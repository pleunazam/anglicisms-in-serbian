<TEI version="3.3.0" xmlns="http://www.tei-c.org/ns/1.0">
 <teiHeader>
  <fileDesc>
   <titleStmt>
    <title>The shortest TEI Document Imaginable</title>
   </titleStmt>
   <publicationStmt>
    <p>First published as part of TEI P2, this is the P5
         version using a namespace.</p>
   </publicationStmt>
   <sourceDesc>
    <p>No source: this is an original work.</p>
   </sourceDesc>
  </fileDesc>
 </teiHeader>
 <text>
  <body>
Veselo dočekana Srpska nova godina
Prkoseći golomrazici, košavi i vlastima koje su je ignorisale, Srpska nova godina damarala je svojim diskretnim ritmom čaršijskom štraftom i kafanama Beograda. Filtrirajući histeriju svoje prethodnice, gregorijanske Nove godine, Srpska nova izvukla je u Knez Mihailovu veseljake po duši i sve one koji su hteli da joj se iskreno poklone.
Iz sveg srca tako poručuje i 23-godišnji Kemal Čičić, mladi muzičar koji je na beogradskom korzou šampionski izvlačio moćne tonove iz svoje gitare. „Šta ću, odlučio sam da večeras upotpunim slavlje za našu Novu godinu, da iščupam energiju iz ljudi koji su pomalo posustali posle serije slavljeničkih dana”, kaže nam Čičić koji, još veseliji, pojačava svoj akustički dar-mar.
Jedan kružok postarije gospode, zaklonjen od košave na samom ulazu zdanja Srpske akademije nauka i umetnosti, greje se na svoj, provereni način. Kosta Novaković, Momčilo Momčilović, Ljuba Bezarević, Velizar Stanković i drugi koji ne bi da otkrivaju identitet, dok se šegače s novinarima i,između sebe, kažu da njihova pozicija najviše obećava u Srpskoj novoj godini: na korak su od besmrtne zone i nije isključeno da zakorače u nju.
Međutim, nekoliko metara dalje, atmosferu su začinila četiri studenta Filološkog fakulteta. Aleksandar Todorović, Bogdan Božić, Miloš Pejović i Velislav Kličković maestralno su pevali ruske romanse i neke Puškinove pesme u sopstvenoj obradi, uz gitaru i doboš. Svi prolaznici zastali su na ovu provalu mladalačke energije i niko nije mogao da ostane ravnodušan.
U bifeu „Korzo”, boemskom ostrvu u fensizoni Zmaj-Jovine, gde slovenačka omladina tradicionalno lumpuje svakog 31. decembra, Srpska nova nije se čekala. Tu smo, pored konobarice Ivane Marković, zatekli Milenka Poštića, zamenika upravnika kafane „Kolarac”,koja je, kao i „Korzo”, u sastavu ugostiteljskog preduzeća „Varoš kapija”. Kaže da njegov restoran ne organizuje zvaničnu proslavu Srpske nove godine, s rezervacijama i prigodnim programom. Ali zato je „Kolarac” radio celu noć, dok poslednji gost nije napustio lokal.
Nešto dalje, u Čika-Ljubinoj ulici, u „Cigla baru” (nekadašnjem „Centralu”) pedesetak gostiju rezervisali su mesta. Uz svirku, celu noć veselilo se generacijski šaroliko društvo.
„Zdravica se diže u ime čoveka, dokle god se diže čovek ima veka”, recitovala je gostima, u skadarlijskom restoranu „Šešir moj”, glumica Ljiljana Jakšić. Ovde su svi svi raspoloživi kapaciteti bili popunjeni, a više od sto dvadeset gostiju platilo je doček svega 1.900 dinara.
„Večeras su kod nas uglavnom stalni gosti, takoreći naš fan klub, ljudi koji ovde organizuju krštenja, venčanja, svadbe, slave. Kao što vidite, tri orkestra nastupaju u naše tri dvorane”, kaže pi-ar ovog restorana Svetlana Đokić. „Šešir moj”, koji se može pohvaliti posetama pevačice Monserat Kabalje, glumice koja je igrala naslovnu ulogu u tele-noveli „Kasandra” a nedavno i prisustvom Če Gevarine unuke, na preporuku Turističke organizacije Beograda, gostovao je već tri puta na svetskim sajmovima turizma.
Klijentela koja je noćas čekala Srpsku novu godinu u restoranu „Šešir moj” uživala je u mirnoj, gotovo porodičnoj atmosferi, a struktura gostiju proteže se „od paora do akademika” koji, po imetku, pripadaju srednjeimućnom sloju.

I Ana Ivanović u drugom kolu Melburna
MELBURN – Srpska teniserka Ana Ivanović plasirala se u drugo kolo Otvorenog prvenstva Australije, pošto je danas savladala Mađaricu Melindu Cink sa 6:2, 6:1.
Ovo je peta pobeda srpskih tenisera na startu Australijen opena, posle Novaka Đokovića, Jelene Janković, Janka Tipsarevića i Vesne Dolonc.
Prva teniserka Srbije u velikom je stilu startovala na prvom godišnjem gren slemu, potpuno bacivši u zasenak Mađaricu Cink.
Ivanović je odličnim servisima i riternima od početka do kraja meča gospodarila terenom i pokazala da bi u Melburnu mogla daleko da dogura.
Prvi reket Srbije je tokom meča imala samo jedan kiks - na početku prvog seta kada je kod vođstva od 2:0 dopustila Mađarici da uzvrati brejkom i smanji na 2:1.
Posle toga, Ivanović nije omogućila Cinkovoj ni jednu priliku da se vrati u igru i na kraju svojim servisom iskoristila treću meč loptu i širom otvorila vrata drugog kola gde će se sastati sa Jung Jan Čan iz Tajvana.
Ivanović: Igram na višem nivou nego ranije
Najbolja srpska teniserka Ana Ivanović ocenila je posle ubedljive pobede na startu Australijen Opena nad Mađariciom Melindom Cink, da je podigla igru na viši nivo.
„Iskrena da budem, očekivala sam danas mnogo teži meč protiv Cink, jer sam od nje ranije jednom i izgubila”, rekla je Ivanović.
Prvi reket Srbije je naglasila da tokom meča nije gubila koncentraciju ni u jednom trenutku i da se borila za svaki poen.
„Ukupno sam veoma zadovoljna svojim današnjim izdanjem. U principu, podigla sam igru na viši nivo nego ranije”, rekla je Ivanović.
Ona je istakla da u nastavku turnira želi da igra „meč, po meč”.
„Ovo je gren slem i svakom meču se mora prilaziti sa velikom pažnjom i ozbiljnošću. Nema lakih mečeva”, rekla je Ivanović i dodala da se nada uspešnom nastavku turnira.
„Toliko dobro osećam svoju igru da mi se čini da bih mogla da idem na pobedu protiv svih teniserki na turniru”, rekla je Ivanović, koja se u sledećem kolu sastaje sa Jung Jan Čan iz Tajvana.

Tipsarević u drugom kolu Australijen Opena
MELBURN – Srpski teniser Janko Tipsarević plasirao se u drugo kolo Otvorenog prvenstva Australije, pošto je danas savladao domaćeg igrača Lejtona Hjuita sa 7:6 (7:4), 7:5, 6:3.
Tipsarević je u meču sa Hjutom pokazao da mu je mentalna snaga sada možda i najjače tenisko oružje.
Posle tesno dobijenog prvog seta u taj brejku, izgledalo je da će Tipsarević da poklekne u nastavku meča, pošto je Hjuit ekspresno poveo sa 3:0, uz višak od dva brejka.
Tada je došao do izražaja Tipsarevićev mentalni adut, kojim je prvo vratio jedan brejk (3:1), a onda nadoknadio prednost protivnika od 5:3 i u desetom gemu izjednačio - 5:5.
Ovaj preokret bio je dovoljan daTipsarević psihološki razoruža Hjuita i dobije sledeća dva gema za vođstvo od 2:0 u setovima.
Drugi reket Srbije je i u trećem setu zadržao dominaciju na terenu, jednim razornim forhendom brejknuo Hjuita u drugom gemu (2:0), a onda je svojim servisom zaokružio seriju od sedam uzastopnih gemova (3.0)
Hjuit je ipak, uspeo da se oporavi od tog „nokdauna”, vratio jedan brejk (3:2) izjednačio i vratio sebi nadu da će možda naći izlaz iz matne mreže srpskog tenisera.
Tipsarević mu međutim, nije dozvolio preokret., napravio je brejk u osmom gemu (5:3) i svojim servisom stavio tačku na meč.
Tipsarević će u drugom kolu igrati protiv Slovaka Lukaša Lackog koji je na startu savladao Žila Milera iz Luksemburga sa 6:2, 6:4, 7:6 (7:3).
Tipsarević u međusobnim duelima vodi protiv Lackog sa 1:0.
Tipsarević zadovoljan pobedom u tri seta protiv Hjuita
BEOGRAD – Srpski teniser Janko Tipsarević izjavio je danas da je zadovoljan igrom i pobedom u tri seta protiv nekadašnjeg prvog igrača sveta Lejtona Hjuita, u prvom kolu Otvorenog prvenstva Australije.
„Kada sam na treningu čuo s kim ću igrati, nisam bio zadovoljan, pošto je Lejton najteži protivnik za prvo kolo Australijan opena. Poštujem ostale igrače, kao što su (Nikolaj) Davidenko ili (Gael) Monfis, ali znam da Lejton ovde igra zaista dobar tenis, pogotovo što je prošle nedelje osvojio Kujong klasik, pobedivši (Miloša) Raonića, (Tomaša) Berdiha, (Huana Martina) Del Potra”, rekao je Tipsarević posle meča.
„Ne mogu vam opisati koliko sam srećan, prevenstveno zbog pobede, ali i jer sam uspeo da završim meč posle tri seta”, dodao je deveti teniser sveta.
On je rekao i da je zadovoljan što su ga poslužili dobri udarci i servis kada je bilo najpotrebnije.
„Mislim da sam tokom prvog seta i na početku drugog, bio malo pasivan, ali sam na sreću uz pomoć servisa uspeo da se izvučem. Počeo sam da igram zaista dobro kada sam u trećem setu imao dva brejka zaostatka. Tada sam shvatio da moram da se oslonim na prvi servis, jer ne bih mogao da ga pobedim u meču u pet setova”, rekao je Tipsarević.
„Imam mnogo samopouzdanja, jer sam osvojio turnir u Čenaju pre dve nedelje. Radujem se učešću na Otvorenom prvenstvu Australije”, dodao je srpski teniser.
On je pohvalio Hjuita i rekao da je morao izuzetno da odigra, kako bi ga izbacio i plasirao se u drugo kolo.
„To je stvarno sjajno. On je imao mnogo povreda tokom karijere, ove godine puni 32 godine. Morao sam dobro da odigram u svakom gemu kako bih osvojio veoma važne poene”, rekao je Tipsarević.
U ostalim mečevima u muškoj konkurenciji postignuti su sledeći rezultati:
Markos Bagdatis (Kipar) - Albert Ramos Vinolas 6-7 (0-7), 7-6 (7-4), 6-4, 3-6, 6-3
Kevin Anderson (Južna Afrika) - Paolo Lorenci (Italija) 3-6, 7-6 (7-3), 6-3, 6-4
Brajan Baker (SAD) - Aleks Bogomolov junior (Rusija) 7-6 (7-4), 6-3, 6-7 (7-0), 3-6, 6-2
Felisijano Lopez (Španija) - Arno Bruges (Španija) 6-3 6-2 6-4
Andrej Kuznecov (Rusija)- (11) Huan Monako (Argentina) 7-6 (7-3), 6-1, 6-1
(4) David Ferer (Španija) - Olivije Rohus (Belgija) 6-3, 6-4, 6-2
Lukaš Lacko (Slovačka) - Žil Miler (Luksemburg) 6-2, 6-4, 7-6 (7-3)
Jirži Janovič (Poljska) - Simone Boleli (Italija) 7-5, 6-4, 6-3
(20) Sem Kveri (SAD) - Danijel Munjoz (Španija) 6-7(7-2), 6-4, 6-2, 6-4
Roberto Bautista (Španija) - Fabio Fonjini (Italija) 6-0, 2-6, 6-4, 3-6, 6-1
Tacuma Ito (Japan) - Džon Milman (Australija) 6-4, 6-4, 3-6, 0-6, 7-5
(8) Janko Tipsarević (Srbija) - Lejton Hjuit (Australija) 7-6 (7-4), 7-5, 6-3
(31) Radek Štepanek (Češka) - Viktor Troicki (Srbija) 5-7, 4-6, 6-3, 6-3, 7-5
Mihail Južni (Rusija) - Metju Ebden (Australija) 4-6, 6-7 (0-7), 6-2, 7-6 (7-4), 6-3
Tim Smiček (SAD) - Ivo Karlović (Hrvatska) - 6-4, 7-6 (7-5), 7-5
Somdev Devarman (Indija) - Bjorn Fau (Nemačka) 6-3, 6-2, 6-3
Tobias Kamke (Nemačka) - Flavio Cipola (Italija) 6-1, 6-4, 6-1
(1) Novak Đoković (Srbija) - Pol-Anri Matje (Francuska) 6-2, 6-4, 7-5
Fernando Verdasko (Španija) - David Gofin (Belgija) 6-3, 3-6, 4-6, 6-3, 6-4
Jirgen Melcer (Austrija) - Mihail Kukuškin (Kazahstan) 6-1, 6-1, 6-2
(5) Tomaš Berdih (Češka) - Majkl Rasel (SAD) 6-3, 7-5, 6-3
Eduard Rože-Vaselin (Francuska) - Ruben Bemelmans (Belgija) 6-3, 6-7 (5-7), 2-6, 7-5, 11-9
Rajan Herison (SAD) - Santjago Hiraldo (Kolumbija) 2-6, 6-4, 7-5, 6-4
Jevgenij Donskoj (Rusija) - Adrian Ungur (Rumunija) 6-4, 6-4, 6-2
Karlos Berlok (Argentina) - Maksim Otom (Belgija) 1-6, 7-6 (7-5), 7-6 (7-4), 6-2
Daniel Himeno-Traver (Španija) - Lukaš Kubot (Poljska) 6-7 (4-7), 6-4, 6-0, 4-6, 6-4
(10) Nikolas Almagro (Španija) - Stiv Džonson (SAD) 7-5, 6-7 (4-7), 6-2, 6-7 (6-8), 6-2
(15) Stanislas Vavrinka (Švajcarska) - Sedrik-Marsel Štebe (Nemačka) 6-2, 6-4, 6-3
Gijom Rufin (Francuska) - Julijan Rajster (Nemačka) 4-6, 7-6 (7-4), 6-1, 6-2
(16) Kei Nišikori (Japan) - Viktor Hanesku (Rumunija) 6-7 (5-7), 6-3, 6-1, 6-3
Havier Malis (Belgija) - Pablo Anduhar (Španija) 6-3, 6-1, 6-2 i
Žulien Beneto (Francuska) - Grigor Dimitrov (Bugarska) 6-4, 6-2, 6-4.

Jelena Janković bez problema do drugog kola
MELBURN –Jelena Janković plasirala se danas u drugo kolo Otvorenog prvenstva Australije, pošto je u dva seta u Melburnu pobedila Šveđanku Johanu Larson, 6:2, 6:2.
Jelena Janković je 22. nosilac u Melbrunu, a Larson je 69. na svetskoj rang listi. Teniserka iz Srbije nije danas imala problema da savlada rivalku, iako je u današnjem meču bilo nekoliko brejkova.
U drugom kolu Jelena Janković će igrati sa pobednicom duela Marije Žoao Keler i Karin Knap.

Đoković bez problema protiv Matjea
MELBURN –Najbolji teniser sveta Novak Đoković plasirao se u drugo kolo Otvorenog prvenstva Australije, pošto je danas u Melburnu u tri seta pobedio Pol-Anrija Matjea (6:2, 6:4, 7:5).
Đokovića u drugom kolu čeka 20-godišnji Amerikanac Rajan Herison, koji je pobedio Santijaga Hiralda sa 3:1 u setovima.
Đoković je prvi nosilac i glavni favorit u Melburnu, a danas je izgledalo da je u dobroj formi, iako je protiv 64. igrača sveta igrao koliko je bilo potrebno.
Đoković je do sada tri puta osvajao Australijan open, od čega poslednja dva uzastopno. On će pokušati da postane prvi igrač u eri „open” turnira koji je tri puta osvajao australijski grend slem.
Posle meča je rekao da je uživao u povratku na Melburn park.
„Sjajno je biti ponovo u Melburnu, ovo je ubedljivo najuspešniji teren u mojoj grend slem karijeri. Pre godinu dana sam igrao finale od šest sati i fantastičan je osećaj vratiti se”, rekao je Đoković posle meča.

CEFTA nije dovoljna
Oblast takozvanog zapadnog Balkana, koja obuhvata države jugoistočne Evrope koje još nisu postale članice EU, sa svojih dvadeset i nešto miliona stanovnika, predstavlja relativno malo tržište, ekvivalentno po ukupnom bruto proizvodu (BNP) tržištu Mađarske. Ono je pet puta manje odtržišta Poljskei predstavlja nešto oko pola procenta od ukupnog BNP Evropske unije. Prema poslednjim procenama Svetske banke, kratkoročne ekonomske perspektive regiona, iako nešto povoljnije, i dalje će biti opterećene znatnim problemima, od nedovoljnog rasta, preko javnog duga do visoke nezaposlenosti. Produžena kriza u evrozoni bez sumnje direktno utiče na region. S druge strane, možemo zapaziti da su i u uslovima krize neke zemlje u tranziciji ostvarile zavidan rast: Poljska četiri odsto, Turska osam odsto...
Jedan od očiglednih problema zemalja zapadnog Balkana je mali obim njihovih tržišta i nedovoljna međusobna integrisanost. Postojanje sporazuma CEFTA, iako značajno, samo po sebi nije dovoljno. Osim toga, po nizu važnih indikatora, zemlje regiona znatno zaostaju za prosekom u EU. Na primer, javna i privatna izdvajanja za nauku i razvoj u regionu su 0,51 odsto BNP, u odnosu na dva odsto u uniji.
Iz prakse dosadašnjih ciklusa proširenja EU poznato je da do naglog porasta stranih investicija dolazi u periodu kada neka zemlja postane kandidat za članstvo u EU. Ceo region zapadnog Balkana trenutno je u raznim fazama ovog procesa ali bitno je da se sve zemlje dovoljno dinamično kreću u istom pravcu.
Jedan od pozitivnih fenomena koji su se dešavali u jugoistočnoj Evropi u toku poslednje decenije bio je intenzivan razvoj regionalne saradnje. Zapadni Balkan je danas bez sumnje postao vodeći region u Evropi po broju različitih multilateralnih organizacija i inicijativa. Brojni su regionalni skupovi političkog ili tehničkog karaktera, od sastanaka šefova država ili vlada do, na primer, susreta šefova službi za borbu protiv prirodnih nepogoda i drugo. U ovom procesu Srbija učestvuje vrlo aktivno. Kao što je poznato, bili smo predsedavajući u čak pet inicijativa tokom poslednje dve godine. Skraćenice poput RSS, PSJIE, MARRI itd. postale su deo regionalne stvarnosti. Ove inicijative nesumnjivo pomažu boljem međusobnom razumevanju i informisanju kao i uspostavljanju osnova za zajedničko delovanje. One predstavljaju i pozitivan signal upućen EU da Balkan iz druge decenije 21. veka nije ono što je bio na kraju 20. veka. Ipak, to nije dovoljno da region ekonomski izađe iz začaranog trougla koji sputava razvoj: previše brojne granice i ograničenja za poslovanje – odviše mala tržišta – nizak nivo investiranja i proizvodnje.
Budućnost regionalnog razvoja podrazumeva, između ostalog, da regionalni sastanci na visokom nivou još više nego do sada budu usmereni na zajedničko rešavanje ekonomskih problema. Drugo, bilo bi neophodno obezbediti dovoljno efikasan mehanizampretvaranja zajedničke regionalne političke volje u konkretne i ostvarive ekonomske aktivnosti. Treće, ove aktivnosti trebalo bi da imaju za cilj u prvom redu postizanje rasta, odnosno smanjenje nezaposlenosti na regionalnom nivou. Četvrto, one bi trebalo da obuhvate realizaciju ambicioznih zajedničkih projekata koji će podrazumevati veću integraciju, poput izgradnje saobraćajnih i energetskih infrastruktura, kao i projekata koji će obuhvatati i one proizvodne ili tercijarne delatnosti koje su nosioci rasta i konkurentnosti, poput naučnih delatnosti, obuke, razvoja IT tehnologija ili turizma. Peto, ceo mehanizam bi trebalo da bude i finansijski podržan na regionalnom i međunarodnom nivou.
„Vizija 2020 za jugoistočnu Evropu” koju su pokrenuli Regionalni savet za saradnju i OECD u okviru Komiteta jugoistočne Evrope za investiranje sadrži deo odgovora za navedene ciljeve. Suština ove inicijative se odnosi na izgradnju konkretne regionalne platforme razvoja do 2020. godine koja bi istovremeno bila usklađena sa projektom Evropske unije: „Strategija rasta do 2020”. Ona obuhvata nove metode koordinacije ekonomskih politika između vlada u okviru utvrđivanih regionalnih ciljeva, kao i odgovarajuće mehanizme nadzora. Cilj je ostvarivanje „integrisanog, pametnog, održivog i inkluzivnog” ekonomskog rasta. Zemlje Balkana bi morale da ulože što veći napor kako bi ekonomski razvoj bio u centru njihove saradnje i postao glavna karakteristika privrede regiona. Onda ni članstvo u EU neće izgledati predaleko.
Ambasador, pomoćnik ministra spoljnih poslova, doktor nauka

Vajarstvo koje ne podnosi toplotu
Umetnici-vajari i organizatori mogu da budu jedino sigurni u datum otvaranja izložbi. Kraj zavisi samo od meteoroloških prilika. Tačnije od toga koliko će skulpture od leda opstati. 
Ovih dana u Londonu je otvoren Festival pravljenja figura od leda. Nešto ranije ovog meseca, u gradu Harbin na severu Kine, otvoren je najveći i najspektakularniji festival ledenih skulptura na svetu. 
Na više od 7.500 kvadratnih metara više stotina vajara je strugalo, seklo i topilo komade zaleđene vode kako bi stvorili pravo malo carstvo sa više od 2.000 figura: od onih manjih dimenzija, ali sa filigranskim radom, do replika carskih palata po kojima posetioci mogu da šetaju. Očekuje se da će u narednih mesec dana festival u Harbinu, gde je najveća figura duga čak 120 metara a visoka 48 metara, posetiti više miliona posetilaca. Prošle godine zabeleženo ih je 13 miliona! Tamošnji organizatori ne strahuju jer je klima pod snažnim uticajem sibirskih struja, a temperatura je tokom zimskih dana, u proseku, oko minus 16 stepeni. 
Kako je raditi, odnosno vajati figure od leda pitali smo Vesnu Klajić, Beograđanku koja se sa suprugom Nenadom od 1999. godine bavi ovom neobičnom umetnošću. 
– To je težak fizički posao. Pogotovo kada se radi na otvorenom, poput festivala. Obično postoji zadato vreme za pravljenje figure. Koriste se motorne testere, brusilice... Na Aljasci gde se svake godine održava Svetski kup, imate, na primer, 48 ili 72 sata, ako je reč o timu. I svu slobodu da organizujete to vreme: kada ćete jesti, spavati, a kada vajati. Samo, ne zaboravite, tamo je temperatura minus 30 i rukavice se lede. I čovek može da dehidrira dok radi, što može da bude opasno – opisuje Vesna Klajić. 
Nažalost, priznaje do sada nisu uspeli da odu tamo ili u Kinu. 
– Festival u Kini je spektakl, kao onaj u Japanu ili Argentini. Kup na Aljasci je takmičarskog karaktera i nadamo se da ćemo narednih godina uspeti da odemo – nada se Vesna, koju pitamo i da li se rastuži kada se figura otopi. 
Uz osmeh odgovara: 
– Ne! Tužni smo samo kada se, ako govorimo o radu na otvorenom, iznenada promene vremenske prilike i počne da se topi led, a mi nismo završili figuru. 
Klajići su dobili pozive i iz drugih svetskih centara ali zbog nedostatka novca nisu otputovali. Inače, redovni su učesnici festivala u poljskom gradu Poznanj. 
Srbiju će ipak predstavljati već krajem ovog meseca, kada putuju u Visoke Tatre u Slovačku. Tamošnji organizatori pozvali su ih da drže master klas, predavanje sa još desetak vajara iz Evrope.

„Argo” pobedio „Linkolna”
Film „Argo”, u režiji glumca Bena Afleka, trijumfovao je preksinoć na 70. dodeli nagrada „Zlatni globus” u Los Anđelesu, osvojivši priznanja za najbolji film u žanru drame, i za režiju. Udruženje stranih novinara akreditovanih u Holivudu, koje dodeljuje ove nagrade, tako je više podržalo triler o otetim Amerikancima u Iranu 1979, posle islamske revolucije, nego dramu o poslednjim danima života 16. predsednika SAD – „Linkoln”, Stivena Spilberga.
Najveće iznenađenje bio je poraz Spilberga i njegovog filma, jer je imao sedam nominacija, a osvojio je samo jednu nagradu – Danijel Dej Luis slavio je u kategoriji glavna muška uloga u drami, i sada mu još sigurnije prognoziraju i Oskara u februaru. 
Najbolju glavnu žensku ulogu u drami podarila je Džesika Čestejn, koja u filmu „00.30 – tajna operacija”, rediteljke Ketrin Bigelou, tumači lik mladog agenta CIA, koji ulazi u trag Osami bin Ladenu.
Za najbolji mjuzikl ili komediju proglašen je film „Jadnici”, Toma Hupera, filmska adaptacija istoimenog Igoovog klasika. Ovom delu pripala su još dva priznanja: En Hatavej je nagrađena za najbolju epizodu, za rolu tragične Fantine, za koju je smršala 13 kilograma i ošišala se nakratko, dok je australijski srcelomac Hju Džekmen trijumfovao u kategoriji za glavnu mušku ulogu u komediji ili mjuziklu. U istoj kategoriji, među glumicama, slavila je Dženifer Lorens za komediju „U dobru i u zlu”.
Vesternu „Đangova osveta”, Kventina Tarantina, pripale su dve nagrade: reditelj je nagrađen za scenario, dok je nemački glumac Kristof Valc osvojio priznanje za sporednu ulogu. 
Za najbolji strani film proglašena je drama „Ljubav” Mihaela Hanekea, kojem su nagradu uručili glumci poznati po akcionim filmovima – Arnold Švarceneger i Silvester Stalone, dok je za najbolji animirani film proglašena „Hrabra Merida”, u režiji Marka Endruza, koji je posle osvojene statue bukvalno skakao od sreće. 
Za najbolju pesmu proglašena je balada „Skajfol”, iz istoimenog filma o Džejmsu Bondu, a nagradu je primila popularna Adel, dok je najbolja muzika u drami „Pijev život”, Anga Lija 
Dodeli „Zlatnih globusa” prisustvovali su: Džesika Lang, Džejn Fonda, Bil Marej, Mel Gibson, Dženifer Lopez...
----------------------------------------------
Džodi Foster progovorila o svom seksualnom opredeljenju
Dodela najvažnije filmske nagrade u Holivudu posle Oskara, iznedrila je dva iznenađenja.
Primajući nagradu „Sesil B. Demil”, za životno delo, glumica Džodi Foster (50), prvi put je obelodanila da je lezbijka. Homoseksualna orijentacija glumice, koja je dva puta osvojila „Zlatni globus” i Oskara, za uloge u filmovima „Kad jaganjci utihnu” (1992) i „Optužena” (1988), odavno je poznata, ali je ona o tome prvi put javno progovorila.
Sve prisutne na ceremoniji pozdravio je i bivši predsednik SAD Bil Klinton, koji je dočekan ovacijama. On je predstavio Spilbergov film „Linkoln”.

Srbija pobedila Belorusiju za plasman u osminu finala SP
Plasman u osminu finala Svetskog šampionata srpski rukometaši su formalno ostvarili pobedom nad Belorusijom od 34:28 (20:13), a meč drugog kola C grupe doneo je dobre vesti i u vidu vrhunskog izdanja nosilaca ekipe u prvom poluvremenu i velike „minutaže” za nove snage u nastavku.
Odbranu koja je u prvom kolu od Poljske za celu utakmicu primila 24 gola, naši rukometaši su u prvom poluvremenu „izrešetali”, pogodivši gotovo dve trećine udaraca.
Do sredine prve polovine meča ritam su davali Belorusi, koji su u 13. minutu imali prednost od 7:5, a poslednji put bili u vođstvu od 8:7, nakon četvrtog gola lidera Sergeja Rutenke. Onda je počeo sjajan period srpskog tima, kod kojeg su pre toga od sedam golova šest postigli krilni igrači Nikčević i Prodanović. Mini-serija od tri pogotka kapitena Ilića pokrenula je nalet od 8:2.
Među razigranim rukometašima našli su se i drugi bekovi Petar Nenadić, koji je juče pre podne dobio sina i Ivan Stanković, a i pivot Mijajlo Marsenić se istakao golom iz daljine. Pobeda je tako praktično obezbeđena do odmora, a razlika je rasla do „plus deset” u 40. minutu.
U drugom poluvremenu selektor Vuković je šansu dao svim igračima: ceo taj deo igre na golu je bio Gajić, koji je odbranio sedmerac Sergeju Rutenki, Mitrovićev gol je označio da su se svi reprezentativci na turniru upisali u strelce, a kombinovanje sastavom Belorusi su iskoristili da se u finišu približe na 33:28.
Dvorana: „Princ Filip”. Gledalaca: 2.000. Sedmerci: Srbija 3(4), Belorusija 5(6). Isključenja: Srbija osam, Belorusija 12 minuta.
Srbija: Stanić, Gajić, Dragaš 1, Šešum, Vujin 5, Nikčević 5, Toskić, M.Ilić 4, Radivojević 1, Prodanović 2, N.Ilić 3, Vučković 1, Mitrović 2, Stanković 3, Nenadić 5, Marsenić 2.
Belorusija: Čarapenka, Kotlinski, Brouka, Kazanevski 3, Babičev 1, Kamišik 1, Puhovski 2, Knizaev 2, S.Rutenka 11, D.Rutenka 2, Nikulenkau, Šilovič 4, Niazura, Šumak, baranau 1, Isitov 1.
----------------------------------------------
C grupa
Drugo kolo
Južna – Koreja – Slovenija         27:34
Srbija – Belorusija   34:28
Saudijska Arabija – Poljska       14:28
Treće kolo
Južna Koreja – Belorusija 15.45
Srbija – Saudijska Arabija         18
Slovenija – Poljska 20.15
Tabela

Slovenija


2


2


0


66:49


4


Poljska


2


2


0


0


52:36


4


Srbija


2


2


0


0


65:50


4


Belorusija


2


0


0


2


50:58


0


J.Koreja


2


0


0


2


49:65


0


S.Arabija


2


0


0


2


36:70


0

Prvo kolo: Srbija – Južna Koreja 31:22, Slovenija – Saudijska Arabija 32:22, Poljska – Belorusija 24:22.

Tipsarević: Ne smem da poletim
Od izveštača „Žurnala”
Melburn – Lejton Hjuit je pretio nokautom, ali je Australijski open završio nokautiran. Janko Tipsarević ne samo da je bio bolji od bivšeg „broja 1”, nego i borbeniji, fanatičniji, uporniji u želji za pobedom, a kada u toj disciplini neko nadmaši Australijanca, onda je zaslužio – kapu dole.
Iako je meč završen maksimalnim rezultatom – pobedom Tipsarevića u tri seta – trajao je tri časa i dva minuta i to je najbolji dokaz njegove neizvesnosti. Naš teniser je slavio sa 7:6 (7:4), 7:5, 6:2 spasavši gotovo izgubljenu drugu deonicu u kojoj je Hjuit napravio dva brejka prednosti, servirao za 4:0, ali je Tipsarević maestralnom igrom preokrenuo rezultat.
– Maksimalno sam odigrao sve ključne poene – otkrio je tajnu ove pobede. – Kada god je bilo gusto, pogotovo u drugom setu, ja sam bio na nivou. Kako je padao mrak, lopte su bile sve sporije i znao sam da moram da pojačam. Bekhend paralelom sam mu zadao mnogo muka.
Hjuit odavno ne igra na nivou kada je bio prvi na svetu, ali u „Rod Lejver” areni je uvek nezgodan protivnik.
– Najgori žreb za prvo kolo – priznao je Janko. – Kada je bilo žrebanje, ja sam trenirao a Conga mi je prišao i počeo da peva, „Ko će da igra na centralnom terenu...”. Rekao sam sebi, ne molim te, samo ne on. Lejton je uvek veoma nezgodan, sad će da napuni 32 godine, imao je toliko operacija, ali nikada se ne predaje.
Hjuit je odao priznanje Tipsareviću, ali uz jedan znak pitanja.
– Odlično je igrao, naročito u prelomnim trenucima. Ali, nema mnogo igrača koji su u karijeri osvojili samo četiri titule a dugo su u prvih deset. Nešto tu nedostaje – istakao je Australijanac verovatno misleći na Tipsarevićeve skromnije rezultate na gren slemovima jer za razliku od većine kolega iz vrha, ima samo jedno četvrtfinale.
Naredni rival je Slovak Lacko, 44. teniser sveta, koga je u jedinoj partiji Tipsarević savladao 2008. u Dejvis kupu u Bratislavi. Tada su pravi maraton, ali sada bi naš igrač trebalo brže da završi posao.
– Lacko igra jako dobro, osvojio je čelindžer prošle nedelje. Pet setova smo igrali kada je bio 250. na svetu. Uradiću sve samo ga neću potceniti – svestan je Janko odakle vreba opasnost. – Pokušaću sada da razmišljam da sam dobio samo jedan meč. Jeste bio odličan, jeste protiv Hjuita, ali ne smem da poletim.
Kada su u pitanju zvanični mečevi, Tipsarević je još neporažen u 2013. Osvojio je titulu u Čenaju i ovde startovao pobedom. Ako savlada Lacka, rival u trećem kolu će biti Francuz – 32. nosilac Beneto ili Vazlen.
----------------------------------------------
Embargo supruge na tetovaže
Tipsarevićeve tetovaže su jedna od dežurnih tema na pres-konferencijama. Uvek nekoga interesuje šta predstavljaju, kada ih je uradio, da li se kaje.
– Imam šest tetovaža, do sada nikada nisam zažalio zbog njih. Trenutno sam pod embargom supruge da se još tetoviram.
----------------------------------------------
Oženite se za dobar tenis
Tipsarević je posle trijumfa otkrio publici tajnu svog napretka:
– Nisam siguran zašto, ali otkako sam se oženio, igram najbolji tenis u životu. Zato momci i devojke, znate šta da radite ako želite da igrate najbolje.
----------------------------------------------
Zimonjić opet protiv Ljodre
Gotovo neverovatno, ali istinito – Nenad Zimonjić će drugi turnir zaredom početi protiv bivšeg partnera Mikaela Ljodre. Srbin i Francuz su se jesenas rastali posle slabijih rezultata od očekivanih, a sada nikako da se razdvoje. Prošle nedelje je Ljodra sa Benetoom nadigrao Zimonjića i Šveđanina Lindšteta u Sidneju, a sada će mu partner biti Mau.
U Melburnu u dublu igra i Viktor Troicki. Njegov partner je Čeh Rosol koji je letos eliminisao Rafaela Nadala sa Vimbldona, a prvi rivali su Italijani Čipola i Sepi. I srpske teniserke igraju u dva dubla. Jelena Janković je udružila snage sa Hrvaticom Lučić, u prvoj rundi igraju protiv Australijanki Rogovske i Rodionove. Bojana Jovanovski će na istoj strani mreže biti sa Mađaricom Cink, dok će preko puta stajati Rumunka Halep i Holanđanka Rus.
----------------------------------------------
Troickom se smrklo
Viktor Troicki je imao vođstvo od 2:0 u setovima da zaokruži stopostotan učinak srpskih tenisera prvog dana – nikada do sada nismo imali šest pobeda u istom danu – ali nije imao daha da završi posao. Umesto da češkog veterana Radeka Štjepaneka savlada u tri seta, izgubio je sa 5:7, 4:6, 6:3, 6:3, 7:5.
– Najgori scenario je da se izgubi u petom setu posle 2:0 – razočarano je pričao Viktor. – Ne mogu da kažem da sam dobro igrao i kada sam vodio, ali čim je pao mrak, promenili su se uslovi. Sve se usporilo, servis mi je mnogo pao. To je bio ključ mog poraza, veoma slab servis u četvrtom i petom setu.
Koliko je Troickom pao početni udarac, najbolje se vidi iz podatka da je Štjepanek iskoristio osam od čak 21 šansi za brejk. Nedavno je promenio trenera i reket.
– Tek mi prvi zajednički turnir s novim trenerom, zato mi je krivo, dobro smo radili, osećam malu dozu napretka. Nije sve još leglo, ali uskoro će. Navikao se na novi reket, ali ipak je to velika promena – objasnio je Troicki.

Na prelazu Gradina, na izlazu iz Srbije, čeka se četiri sata
Prema informacijama uprave granične policije u 17.15 časova, putnička vozila čekaju četiri sata na graničnom prelazu Gradina, na izlazu iz Srbije a na Preševu, na izlazu iz zemlje, putnička vozila i autobusi š zadržavaju 35 minuta, navode iz Auto-moto saveza Srbije (AMSS).
Teretna vozila najduže čekaju na Batrovcima, na izlazu iz Srbije i to dva sata dok se na prelazu Horgoš i Šid, na izlazu iz Srbije, zadržavaju 90 minuta.
Na ostalim graničnim prelazima nema dužih zadržavanja za sve kategorije vozila, prenose iz AMSS-a.

Tesla i Karađorđevići
Dr Oliver Subotić*
Dok sam iščitavao primarne izvore za potrebe pisanja knjige „Tesla: Duhovni lik”, imao sam prilike da se lično uverim u ono što su gotovo svi Teslini biografi u manjoj ili većoj meri uočili u njegovoj ličnosti, a to su izrazite „oscilacije” (neretko i protivrečnosti) u raznim temama. Ipak, primetio sam da postoji nekoliko tema u kojima, slikovito rečeno, ne postoje „sinusoide” i izražene „amplitude”, već isključivo „linearna funkcija”. Jedna od tih retkih tema gde Tesla pokazuje jasnu konstantu u stavovima je odnos prema srpstvu, Kraljevini Jugoslaviji i Kraljevskom domu Karađorđevića.
Nikola Tesla je tokom američkog perioda svog života postao izrazit kosmopolita, ostavši istovremeno srpski patriota. Tokom američkog perioda se formirao i kao ubeđeni srpsko-jugoslovenski monarhista, te je poput većine srpskih intelektualaca tog vremena vatreno podržavao koncept Kraljevine Jugoslavije i bio veliki poštovalac kraljevske loze Karađorđević. To poštovanje se već može uočiti u dostupnim dokumentima iz perioda Prvog svetskog rata, kada on izražava divljenje podvizima srpske vojske predvođene svojim nezaboravnim voždom, kraljem Petrom Prvim Oslobodiocem. Tako, povodom inicijative jeromonaha Nikolaja Velimirovića iz 1915. godine, da zajedno sa Mihajlom Pupinom i Pajom Radosavljevićem potpiše „Vidovdanski proglas” i pozove Srbe u SAD da pomognu svojim sunarodnicima na Balkanu, Tesla iznosi stav da bi taj apel američki Srbi najpre poslušali ako bi ga potpisala dva srpska kralja: Petar Karađorđević i Nikola Petrović.
Ličnost u kraljevskoj lozi Karađorđević, koju je Tesla posebno izdvajao, bio je kralj Aleksandar, koji ga je odlikovao Ordenom Jugoslovenske krune prvog stepena 1931. godine. Kralja Aleksandra je doživljavao kao vladara koji je uspeo da napravi snažnu državu (Kraljevinu Jugoslaviju) i ujedini tri balkanska naroda (Srbe, Hrvate i Slovence). U svom posmrtnom slovu Kralju Mučeniku, objavljenom 1934. godine u „Njujork tajmsu”, Tesla ovako zbori: „Poput Vašingtona, bio je sposoban i neustrašiv general koji je oslobodio svoju zemlju od ugnjetavanja; poput Linkolna bio je mudar i patriotski vođa koji je pretrpeo mučeništvo.” Tesla je, pritom, verovao da će mučenička krv kralja Aleksandra definitivno ujediniti narode Kraljevine Jugoslavije (što se, kao što je dobro poznato, nije desilo). Sa druge strane, strahovao je za jedinstvo mlade države, zbog čega je javno podsetio sve Hrvate i Slovence na činjenicu da je njihova sloboda kupljena cenom srpske krvi u Prvom svetskom ratu. Kralj Aleksandar je za Teslu bio i ostao ličnost koja zaslužuje da bude na „pijedestalu srpskih velikana” – pišući pozdravno pismo Srbima u Geriju (Indijana, SAD) uoči Drugog svetskog rata, on za kralja Aleksandra koristi epitete „Veliki” i „Mučenik”.
Kada je reč o kralju Petru Drugom Karađorđeviću, Tesla i prema njemu pokazuje odnos dubokog poštovanja i izrazite odanosti, približan onome koji je ukazivao kralju Aleksandru. U jednom pismu iz 1938. godine upućenom inženjeru Slavku Bokšanu, Tesla kralja Petra Drugog naziva „mladim orlićem iz gnezda velikog orla”, a Srbe u SAD javno poziva da budu odani mladom monarhu, koga naziva „zenicom u oku naroda”. On kralja Petra Drugog veliča u nekoliko javnih objava u SAD želeći mu mnoga leta. Na koncu, poslednji Teslin izlazak u javnost – tačno pola godine pred smrt – bio je osmog jula 1942. godine u hotelu „Njujorker”. On tada, već prilično ugroženog zdravlja, izlazi u pratnji svog sestrića, diplomate Save Kosanovića, da pozdravi kralja Petra Drugog. Mladi kralj je u to vreme bio u poseti SAD, sa ciljem da od predsednika Ruzvelta izmoli vojnu pomoć za generala Dragoljuba Mihailovića (koga je Tesla, po rečima čuvenog američkog istraživača Lelanda Andersona, smatrao za „simbol drevne srpske borbe za krst časni i slobodu zlatnu”). „Hrvatski glas” izveštava o susretu mladog monarha i Tesle, navodeći kako je genijalni pronalazač rekao da mu je kralj svojom posetom učinio najveću čast i da će mu to biti „najmilija uspomena”. Svoj uvodni govor kralju Petru Drugom Tesla je završio rečima: „Veličanstvo, Bog Vas blagoslovio!”. Prema Kraljevim memoarima, obojica su tokom rastanka plakala, a Tesla ga je otpratio podsećanjem na zaveštanje kralja Aleksandra: da čuva jedinstvo naroda Kraljevine.
Važno je ovom prilikom istaći da je Tesli bila apsolutna strana bilo kakva ideja Jugoslavije bez srpske krune na njenom čelu – ostao je odan kralju Petru Drugom Karađorđeviću i pored stalnih ubeđivanja okoline da pređe na stranu Tita i njegovih komunista, koji su se od samog početka rata spremali za revolucionarni prevrat i nasilno preuzimanje vlasti. O čvrstom Teslinom stavu prilično argumentovano piše Margaret Čejni, pozivajući se na hrvatskog profesora Bogdana Radicu, diplomatu Kraljevine Jugoslavije u SAD, koji je tokom rata prešao na Titovu stranu. Iz njene studije saznajemo da je Sava Kosanović bezuspešno pokušavao da privoli svog genijalnog ujaka da se od kralja okrene ka Titu. O svemu navedenom u svojim memoarima svedoči i Konstantin Fotić, ambasador Kraljevine Jugoslavije u SAD, koji navodi da je svaki pokušaj da se od Nikole Tesle izvuče bilo kakva poruka protiv Kralja Petra Drugog bila bezuspešna. Teslina odanost srpskoj kruni bila je do kraja života održana besprekorno.
Da li bi Tesla, da je danas među nama, od „linearne funkcije” skrenuo kao „sinusoidi” u navedenim temama? To je već domen pretpostavki. A ono što možemo pretpostaviti jeste da bi zbog gorkog iskustva Jasenovca, Jadovna i, na kraju, „Oluje” imao krajnje rezervisan stav prema nekoj novoj jugoslovenskoj ideji. Možemo slobodno pretpostaviti i to da bi se i danas zalagao za što bolje odnose Srba sa Hrvatima i Slovencima, koje je smatrao bratskim narodima. A ako ćemo suditi po ogromnom poštovanju koje je decenijama ukazivao Karađorđevićima – kao i ništa manjem poštovanju koje oni do dan danas ukazuju njemu – verovatno bi u naše vreme bio i počasni član Krunskog saveta.
*Osnivač Zadužbine „Petar Mandić”, dobročine ustanove koja neguje uspomenu na Tesline pretke

Rustem Mustafa svedoči na suđenju Tačiju
Suđenje Hašimu Tačiju i njegovim saučesnicima optuženima za ratne zločine na KiM nastavlja se sutra, a kako saznaju mediji u Prištini, sudsko veće saslušaće Rustema Mustafu, bivšeg komandanta oslobodilačke vojske Kosova (OVK) u Operativnoj zoni Lap, inače poznatog kriminalca i osuđivanog ratnog zločinca. Mustafa je jedan od retkih pripadnika OVK i jedini komandant te terorističke jedinice koji su u Prištini osuđeni za ratne zločine na KiM. On je potvrdio da je dobio poziv od Specijalizovanog tužilaštva u Hagu da se iduće sedmice pojavi kao svedok.
Mustafa će, kako se očekuje, svedočiti o funkcionisanju OVK, a u izjavama za medije kazao je da namerava da „brani istinu o ratu OVK”.
Rustem Mustafa poznat je kao komandant Remi, a tokom rata 1998–1999. bio je komandant regionalne zone Lap i član takozvane lapske grupe OVK. Posle rata, postao je poslanik i potpredsednik Demokratske partije Kosova. Uhapšen je u avgustu 2002. i izveden pred Okružni sud u Prištini u kojem su sudile međunarodne sudije Unmika. Osuđen je prvostepeno na 17 godina zatvora jer je utvrđeno da je sa još trojicom pripadnika OVK ubio petoro nelojalnih kosovskih Albanaca. Vrhovni sud Kosova preinačio je presudu 2005. i naložio novo suđenje pa je 2013. osuđen na četiri godine zatvora.
Bio je optužen da je zajedno sa drugim pripadnicima OVK držao zarobljenike u nehumanim uslovima, uskraćujući im adekvatnu zdravstvenu negu, hranu i vodu. Zatočenici su podvrgavani stalnom premlaćivanju, mučenju i pretnjama smrću od avgusta 1998. do juna 1999. godine.
Sumnja se da je tokom rata na KiM učestvovao u teškim zločinima nad Srbima kao i da je u zoni Lap osnivao logore u kojima su civili saslušavani, zlostavljani i ubijani. Grupe pod kontrolom Mustafe, prema podacima dostupnim medijima, posle rata proterivale su preostale Srbe i preprodavale napuštene stanove i drugu imovinu. Mustafa je pored terorističke grupe BIA formirao i „Skiftere” i „Crvenu ruku”, čiji su pripadnici progonili, kidnapovali i ubijali Srbe na području Prištine i Podujeva.
Prema podacima srpskih bezbednosnih službi, Mustafa je još od osamdesetih godina prošlog veka privođen zbog trgovine narkoticima, krijumčarenja oružja, ucena, napada na policiju i drugih teških krivičnih dela. Američke obaveštajne službe smatraju ga jednom od osoba od kojih preti opasnost po mir na Balkanu.
Prema obaveštajnim podacima, Mustafa u svojim kriminalnim aktivnostima, pre svega u trgovini drogom, sarađuje sa Ramušom Haradinajem, dok je do 2015, kada je pravosnažno osuđen, bio poslanik i potpredsednik stranke Hašima Tačija.
Rustem Mustafa jedan je od prvih pripadnika OVK koje je još krajem 2018. u predistražnom postupku saslušalo tužilaštvo u Hagu, pa se tada nagađalo da će on biti i jedan od prvih čije će se ime naći na nekoj od optužnica. Iako je Mustafa zbog svoje pozicije u komandi OVK pominjan odmah uz Tačija, Kadrija Veselija, Adema Čekua, Fatmira Limaja i ostalih, haški tužilac će ga saslušati kao svedoka, a ne kao okrivljenog.

Kaciga glavu čuva
Biciklisti su često prinuđeni da se kreću kolovozom gde ih vozači motornih vozila tretiraju kao „ometače”, a ne kao sastavni deo saobraćajnog sistema
Na teritoriji Srbije od početka godine poginule su 23 bicikliste, a povređeno je više od 400. MUP Srbije skrenuo je pažnju da su oni najugroženija kategorija učesnika u saobraćaju.
„Apelujemo na vozače putničkih i teretnih vozila i autobusa da posebnu pažnju usmere na bicikliste, kako bi sačuvali njihovu bezbednost. Sa druge strane, apelujemo i na bicikliste da upotrebnom svetala i reflektujućih elemenata učine sebe vidljivijim, a samim tim i bezbednijim u saobraćaju”, saopšteno je iz MUP-a i objavljen apel i na društvenim mrežama.
Ključni problem, kada je reč o bezbednosti biciklista u saobraćaju, jeste njihova ranjivost, jer i pri relativno malim brzinama često zadobijaju teške povrede, uglavnom zbog toga što im je jedina zaštita njihova odeća, ukazali su stručnjaci Agencije za bezbednost saobraćaja (ABS).
Važnu ulogu ima i brzina vozila koja učestvuju u sudaru sa biciklistima, naročito kada je reč o težim posledicama. Biciklisti su često slabo uočljivi za druge učesnike u saobraćaju, pre svega jer su dimenzije vozila manje u poređenju sa automobilima, autobusima ili teretnim vozilima.
To je poseban problem u noćnim uslovima vidljivosti, pogotovo u slučajevima kada bicikl nije opremljen odgovarajućim svetlima, a to su belo na prednjoj i crveno svetlo na zadnjoj strani bicikla, kao i ako vozač i putnik na biciklu ne nose svetlu odeću.
Stručnjaci naglašavaju i činjenicu da biciklisti različite starosne dobi i pola imaju različite psihofizičke sposobnosti. Deca uglavnom nemaju dovoljno iskustva i znanja, a stariji imaju smanjenu moć zapažanja, smanjene fizičke sposobnosti i pokretljivost.
Bezbednost dvotočkaša u velikoj meri zavisi i od saobraćajnog okruženja, koje je najčešće dizajnirano i prilagođeno za kretanje motornih vozila i nije predviđeno za bicikliste.
„Oni su često prinuđeni da se kreću kolovozom gde ih vozači motornih vozila tretiraju kao ’ometače’ saobraćaja, a ne kao sastavni deo saobraćajnog sistema, pri čemu često i sami ne poštuju pravila – ne postupaju u skladu sa signalizacijom, zabranom korišćenja mobilnih telefona, audio i video uređaja, upotrebom svetala na biciklu. Saobraćajne nesreće sa učešćem biciklista, zbog njihove velike ranjivosti, češće za posledicu imaju poginule osobe, nego što je to slučaj kod udesa sa učešćem samo motornih vozila sa zatvorenom karoserijom”, navodi se u rezultatima istraživanja ABS-a.
Kada se uporedo posmatraju podaci o nastradalim biciklistima i nastradalim vozačima i putnicima u automobilima, dolazi se do podataka da biciklisti kada učestvuju u saobraćajnoj nesreći imaju skoro šest puta veći rizik da smrtno stradaju nego što je to slučaj sa putnicima i vozačima u automobilima.
U proseku, godišnje u udesima u Srbiji pogine oko 50 i bude povređeno oko 1.486 biciklista. Svaka jedanaesta poginula i svaka četrnaesta povređena osoba u saobraćajnim nesrećama je – biciklista. Oni čine oko devet odsto od ukupnog broja poginulih i oko sedam procenata od svih povređenih osoba u udesima, pokazuju podaci ABS-a.
Saobraćajne nesreće sa učešćem biciklista se najčešće događaju u leto i jesen, odnosno u periodu godine od jula do oktobra, a najviše u avgustu.
Stručnjaci savetuju biciklistima da imaju zakopčanu zaštitnu kacigu, koja će im spasiti život u slučaju pada sa bicikla i sprečiti povrede glave.
„Koristite štitnike za kolena i laktove kako biste ublažili udarce od pada. Nosite odgovarajuće cipele i proverite da li su pertle pravilno vezane. Obucite adekvatnu odeću – pantalone sa užim nogavicama, majice i jakne koje su uz telo, kako ne bi došlo do zakačinjanja delova garderobe o pedale i druge delove bicikla”, savetuju iz ABS-a.
Bicikl treba da bude ispravan, ručice na upravljaču čvrste i pravilno podešene, a sedište na odgovarajućoj visini – tako da stopala obe noge budu u stanju da dodirnu zemlju. Kočnice moraju da budu ispravne, a pneumatici na točkovima napumpani pod odgovarajućim pritiskom.
Belo svetlo na prednjoj i crveno na zadnjoj strani bicikla moraju biti ispravni i postavljeni na odgovarajuće položaje. Zvonce ili sirena takođe moraju biti ispravni.
„Kada prelazite preko kolovoza, trudite se da se ponašate kao da ste pešak. Pogledajte pažljivo levo, desno, levo. Kada procenite da je bezbedno započnite prelazak, gurajući bicikl pored sebe. Koristite ručne signale da upozorite druge učesnike u saobraćaju ili im date obaveštenje o skretanju i promeni položaja na kolovozu”, savetuju stručnjaci.
U noćnim uslovima i kada je smanjena vidljivost, osim što bicikl mora da bude osvetljen, biciklista treba da ima svetlu i odeću sa retroreflektujućim materijalima. Ako voze bicikl kolovozom, treba da se kreću u širini od najviše jedan metar od desne ivice kolovoza, ali ne uz sam ivičnjak.

Svi bi u menadžere, niko neće u prosvetu
Poražavajuće mali broj studenata koji nameravaju da postanu prosvetni radnici ponavlja se iz godine u godinu. Avetinjski pusti ostaju smerovi fakulteta koji obrazuju nastavnike. Stručnih profesora za fundamentalne opšteobrazovne predmete u preduniverzitetskom školstvu već nema dovoljno, i neće ih ni biti dok na pragu fakulteta ima najmanje budućih brucoša koji žude da steknu visoko obrazovanje da bi se vratili u učionice kako bi neke nove đake opismenili.
Zvuči optimistično kad se kaže da je na Matematičkom fakultetu u Beogradu na smeru nastavnik matematike ove godine konkurisalo duplo više studenata nego lane. Ali u brojkama, realnost izgleda ovako: prošle godine je u ovo doba bilo svega osam kandidata, sada ih je 16, a planirano je 70 brucoša.
Na svim srbističkim katedrama na republičkom nivou očekuje se da će biti popunjeno oko 40 odsto ponuđenih mesta za buduće studente.
– U Novom Sadu, Nišu, Kragujevcu, Beogradu, Kosovskoj Mitrovici, kada se sve sabere, planirano je 441 mesto na budžetu, a ima 186 kandidata. Samo u Beogradu za grupu za srpski jezik i književnost bilo je prijavljeno 34 kandidata na 100 mesta, a za srpsku književnost i jezik 63 na predviđenih 150 mesta. Slično je bilo i prošle godine. Slikovito, ako bismo gledali po poslovičnoj slici čaše vode koja je do pola puna ili prazna, zavisi da li ste optimista ili pesimista, ta čaša je svakako – šuplja – dočarava za „Politiku” prof. dr Slavko Petaković, šef katedre za srpsku književnost s južnoslovenskim književnostima na Filološkom fakultetu Univerziteta u Beogradu.
Jagme za indeks nema ni na Opštoj fizici, smeru Fizičkog fakulteta koji u glavnom gradu upisuju budući nastavnici ovog predmeta. Tu je prijavljen samo – jedan kandidat. Pad broja zainteresovanih se beleži već osam godina, ali do sada nije bila ovako alarmantna situacija. Kako je izjavio dekan, prof. dr Ivan Belča, ovaj brucoš će imati sve predmete, ništa neće biti izbačeno, a sledeći potez je na državi jer ne sme da se dozvoli da se ugasi Opšta fizika, pošto bi u tom slučaju buduće generacije ostale bez nastavnika.
Oskudicu interesovanja za prosvetni poziv potvrđuju i preliminarne rang-liste za upis na Prirodno-matematičkom fakultetu u Novom Sadu. Studije za profesora hemije tu će upisati samo jedan kandidat, a planirano je 20 brucoša. Za buduće nastavnike fizike bilo je ukupno tri kandidata, jedan je pao prijemni, jedan „upao” na samofinansiranje i jedan zavredeo indeks na budžetu, mada je ukupno studenata na ovom smeru moglo biti 25. Za ostala nastavnička zvanja na novosadskom PMF-u zainteresovanost je za mrvicu bolja. Na smeru za profesore matematike ima osam kandidata za 51 budžetsko mesto, dok je za profesore geografije 11 rangiranih, a 40 raspoloživih mesta.
– Mi smo sada u prvom planu kao nacionalna disciplina, a kada smo pokušali da srpski jezik i književnost dobije natpredmetni status, da se uvede na sve fakultete, ta inicijativa ostavljena je da istrune u lavirintima birokratije. Dobili smo deklarativnu podršku i van toga se ništa nije učinilo – ukazuje Petaković.
Njegove reči „prosveta je trenutno na mrtvom vezu, ostavljena je da odumre” i više puta isticane stipendije za studente koji se obrazuju za nedostajuća zanimanja u školama teško da će biti od pomoći. Za ovu godinu dodeljeno ih je samo pet, a novi konkurs uskoro treba da bude raspisan.
– Ne verujem da će to dati velikog efekta, budući da je student potpuno svestan da kad se završi studiranje on ulazi u prosvetu gde su plate takve kakve jesu i, što je veći problem, gde položaj prosvetnog radnika nije dobar – konstatuje ovaj profesor.
Nastavnici tvrde da su nemoćni. Ugled im je srozan. Plate su im ispod republičkog proseka. Učenici to vide i neće da postanu nastavnici. Nastavi li se tako, ne bi čudilo da u dogledno vreme u mnogim školama table budu najpametnije, nastavnici uglavnom nedovoljno stručni, a đaci posledično funkcionalno nepismeni. Hoće li s takvim predznanjem upisivati fakultete?
Da ironija bude veća, najodgovorniji donosioci odluka istrajno tvrde da je obrazovanje prioritet, a unapređivanje kvaliteta obrazovanja strateški cilj. U prvom planu je digitalizacija, a vraćanje dostojanstva prosvetnom esnafu ostaje na marginama. Šta uraditi da se pomak nabolje vidi ubrzo, da se ne čeka deset godina?
– Prvi korak mogu biti stipendije, ali to nije rešenje. Drugi je povećanje plata. Treći, rešavanje statusa prosvetnog radnika, zaštita od pritisaka i sprečavanje nasilja kojima je izložen, kao i prevencija nasilja u bilo kom obliku u školama. To se mora sistemski rešiti vrlo rigidnim kažnjavanjem. Nastavnik mora imati ugled u društvu, a primer i uzor za to treba da budu oni koji istupaju u javnom prostoru. Kada okruženje bude podsticajno tako da đaci u velikom broju upisuju nastavničke smerove i konkurencija će biti veća i najbolji će ulaziti u učionice. Svi ovi koraci su povezani, ne može da se ispuni samo jedan – smatra Petaković.
Medijski prostor, portali naročito, obiluju svakojakim jezičkim pogreškama, lektori su desetkovani, zvanična saopštenja državnog vrha, pa i Ministarstva prosvete, neretko su ugledni primeri grešaka, počevši od pravopisnih. Ako bi, recimo, bar državne institucije koje već imaju službe za odnose s javnošću obavezno morale da uposle profesore srpskog jezika kao lektore, da li bi i to doprinelo pravilnijoj upotrebi srpskog jezika, podsticajnom okruženju i većem interesovanju za studije srpskog jezika?
– To bi bio kulturni uticaj iznutra koji je najbitniji i koji bi menjao ovo društvo. Kad učenik vidi da uopšte nije važno kako govorite, kako pišete, on prihvata taj model. Kada bi u institucije koje se obraćaju javnosti ušli profesori srpskog jezika i književnosti to bi oblikovalo javni izraz, onda bi i đaci i svi građani imali orijentir šta je poželjno, društveno prihvatljivo i važno. Deca nemaju signal iz okruženja koji im kaže da je bitan način izražavanja, poznavanje svog jezika. Ne čitaju kao pre, a uticaj elektronskih medija je ogroman. Navikli su na kratke poruke koje su ekspresivno svedene. Bogatim jezikom možete da izrazite svoju psihološku slojevitost, tanane emocije, nijanse u raspoloženjima, bogatstvo svoga bića. Što vam je jezik siromašniji, teže možete da komunicirate s drugima. Pitanje je da li siromašenje jezika korespondira s osiromašenjem potrebe da se razgovara s drugim čovekom, jer se komunicira kratkim porukama, emotikonima, sažetim mejlovima, frazama, rečeničnim sklopovima koji su klišei. Nisam siguran da problem u komunikaciji dece nije povezan sa siromaštvom jezika, a ono sa iščezavanjem potrebe da se zaista komunicira s drugom osobom – zaključuje šef katedre za srpsku književnost.

Rubljov izborio četvrtfinale Vimbldona, protivnik Đoković ako pobedi Hurkača
Ruski teniser Andrej Rubljov plasirao se u četvrtfinale Vimbldona, pošto je danas u osmini finala savladao Aleksandra Bublika iz Kazahstana rezultatom 7:5, 6:3, 6:7 (6:8), 6:7 (5:7), 6:4.
Meč je trajao tri sata i 20 minuta. Ovo je bio šesti međusobni duel ruskog i kazahstanskog tenisera, a četvrti trijumf Rubljova.
Rubljov će u četvrtfinalu igrati sa pobednikom meča između Srbina Novaka Đokovića i Poljaka Huberta Hurkača, koji je na programu kasnije večeras.
Plasman u četvrtfinale Vimbldona izborio je još jedan ruski teniser Roman Safiulin, koji je pobedio Kanađanina Denisa Šapovalova 3:6, 6:3, 6:1, 6:3. On će u četvrtfinalu igrati sa pobednikom meča između Italijana Janika Sinera i Danijela Elahija Galana iz Kolumbije.

Jankovićeva i Ivanovićeva na razmišljaju jedna o drugoj
Melburn – Jeleni Janković je pripala čast da zabeleži prvu srpsku pobedu na Australija openu. S lakoćom je izašla na kraj sa Šveđankom Larson (69. na VTA listi) – 6:2, 6:2.
– Jes! – raspoloženo je uzviknula Jankovićeva i podigla pesnicu u znak zadovoljstva. – Nadam se ću doneti sreću našim teniserima,. Krenuli smo pobedom i očekujem odličan turnir za sve nas. 
Mogući srpski derbi sa Ivanovićevom u trećem kolu već izaziva interesovanje, ali Jelena nije bila zainteresovana za analizu, istakavši da joj je naredni rival 20-godišnja Portugalka Marija Žoao Koler, 129. teniserka sveta.
– Ne želim da razmišljam tako daleko. I ona i ja prvo moramo da dobijemo neke mečeve. Zaista nemam nameru da se sada usredsredim na to ko mi je protivnica u trećem kolu ili polufinalu. Prvo želim da pobedim u sledećem susretu.
Ako je Jelena Janković pobedom otvorila srpski dan na Melburnu parku, Ana Ivanović ga je zatvorila. Finalistkinja iz 2008. je posao protiv Mađarice Cink završila pred ponoć – 6:2, 6:1.
– Očekivala sam teži meč, jer me je u jednom ranije pobedila – istakla je Ana kojoj ovo nije najkasniji izlazak na teren. – Bilo je i kasnijih, ali je neobično jer sam u ovo vreme obično u krevetu.
U jednom trenutku je imala problem sa skočnim zglobom, ali kaže da nije ništa ozbiljno.
– Dobro je da nije natekao. Staviću led na njega večeras.
Ivanovićeva će se u drugom kolu sastati sa Tajvankom Čan, 118. na svetu.
– Ne znam kako igra, ali je pobedila Hantuhovu. Moj trener će da se raspita za detalje o njoj – objasnila je i dodala da trenutno ne razmišlja o mogućnosti da sa Jankovićevom igra u trećoj rundi.
V. V.

Đoković zakoračio ka rekordu
Od izveštača „Žurnala”
Melburn – Odbrojavanje ka istoriji je počelo. Novak Đoković je dobio prvi od sedam duela kojim je popločan put ka podvigu kakav nije postignut u modernom tenisu – tri uzastopne titule na Australija openu. Prvi teniser sveta do 15. pobede zaredom u Melburnu nije morao mnogo da se muči. Francuz Pol-Anri Matje, 60. na ATP listi, ispunio je očekivanja – bio je samo predjelo u gozbi za koju se nadamo da će biti završena slavljeničkim šampanjcem.
– Svako važno ostvarenje, pogotovo istorijskog značaja, mnogo je bitno za mene – kaže trostruki šampion (2008, 2011, 2012), ostavljajući utisak da je apsolutno spreman i da ga ostvari.
Pobedio je sa 6:2, 6:4, 7:5, ne dozvolivši rivalu nijedan brejk. Meč je tekao kako je „broj 1” želeo. Odmah brejk, pa još jedan, brzo vođstvo da se Matjeu stavi do znanja da je bolje da uživa u suncu nego da se nada senzaciji.
– Bio je to kvalitetan meč za prvo kolo – zadovoljno je istakao Đoković. – Prva dva seta sam kontrolisao od prvog poena, a u trećem je on zaigrao bolje, preciznije servirao. Nekoliko stvari moram da popravim, kako bih bio još odlučniji na terenu. Ovo je prva runda i normalno je da niste sto posto. Sa narednim mečevima sve će biti bolje.
Bez obzira na samokritične detalje, ostavio je odličan utisak na „Rod Lejver” areni. Očigledno je da je u pripremnom periodu vrhunski vežbao.
– Godinama u pauzi između dve sezone isto treniram – uopšteno je ispričao ne želevši da otkrije detalje. – U početku je više rada na fizičkoj spremnosti, a posle to kombinujem sa tenisom.
Ni u narednom meču ne bi trebalo da ima pretežak posao. Rival je Rajan Harison, 62. teniser sveta, koga je u prethodna dva duela savladao bez izgubljenog seta.
– On je jedan iz generacije čije vreme tek dolazi. Dobar je na tvrdim podlogama, imao je dosta uspeha na američkim turnirima. Odlično servira, ima sjajan forhend. Igrali smo već, znam šta me čeka.
Đoković ima jedan od najbrojnijih stručnih štabova, ali to nije uzalud.
– Njihov posao je, između ostalog, da budu informisani, koliko god je to moguće, o svim detaljima igre mojih rivala. Početak je sezone, svi žele da vide kako ko igra.
Današnja generacija šampiona je najbolji dokaz koliko je tenis napredovao, a on se slaže.
– Kada sam ja počeo da igram, sećam se da teniseri iz prvih 50 ili 100 nisu bili tako posvećeni treninzima kao danas. Očigledna je evolucija u igri u poslednjih desetak godina. Sada je konkurencija mnogo jača, svi se trude da napreduju.
Vojin Veličković
----------------------------------------------
Ovo je moj život od četvrte godine
Gledajući Đokovića kako igra i kako se ponaša na Melburn parku, lako je zaključiti da je zaslužio da uđe u istoriju kao jedan od najuspešnijih igrača na ovom stadionu.
– Volim ovaj sport, on je moj život od četvrte godine. Nije bitno da li pobeđujete ili gubite, bitno je da osećate strast ka tome što radite. Još je rano da pričamo o tituli, mnogo je mečeva dotle – kazao je Đoković.

Vesna Dolonc – dar za srpski tenis
Melburn – Vesna Dolonc je pravi dar za srpski tenis. Otkako je u maju rešila da zaigra za domovinu svog oca, 23-godišnja Moskovljanka igra sve bolje, a juče je u Melburnu nagovestila realnu mogućnost da posle ovog turnira prvi put imamo četiri teniserke u prvih sto. Duel sa Australijankom Rogovskom je bio žestok, trajao je dva sata i 58 minuta. Doloncova je nekoliko puta bila blizu eliminacije, ali je uvek uspevala da se, pre svega zahvaljujući velikoj borbenosti, izvuče i pobedi sa 5:7, 7:5, 8:6.
– Bilo je 4:1 za nju u trećem setu, servirala je za 5:1. Na 6:6 je bilo opasno, ali sam je dobro napadala i pobedila. Nisam igrala dobro, ali se nisam predavala. Imam borbeni karakter – rekla je Doloncova i objasnila zašto je uzela naš pasoš. – Bolje mi je da igram u Srbiji jer su ljudi tamo više za sport nego u Rusiji. Srbija je otadžbina mog tate, a to znači i da je moja. Želim da donesem dobre rezultate Srbiji.
Zadovoljna je i zbog dobre podrške s tribina:
– Danas sam imala navijače iz Holandije, Srbije i Rusije. Već dve godine živim u Dornu u Holandiji, kod Utrehta, imam tamo trenere i za tenis i za fitnes.
Sledeća rivalka je mnogo opasnija, ali i za nju ima jak adut. Francuskinja Bartoli je 11. na svetu, međutim, u jedinom dosadašnjem duelu je poražena od Doloncove – baš pre dve godine na istom mestu.
Već osam meseci Vesna Dolonc čeka zeleno svetlo ITF-a da zaigra za našu reprezentaciju u Fed kupu.
– Volela bih da igram za Srbiju, nadam se da ću brzo dobiti dozvolu kako bih mogla za mesec dana da igram u Nišu protiv Slovačke.
Jedna je od retkih teniserki koja je već u braku. Udala se mlada i za obične prilike, a kamoli za tenis.
– Nemam dece, kako da imam kada muža viđam jednom u dva meseca – našalila se na sopstven račun.
Dosta dobro govori srpski, mada još nije zadovoljna:
– Učim jezik sama, jer mi tata živi u Moskvi a ja sam u Holandiji i nemam s kim da vežbam. Sada čitam na srpskom, gledam filmove na srpskom, pričam sa tatom preko skajpa. Nije mi mnogo težak, jer sam kao mala slušala kako priča moj otac, ali nikad nisam živela u Srbiji. Nadam se da ću sada imati priliku da pričam kada dođem. Moj tata je iz Niša i volela bih tamo da živim. Bila sam tamo, imam prijatelje. Lepo je i u Beogradu. Lepo mi je u Srbiji, nije važno gde sam.
V. V.

Mostar: uništen spomenik Armiji BiH
Banjaluka, Mostar – U Mostaru je juče rano ujutru u eksploziji uništen spomenik pripadnicima Armije BiH postavljen ispred Gradske većnice, što bi ponovo moglo da dovede do podizanja tenzija između Bošnjaka i Hrvata u tom gradu.
Reč je o spomeniku u obliku ljiljana koji je postavljen „u znak sećanja na sve pripadnike Armije BiH koji su poginuli u ratu 1992-95. braneći Mostar“.
Gradonačelnik Mostara Ljubo Bešlić osudio je podmetanje eksploziva i rekao da očekuje da policija pronađe počinitelje kako bi bili kažnjeni.
Kancelarija visokog predstavnika u BiH (OHR) oglasila se odmah saopštenjem u kome se kaže da je OHR „užasnut eksplozijom“.
„Širenje ovakvog nasilja ne sme se dozvoliti. Bezbednost svakog dela BiH mora biti prioritet za sve nadležne agencije, na lokalnom, entitetskom i nivou BiH“.
„Građani u Mostaru i celoj BiH koji ispravno razmišljaju, složiće se da se ne sme dozvoliti da bezobzirni i kukavički napadi ugroze proces kreiranja funkcionalnog i integrisanog Mostara, što je od suštinskog značaja za posleratni oporavak BiH“, navodi se u saopštenju. 
Klub Bošnjaka u Gradskom veću Mostara je prema izveštaju elektronskih medija u Republici Srpskoj rušenje spomenika okarakterisao kao „teroristički čin“ koji je još „jedan udar na međuljudske i međunacionalne odnose u gradu Mostaru, što Bošnjake Mostara neće isprovocirati niti uplašiti“.
Ovaj čin osudili su i iz dva HDZ-a i pozvali na brzo razotkrivanje nalogodavaca i počinilaca. 
Mostarski muftija Seid Smajkić upozorio je povodom rušenja spomenika na napetu atmosferu koja već neko vreme vlada u Mostaru i ponovio da Bošnjaci neće pristati da budu podjarmljeni.
„Umesto supremacije i dominacije, od kojih hrvatski političari ne odustaju, u Mostaru se moraju poštovati suživot i koegzistencija. To nema alternativu“, rekao je Smajkić.
 „Sve je to posledica fašizma. Šta drugo očekivati kada i dalje u ovom gradu postoje ulice koje nose imena po funkcionerima NDH Mili Budaku, Juri Francetiću, Vokić-Lorkoviću'', rekao je Smajkić za agenciju Anadolija.
Pre nekoliko meseci u Mostaru je vladala takozvana spomenička kriza, kada je ispred novosagrađene Gradske većnice prvo podignut spomenik pripadnicima Hrvatskog veća odbrane (HVO), a nedugo nakon toga i pripadnicima Armije BiH. Nijedan nije imao dozvolu za postavljanje.

Uhapšen „komandir Šamil“
Zagreb – Splitska policija uhapsila je muškarca koji je na internetu u nedelju postavio video-zapis „Komunisti u Hrvatskoj priznali terorističke napade u Zagrebu”, izveštava „Večernji list“.
Reč je o Damiru Mamiću, 41-godišnjaku iz Trogira, koji sebe naziva „komandirom Šamilom“, a u video-zapisu „drugovima i drugaricama“ daje instrukcije o budućim terorističkim akcijama.
Mamić radi kao referent u kadrovskoj službi „Brodotrogira” gde za njega kažu da je dobar radnik, tih, povučen i da se ni po čemu nije isticao.
„Policijski službenici utvrdili su identitet osobe s video-zapisa. Uhapšen je muškarac nad kojim je u toku kriminalističko istraživanje zbog postojanja osnovane sumnje u počinjenje kaznenog dela javnog podsticanja na terorizam”, saopštila je Policijska uprava u Splitu.
Još nema informacija ima li ikakve veze s bombama u Zagrebu i da li je sam postavio video-zapis ili ima pomagače. Taj video-zapis više nije dostupan na Jutjubu.
„Komandir Šamil” pozivao je na nove napade u Zagrebu i tvrdio da iza prošlonedeljnih eksplozija u hrvatskoj prestonici stoji „pokret otpora”.
Kako piše „Večernji list“, na koji se poziva Tanjug, snimak na Jutjubu pod nazivom „Komunisti u Hrvatskoj priznali terorističke napade u Zagrebu” postavila je organizacija „Kroatorum”.
Policija istražuje ovaj slučaj kako bi utvrdila autentičnost videa i izjava koje se u njemu spominju, kao i tvrdnji da je upravo „pokret otpora” kriv za dve eksplozije u Zagrebu, za koje je, pod sumnjom da je odgovoran, juče uhapšen 53-godišnji Vojislav B. „Komandir Šamil” se u poruci obraća „drugovima i drugaricama revolucionarima” povodom akcija „pokreta otpora” i ističe kao nužno „da se pri napadima na neprijateljske ciljeve izbegnu žrtve”. „Svake civilne žrtve bile bi kontraproduktivne. Koristile bi vladajućoj klasi, trabantima Zapada, Brisela i NATO-a u smislu obezvređivanja borbe pokreta otpora i prikazivanja članova pokreta otpora kao bezvrednih krvoločnika, bezumnika i ubica. Nužno je da se vrše napadi na kasarne, policijske stanice”, kaže „komandir Šamil” u svojoj poruci na Jutjubu.
On je u snimku vlast nazvao „dijaboličnom vladajućom klasom koja nama upravlja” i pozvao je na akciju putem društvenih mreža.

Vlada Federacije BiH pred padom
Od našeg dopisnika
Sarajevo – Nakon brojnih neuspelih pokušaja da na legalan način izvrše promene u sadašnjoj Vladi Federacije BiH, koja nema podršku nove parlamentarne većine, lideri četiri vladajuće stranke u ovom entitetu(SDP, SBB, HDZ BiH i HDZ 1990) odlučili su da joj izglasaju nepoverenje. Prema zakonskim načelima, sadašnja vlada trebalo bi da padne u roku od 30 dana.
Inicijativu za izglasavanje nepoverenja potpisalo je 56 poslanika iz četiri pomenute stranke i uputilo je predsedavajućem Predstavničkog doma parlamenta Federacije BiH Fehimu Škaljiću.
„Mi smo se odlučili na ovakav potez da bi konačno došli do razrešenja krize funkcionisanja izvršne vlasti u FBiH. Nalazimo se u potpuno neprirodnom stanju, jer u vladi sede ljudi koji više nemaju podršku parlamenta što je protivno svim demokratskim principima i demokratskoj praksi koja vlada u svetu”, izjavio je Jasenko Selimović, šef Kluba poslanika SDP-a u Predstavničkom domu.
Odluku da idu „na sve, ili ništa” vladajuća „četvorka” donela je pre četiri dana, odnosno nakon neuspelog sastanka lidera SBB Fahrudina Radončića i HDZ-a Boža Ljubića sa predsednikom Federacije BiH Živkom Budimirom koji im je i ovom prilikom ponovio da „ne pristaje” na rekonstrukciju federalne izvršne vlasti.
Radončić i Ljubić nisu tražili od Budimira da se povuče iz vlasti, ali su najavili da će to učiniti oni ukoliko Vlada FBiH „vrlo brzo ne bude rekonstruisana”, odnosno ukoliko je ne napuste ministri SDA, HSP-a i Narodne stranke „Radom za boljitak” i svoje pozicije ustupe kadrovima iz SBB-a i dva HDZ-a.
„Mi nećemo glumiti parlamentarnu većinu”, izjavio je novinarima Ljubić po završetku sastanka sa Budimirom, izražavajući uverenje da to ne žele ni lideri SDP-a, HDZ-a BiH i SBB-a.
Predsedavajući Predstavničkog doma parlamenta FBiH Fehim Škaljić potvrdio je da je inicijativu 56 poslanika već uputio u proceduru i da očekuje da će se Vlada FBiH izjasniti o ovoj inicijativi u „mnogo kraćem roku” od 30 dana, koliko je za to predviđeno zakonom. Nakon toga sledi sednica parlamenta i rasprava o poslaničkoj inicijativi koja je rezultat dogovora „četvorke” na sastanku nedavno održanom u Mostaru.
Mediji prenose da je i Škaljić upozorio da je stanje u Federaciji BiH „neodrživo” i da nova parlamentarna većina „nikako” nije zainteresovana za zadržavanje statusa kvo.
„Ovo stanje mora da se menja – ili Vlada FBiH, ili ova parlamentarna većina”, naveo je on, potvrđujući tako najavljenu mogućnost povlačenja u opoziciju pojedinih stranaka nove većine „ukoliko ne uspe postupak rekonstrukcije sadašnje vlade”.

Politike tek koliko je potrebno za biznis
Od našeg stalnog dopisnika
Podgorica – Pošto je zbog povrede morao da se odrekne košarke, Duško Knežević se okrenuo biznisu. Pre dve decenije osnovao je Atlas grupu koju je u međuvremenu iz Srbije preselio za Crnu Goru. Atlas danas čini 30 kompanija koje se bave bankarstvom, finansijama, nekretninama, obrazovanjem, turizmom, zdravstvom i medijima. U 2010. postao je član Globalne inicijative Klinton, čime se obavezao da će pomagati u iznalaženju rešenja za probleme siromaštva, zaštite životne sredine, zdravstva i obrazovanja.
Postoje priče da biste biznis uskoro mogli da zamenite politikom? 
Dosta uticajnih političara su moji prijatelji i zato vrlo često dolazi do takvih komentara. Imao sam i imam mnogo ponuda za uključivanje u politički život. U trenutku krize politička scena traži nova lica sa jasnom ekonomskom vizijom. Međutim, politika nije moj životni cilj. Veze sa politikom imam u onoj meri koliko mi treba da se bavim biznisom.
Dugo vas nisu pominjali ni u pozitivnom ni u negativnom smislu. Čini se da vas već mesecima svrstavaju u crnogorsko-srpske tajkune. Šta se to desilo? 
Ne bih se složio, jer se i ranije moje ime ili ime grupacije koju vodim pominjalo u javnosti, posebno tokom nedavne kampanje pred crnogorske parlamentarne izbore. Takvi napadi za mene nikad nisu bili iznenađenje s obzirom na to da od otvaranja tržišta ka privatnom preduzetništvu 1990. Atlas grupa posluje i u Srbiji i u Crnoj Gori. Obim i značaj naših projekata i investicija svakako skreću pažnju i politike i javnosti. Postoji i konstantna želja za opredeljivanjem u svakom smislu. Moramo da shvatimo da živimo u dobu globalnih tržišta, da kapital ne poznaje granice i da je sa aspekta biznisa uspešnost poslovanja, uz socijalnu korektnost, jedina politika koja ima ekonomskog smisla i donosi korist društvu i građanima.
Vaši politički protivnici smatraju da ste „raspoređivač novca velikih evropskih tajkuna”?
Tokom bavljenja ovim poslom upoznao sam mnogo ljudi iz poslovnog sveta i imam odlične kontakte u velikim finansijskim centrima. Kako posedujem značajna sredstva koja sam stekao prodajom Atlas banke, Centro banke i osiguravajuće kuće Kopaonik u Srbiji, sa mnogima imam dosta značajnih zajedničkih projekata. Zato se ne obazirem previše na takve priče jer su one plod sagledavanja stvari iz lokalne i često ostrašćene perspektive.
Neki analitičari u Srbiji i neki uticajni crnogorski mediji optužuju vas da ste odlaskom sa Milom Đukanovićem u Kinu mesec dana pred izbore javno stali na njegovu stranu. Kako to komentarišete?
U našem krajnje politizovanom društvu to ne iznenađuje, ali nema mesta politički motivisanim komentarima. Bio sam jedan od privrednika u okviru delegacije DPS-a koja je bila u zvaničnoj poseti Kini. Poznato je da kineske kompanije rade u inostranstvu uglavnom posredstvom međudržavnih sporazuma i da značajnu ulogu u svemu tome imaju partije.
Kako komentarišete odnose između Srbije i Crne Gore nakon promene vlasti u Beogradu. Šta biste preporučili na planu ekonomske saradnje? 
Odnosi su se evidentno poboljšali. Svedoci smo eksplicitnih  izjava na tom planu i od starne vlasti u Crnoj Gori i od premijera Ivice Dačića tokom njegove nedavne posete Podgorici. Mišljenja sam međutim da nema konkretnih pomaka na planu ekonomske saradnje, iako prostor postoji i postaje sve aktuelniji. Posebno mislim na izgradnju autoputa, rekonstrukciju pruge Beograd–Bar, saradnju u energetici. Značajno bi bilo uspostaviti saradnju kroz korišćenju evra za povezivanje berzi dve zemlje. Mislim da bi  posredstvom Crne Gore Srbija bila u mogućnosti da ostvari značajnije ekonomsko prisustvo na Kosovu.
Gde je ključ ekonomske krize u CG?
Ovdašnja kriza najviše je vezana za smanjenje direktnih stranih investicija od kojih je Crna Gora kao mala ekonomija u razvoju veoma zavisna. Ali, Crna Gora ima potencijal da privuče nove investitore. Posebno potencijalom obnovljive energije za koji postoji veliko interesovanje u Kini, Italiji, odskora i u SAD. Takođe, geografski položaj čini Crnu Goru atraktivnom za kapital iz Turske i arapskih zemalja. On jeste konzervativniji, ali i manje pogođen krizom. Oni Crnu Goru vide kao šansu za brzi pristup evropskom tržištu.
Da li je CG spremna da konkuriše za projekte koji bi zainteresovali velike investitore?
Da. Crna Gora je to pokazala u periodu pre krize, a trenutno imamo velika ulaganja italijanskih, turskih i arapskih investitora. Evidentan je interes ozbiljnih investitora, kao i inicijativa vlade da im pruži adekvatnu, brzu i operativnu podršku. Energetika, infrastruktura, turizam, edukacija oblasti su u kojima će sigurno vrlo brzo zaživeti nove strane investicije.
Da li je crnogorska vlast pametno uložila novac – dobijen od privatizacije?
Mišljenja sam da je više novca trebalo da ode u infrastrukturu, budući da je to ključni element za dalji razvoj ekonomije. Ali, imajući u vidu specifičan ambijent proteklih 20 godina – tranziciju, sankcije, ratove u okruženju i na kraju svetsku ekonomsku krizu – socijalne potrebe često su bile ispred razvojnih, što je onemogućilo adekvatniju upotrebu sredstava stečenih od privatizacije.
Da ste vi odlučivali, da li biste za iznose koje je odobrila vlada prodali Kombinat aluminijuma, Boksite, Železaru, Solanu, kolašinske hotele, budvansku „Avalu”?
Tenderi na kojima su izabrani investitori bili su međunarodnog karaktera, javni, tako da smatram da su iznose sredstava koja su dobijena diktirali tržišni uslovi u momentima njihove realizacije. Bitan je dugoročni efekat i u tom smislu smatram bitnijim da li su u privatizaciji odabrani pravi partneri i šta njihovo prisustvo znači za ostvarenje strateških ciljeva razvoja ekonomije, kao i da li su ispunili uslove na koje su se obavezali.

Detektor za zlato umesto reda vožnje
Valjevo – Polovina od šest autobuskih stanica u Kolubarskom okrugu je već nekoliko godina zatvorena. Sreća što sve one, a reč je o stanicama u Osečini, Mionici i Ljigu, imaju nadstrešnice ili natkrivene perone, tako da putnicima koji čekaju prolazne autobuse ne kaplje za vratom.
Zbog čega je zamandaljen ovoliki broj autobuskih stanica od kojih je većina zidana po odgovarajućim standardima a neretko i uz podršku građana putem samodoprinosa? Najčešći odgovor koji smo mogli da čujemo jeste da nije bilo dovoljno korisnika usluga, zbog čega je jedino racionalno rešenje bio katanac. Ta metalna kopča najduže je na ulaznim vratima stanica u Mionici i Ljigu. Svojevremeno su uz čekaonice bili puni i stanični restorani, a ostalo je zabeleženo da je u Ljigu, na zidovima među kafanskim stolovima, otvarano nekoliko likovnih izložbi a održavala su se i muzička takmičenja za prvi glas Ibarske magistrale. Naprosto, u ovim objektima nalazili su utočište sadržaji koji su se do tada održavali po takozvanim rejonima ili mesnim seoskim domovima koji su bez najava počeli jedan za drugim da se zatvaraju. Restoran u Ljigu, na autobuskoj stanici, nije se uopšte zatvarao tako da su u njemu mogli da se smeste svi putnici namernici bez obzira u koje doba noći ili dana banuli.
Kada nas je nedavno put naveo u varoš pored izuzetno frekventne Ibarske magistrale, na velikim staklenim izlozima ovog staničnog objekta primetili smo umesto reda vožnje zalepljene umrlice, plakate za koncerte, kao i razne oglase. Jedan od njih skrenuo nam je pažnju svojim sadržajem: „Iznajmljujemo metal-detektore za zlato i ostale metale. U pitanju su profesionalni uređaji svetskih firmi. Povoljno“. U nastavku brojevi telefona. Uz ovakav oglas imali smo neodoljiv osećaj da se, zapravo, nalazimo na nekom usamljenom punktu pored kojeg se nakratko zaustavljaju tragači za zlatom ili nekom drugom srećom.
Milan Matić, bivši predsednik opštine Mionica, u razgovoru za naš list kaže da je zatvaranje autobuskih stanica neprimereno i ružno. On veli da su opštine gradile stanice a da njihov rad treba da održavaju i razvijaju prevoznici, jer su one njihova ključna logistika u poslu kojim se bave.
– Sve je ovo posledica opšteg posrtanja, raznih reorganizacija i privatizacija. Autobuska stanica je za jednu varoš isto što i škola, pijaca ili apoteka. Narod mora da se prevozi po određenom redu, ali i uz prihvatljive cene. Mislim da je sve to poremećeno i očekujem da nadležni lokalni i okružni organi brzo reaguju i naprave plan korišćenja zatvorenih autobuskih stanica. To su kvalitetni i uz pun komfor urađeni objekti koji se mogu koristiti i za druge delatnosti. Uređeni peronski i parking prostor ispred stanice u Mionici je veličine fudbalskog igrališta – kaže Matić, dodajući da izgovor prevoznika da nemaju dovoljno putnika pa time ni interes da koriste stanice nisu tačne, jer samo iz Mionice u Valjevo svakodnevno putuje nekoliko stotina đaka, radnika, službenika i poljoprivrednika. Međutim, druga je stvar, dodaje on, što se oni na ovoj relaciji voze linijskim taksijem po ceni koja je niža od autobuske.
Osim zamandaljenih stanica, problem je i to što glavi prevoznik u ovom kraju, „Lasta“ iz Valjeva, svakodnevno ukida po nekoliko polazaka upravo na linijama prema Osečini, Mionici i Ljigu. Kažu da to čine jer nemaju dovoljno prodatih karata naglašavajući da im putnike ispred nosa kradu ilegalni i drugi taksisti kojih nikada nije bilo kao u protekle dve godine. Žalili su se inspekciji, ali rezultata nema.
S druge strane, o klaustrofobičnim i neurednim autobusima pojedinih privatnih prevoznika sa cenama karata kao da njihova vozila troše kerozin a ne naftu, niko ne govori. I za to kao i zatvorene autobuske stanice neko drugi je kriv a putnicima preostaje jedino da se snalaze, kako znaju i umeju.

Visoki računi za osvetljene sokake
Kraljevo – Godišnje se iz budžeta grada Kraljeva za javnu rasvetu izdvaja oko 70 miliona dinara. Tome valja dodati i desetak miliona dinara za zamene sijalica i razne popravke kako bi se održavao „sistem“ od 14.600 sijaličnih mesta. To je trošak ravan izgradnji jedne nove ulice i ne bi bio sporan da te sijalice danonoćno osvetljavaju najprometnije ulice u gradu i prigradskim naseljima, već i pojedine puteve i sokake u slabo naseljenim selima. Niz je primera, kako je to nedavno potvrdio i Dragan Jovanović, gradonačelnik Kraljeva gde su o budžetskom trošku osvetljena i privatna dvorišta, farme, privatne benzinske pumpe... Mreža javne rasvete, naročito u seoskim sredinama, neplanski je proširivana uglavnom tokom minulih predizbornih kampanja, pa je tako ovdašnja gradska direkcija za izgradnju i planiranje postala najveći potrošač kraljevačke Elektrodistribucije.
Neko će, dabome, reći da ova potrošnja i nije velika, jer ljudi ne mogu živeti u mraku, ni na selu ni u gradu. Međutim, dok se u gradskoj sredini nove svetiljke postavljaju planski, u skladu sa projektima izgradnje objekata i saobraćajnica, u selima se to radilo prilično neorganizovano što je dovelo do toga da od pomenutog broja sijalica skoro polovina, čak oko sedam hiljada, svetli u selima. Tome je kumovala i ustaljena procedura odobrenja za postavljenje rasvete na seoskim putevima. Pošto je to u nadležnosti skupštinske komisije za razvoj sela, retko se odbijao takav zahtev predstavnika mesnih zajednica, naročito ako je reč o izbornoj „bazi“ pozicije. Uz to, dešavalo se da čim zasija u jednom kraju sela odmah su, ako ne mogu posredstvom komisije i o budžetskom trošku, meštani drugog zaseoka prikupljali novac i finansirali svoju rasvetu. Posle je zahtev pomenutoj direkciji za plaćanje potrošnje struje bio samo formalnost, jer se uvek odobravao onima koji su sami postavili svetiljke. I tako se taj broj potrošača i povećavao.
A, kad je trošak postao značajna stavka u budžetu, pristupilo se štednji. Nije se, naravno, poseglo za demontiranjem stubova već je i prethodna gradska vlast na 70 mesta u selima postavila takozvane tajmere ili sistem foto-ćelija kako se ne bi dešavalo da tamo neprestano svetli. – Nedavno smo uradili i elaborat o primeni najsavremenije, takozvane led-tehnologije, što znači ugradnju posebnih štedljivih sijalica. Realizaciju tog plana započećemo već tokom ovog meseca, postepeno. Uložićemo pet miliona dinara za jedan deo grada pa kasnije drugi, a prema računici ta investicija se, pošto je reč o energetski efikasnim sijalicama koje troše zaista malo struje, isplati za dve, tri godine. Naravno, ubuduće će se i više voditi računa da javna rasveta ne bude uključena po celu noć tamo gde su komunikacije manje, a što se širenja mreže tiče tu će nam biti od pomoći uvođenje takozvane komunalne takse koja se predviđa novim propisima, pa ni javna rasveta ubuduće neće biti potpuno besplatna za one kojima svetli – ističe Nenad Nerić, direktor Direkcije za urbanizam u Kraljevu.

Srbija razgovara: Nacionalne penzije u kulturi
Onoga momenta kada Komisija za dodelu nacionalnih priznanja za vrhunski doprinos kulturi, popularno nazvanih nacionalne penzije, započne svoj rad u javnosti sve postaje sporno: prvo imena članova komisije, potom kriterijumi za dodelu, broj priznanja koja će te godine biti dodeljena, spisak onih koje je neko kandidovao ili koji su kandidovali sami sebe i, na kraju, neizbežno, imena dobitnika. Uvek se postavlja još jedno pitanje: da li bi ceo sistem trebalo reformisati.
Koliki i kakav pritisak trpe članovi komisije, šta od njih traže političari, u čemu greše i šta bi moglo da se promeni, za „Politiku” govore dr Petar Volk, nekadašnji dugogodišnji predsednik komisije, i Živorad Ajdačić, sadašnji član istog tela.
Politika: Mnogi smatraju da je uticaj politike na proces odlučivanja o kandidatima veliki, ali da o tome niko ne želi da govori, pogotovo ne članovi komisije koje bira Vlada Srbije. Da li ste trpeli takve pritiske ili ne?
Ajdačić: Uvek ima urgencija i pritisaka. Ali, u ovom slučaju, pritisci su lične prirode, a ne političke. Šokiralo me je to što pojedinci nemaju nikakav problem da urgiraju sami za sebe. S takvima nisam imao o čemu da razgovaram. Opet, nisam nikome mogao ni da zabranim da za nekoga zove. Pa sam tako u jednom danu imao ravno 98 poziva. Takođe, pojedinci koji su članovi partija sami vrše pritiske u ime svoje partije i tako je koriste.
Volk: Otvorenih pritisaka bilo je samo prve godine. Već u drugoj godini toga nije bilo, bar ne za vreme mog mandata kao predsednika. Po kuloarima se izmišljalo da ima pritisaka. I to je uvek dolazilo od onih kojima priznanje nije dodeljeno. Pa je tako jedna dama prvo od ministra kulture, pa od mene pa na kraju od poverenika za informacije od javnog značaja pismeno tražila da joj dostavimo za sve kandidate ko pripada kojoj partiji. To je bila notorna besmislica.
Politika: Kako su, onda, izgledali sastanci s ministrima kulture?
Volk: Moja komunikacija s političarima sastojala se u tome da se na početku, po konstituisanju komisije, sastanem s ministrom kulture i da isto učinim na kraju, kad dostavimo predlog imena. Pamtim da mi je Nebojša Bradić, kada je bio ministar, rekao da se ne slaže s mnogim mojim mišljenjima, ali da neće ni na šta uticati. Ali pamtim isto tako da me je jedan ambasador gotovo proganjao, urgirajući za jedno ime sa spiska.
Politika: Tvrdite, dakle, iako su „procurele” drugačije informacije, da ni za Slađanu Milošević, ni Miroslava Ilića, ni sad za Oliveru Katarinu niko ni iz jedne političke partije nije urgirao?
Volk: Posle presedana koji je učinjen sa Slađanom Milošević u vladi su našli da i oni imaju prava da predlažu kandidate, ali ti njihovi kandidati nisu nikada direktno išli pred komisiju već pred ministra, koji posle zove predsednika komisije i pita da li neko ime može da se uključi u generalni spisak. Ali ne više od toga. Sve drugo su prazne priče. Da se prošle godine kandidovala Olivera Katarina ja bih za nju glasao, ona je tu nagradu zaslužila. Cela ta buka oko nje nije potrebna ni njoj, ni komisiji, ni ministarstvu, a ni medijima.
Ajdačić: Mi smo se ove godine odmah dogovorili i rekli ministarstvu da nećemo dozvoliti to što je bilo do sada, da bilo ko iz vlade naknadno kandiduje neko ime. I tako je i bilo. Što se tiče Olivere Katarine mi naravno znamo da je ona učestvovala u promociji Srpske napredne stranke. Ali, zašto novinari nisu pitali zašto je jedna poznata glumica, takođe dobitnica priznanja, govorila na jednoj promociji o tome da mi imamo dve Srbije. Pa to je još gore. Ja sam tražio da se predmet Olivere Katarine izdvoji, da se gleda prvi segment – ona je glumica. Godinu i po dana igrala je Koštanu u Narodnom pozorištu s našim najboljim glumcem Rašom Plaovićem, pa je snimila 32 filma, pa su četiri dobila najveća priznanja, među njima i „Skupljači perja”, u kojem je igrala glavnu ulogu s Fehmijuom, pa je dobila nagrade u Moskvi i Veneciji, pa je dobila „Zlatni beočug” za trajni doprinos kulturi. Drugi segment – pevanje. Dajte mi primer da je neko 72 puta nastupio u pariskoj Olimpiji. Potom, njen šou dva puta je zatvarao Kanski festival. To je njena umetnost. Moramo biti objektivni. Njen privatni život i sadašnje ponašanje mene na zanima. Mislim da sam ovim sve rekao.
Politika: Zbogvelikog broja telefonskih poziva i molbi kandidata neke vaše kolege veruju da je ovo priznanje svedeno na socijalnu pomoć. Da li je tako?
Volk: Time kako ko živi i koliko ko ima para komisija se uopšte ne bavi.Ali, pošto je većina penzija ljudi koji su se ranije bavili kulturom mala, priznanje je, nažalost, postalo socijalna kategorija. Kad spisak za koji dan bude objavljen naći ćete na njemu i čoveka čija je penzija 11.000 dinara, što je ispod minimuma socijalne zaštite. A priznat je u svojoj struci decenijama.
Ajdačić: Upravo na ovom pitanju došli smo u komisiji do nesuglasica – da li je reč o umetničkoj ili socijalnoj kategoriji. U jednom trenutku sam predložio, pola u šali, da čitamo o kandidatu suvu biografiju, bez imena i prezimena, pa da glasamo i posle kažemo to je Petar Petrović. Onda nikada ne bi bilo problema. Složili smo se da komisija predloži vladi da Ministarstvo rada i socijalne politike posebno izdvoji kategoriju socijalne pomoći umetnicima koji su na najnižoj grani. Jer, imamo i one koji koriste nacionalnu kuhinju, što mnogi ne znaju. Stvari bi onda bile jasnije.
Politika: Da li bi stvari bile još jasnije ako bi se, na primer, odvojili estradni umetnici i oni koji to nisu?
Volk: Istina je da su od početka operski pevači protestovali i sad gotovo da se i ne pojavljuju jer je smešno da se u tom pravilniku, kojem se svake godine nešto dodavalo, balet, narodne pesme, operska umetnost i zabavna umetnost sve zajedno nađu u kategoriji muzička delatnost. A to ne ide. Zakonom o kulturistvar je rešena ovako kako jeste i to može da promeni samo ministar, samo on na to ima uticaja. Komisija na to ne može da utiče.
Ajdačić: Mene, iskreno, nervira to pominjanje pojma estrade. Takvo zanimanje ne postoji. Postoji zanimanje muzičar ili kompozitor. E sada, mi smo u ovoj situaciji imali 25 takozvanih pevača lakih nota, da ih tako nazovemo. Jovan Kolundžija i ja ovako smo to rešili: predložili smo pet kandidata iz oblasti klasične muzike, pet iz narodne muzike, pre svega autora. Vodili smo računa da to podelimo pa smatram da nema potrebe dalje to zakonom razdvajati.
Politika: Postoje li onda problemi na nivou širine kriterijuma za dodelu?
Ajdačić: Postoje.Nisam zadovoljan kriterijumima. Mnogo se toga u hodu mora menjati. Koliko je široka oblast stručnjak u kulturi? Recimo, nije najbolje rešeno pitanje istoričara umetnosti, koji su veoma bitni. Oni su više naučnici nego umetnici. Ali, s druge strane, gde da ih svrstate? Ili, da li je prevodilaštvo umetnost? Ili, da li je dobro isključiti novinare koji se bave kulturom jer njoj time svakako doprinose?
Volk: Slažem se da tu postoje problemi.Recimo, pisanje o kulturi prve i druge godine dodele smatralo se publicistikom, a ne stvaranjem dela. Tako je pokojni akademik Dejan Medaković napisao monografije o fruškogorskim manastirima i Sopoćanima, ali nije mogao da dobije nagradu. Nisam mogao ni ja. Kada su treće godine to promenili Medaković je već preminuo, ali Mihajlo Mitrović i ja sno priznanje dobili. S druge strane, postojala je kategorija najbolji knjižar? Kako bilo koji član komisije može da zna ko je najbolji knjižar u Srbiji?
Politika: Umetnička udruženja smatraju da je loše i to što njihovi predstavnici nisu dovoljno uključeni u proces odlučivanja?
Volk: Moje je mišljenje da umetnička udruženja uopšte ne treba uključivati. Jer, oni prave svoje liste, dakle, svoje favorite od deset ili dvadeset ljudi i za njih agituju jer su oni, kao, njihovi najbolji ljudi. Prvo, s rezervom primam članove tih njihovih komisija i odbora. Drugo, preko članova udruženja koji bi bili i članovi komisije, što je bilo predlagano, lako bi se ostvarivao direktan uticaj.
Ajdačić: Ja to gledam s drugačijeg aspekta. Udruženje mora da vodi računa o interesima svojih članova, bez favorizovanja. Postoji i zakon o obavljanju umetničke i kulturne delatnosti. Međutim, smatram da bi udruženja morala ozbiljnije da shvate svoj posao. Na skupštini jedne asocijacije izneo sam kritiku i pitao zašto su za nacionalnu penziju predložili 56 književnika, a nisu deset da bismo mi od deset odabrali pet. Ili zašto nisu za sve te koje misle da kandiduju pribavili ocenu ljudi relevantnih za oblast o kojoj se radi? Onda se toliki broj ne bi ni desio.
Volk: I pored toga što moj kolega kaže,iskustvo mi govori da bi uticaj udruženja trebalo ograničiti. Ja njega razumem, posebno imajući u vidu njegov rad u Kulturno-prosvetnoj zajednici Srbije. Kad ne bi bilo udruženja bilo bi anarhije. Ali, udruženja imaju svoje druge funkcije u koje ne bi trebalo mešati dodelu nacionalnih penzija.
Politika: Na kraju, postoje imena koja se skoro svake godine pojavljuju na spisku kandidata kao i oni koji su prošli izbor iz četvrtog ili petog puta, pa bih mogao da se izvede zaključak da će u jednom momentu svi koji su tražili penziju nju i dobiti. Kako to ograničiti?
Volk: Ljudi nemaju kriterijume sami prema sebi, pa specijalan doprinos nacionalnoj kulturi ne odvajaju od onoga za šta dobijaju redovne penzije. Potom, mnogi se i ne uzbuđuju kad ne dobiju nacionalnu penziju. Većina kandidata na svojoj prijavi samo menja godinu podnošenja i javlja se ponovo, računajući da će jednom proći. Stoga, možda ne bi bilo loše učiniti nešto po pitanju broja pokušaja.
Ajdačić: Ne mislim da je to dobra ideja. Onda ćemo doći u drugu krajnost. Kako bi bilo da nekoga ograničite da se kandiduje deset puta za Ninovu nagradu? Malo je to škakljivo. Ali, ako bi se većina onoga što smo u razgovoru predložili usvojilo, mnogi uopšte ne bi ni došli na konkurs i ne bi imali priliku da nas sobom zabavljaju.

Na prelazu Gradina, na izlazu iz Srbije, čeka se četiri sata
Prema informacijama uprave granične policije u 17.15 časova, putnička vozila čekaju četiri sata na graničnom prelazu Gradina, na izlazu iz Srbije a na Preševu, na izlazu iz zemlje, putnička vozila i autobusi š zadržavaju 35 minuta, navode iz Auto-moto saveza Srbije (AMSS).
Teretna vozila najduže čekaju na Batrovcima, na izlazu iz Srbije i to dva sata dok se na prelazu Horgoš i Šid, na izlazu iz Srbije, zadržavaju 90 minuta.
Na ostalim graničnim prelazima nema dužih zadržavanja za sve kategorije vozila, prenose iz AMSS-a.

Tesla i Karađorđevići
Dr Oliver Subotić*
Dok sam iščitavao primarne izvore za potrebe pisanja knjige „Tesla: Duhovni lik”, imao sam prilike da se lično uverim u ono što su gotovo svi Teslini biografi u manjoj ili većoj meri uočili u njegovoj ličnosti, a to su izrazite „oscilacije” (neretko i protivrečnosti) u raznim temama. Ipak, primetio sam da postoji nekoliko tema u kojima, slikovito rečeno, ne postoje „sinusoide” i izražene „amplitude”, već isključivo „linearna funkcija”. Jedna od tih retkih tema gde Tesla pokazuje jasnu konstantu u stavovima je odnos prema srpstvu, Kraljevini Jugoslaviji i Kraljevskom domu Karađorđevića.
Nikola Tesla je tokom američkog perioda svog života postao izrazit kosmopolita, ostavši istovremeno srpski patriota. Tokom američkog perioda se formirao i kao ubeđeni srpsko-jugoslovenski monarhista, te je poput većine srpskih intelektualaca tog vremena vatreno podržavao koncept Kraljevine Jugoslavije i bio veliki poštovalac kraljevske loze Karađorđević. To poštovanje se već može uočiti u dostupnim dokumentima iz perioda Prvog svetskog rata, kada on izražava divljenje podvizima srpske vojske predvođene svojim nezaboravnim voždom, kraljem Petrom Prvim Oslobodiocem. Tako, povodom inicijative jeromonaha Nikolaja Velimirovića iz 1915. godine, da zajedno sa Mihajlom Pupinom i Pajom Radosavljevićem potpiše „Vidovdanski proglas” i pozove Srbe u SAD da pomognu svojim sunarodnicima na Balkanu, Tesla iznosi stav da bi taj apel američki Srbi najpre poslušali ako bi ga potpisala dva srpska kralja: Petar Karađorđević i Nikola Petrović.
Ličnost u kraljevskoj lozi Karađorđević, koju je Tesla posebno izdvajao, bio je kralj Aleksandar, koji ga je odlikovao Ordenom Jugoslovenske krune prvog stepena 1931. godine. Kralja Aleksandra je doživljavao kao vladara koji je uspeo da napravi snažnu državu (Kraljevinu Jugoslaviju) i ujedini tri balkanska naroda (Srbe, Hrvate i Slovence). U svom posmrtnom slovu Kralju Mučeniku, objavljenom 1934. godine u „Njujork tajmsu”, Tesla ovako zbori: „Poput Vašingtona, bio je sposoban i neustrašiv general koji je oslobodio svoju zemlju od ugnjetavanja; poput Linkolna bio je mudar i patriotski vođa koji je pretrpeo mučeništvo.” Tesla je, pritom, verovao da će mučenička krv kralja Aleksandra definitivno ujediniti narode Kraljevine Jugoslavije (što se, kao što je dobro poznato, nije desilo). Sa druge strane, strahovao je za jedinstvo mlade države, zbog čega je javno podsetio sve Hrvate i Slovence na činjenicu da je njihova sloboda kupljena cenom srpske krvi u Prvom svetskom ratu. Kralj Aleksandar je za Teslu bio i ostao ličnost koja zaslužuje da bude na „pijedestalu srpskih velikana” – pišući pozdravno pismo Srbima u Geriju (Indijana, SAD) uoči Drugog svetskog rata, on za kralja Aleksandra koristi epitete „Veliki” i „Mučenik”.
Kada je reč o kralju Petru Drugom Karađorđeviću, Tesla i prema njemu pokazuje odnos dubokog poštovanja i izrazite odanosti, približan onome koji je ukazivao kralju Aleksandru. U jednom pismu iz 1938. godine upućenom inženjeru Slavku Bokšanu, Tesla kralja Petra Drugog naziva „mladim orlićem iz gnezda velikog orla”, a Srbe u SAD javno poziva da budu odani mladom monarhu, koga naziva „zenicom u oku naroda”. On kralja Petra Drugog veliča u nekoliko javnih objava u SAD želeći mu mnoga leta. Na koncu, poslednji Teslin izlazak u javnost – tačno pola godine pred smrt – bio je osmog jula 1942. godine u hotelu „Njujorker”. On tada, već prilično ugroženog zdravlja, izlazi u pratnji svog sestrića, diplomate Save Kosanovića, da pozdravi kralja Petra Drugog. Mladi kralj je u to vreme bio u poseti SAD, sa ciljem da od predsednika Ruzvelta izmoli vojnu pomoć za generala Dragoljuba Mihailovića (koga je Tesla, po rečima čuvenog američkog istraživača Lelanda Andersona, smatrao za „simbol drevne srpske borbe za krst časni i slobodu zlatnu”). „Hrvatski glas” izveštava o susretu mladog monarha i Tesle, navodeći kako je genijalni pronalazač rekao da mu je kralj svojom posetom učinio najveću čast i da će mu to biti „najmilija uspomena”. Svoj uvodni govor kralju Petru Drugom Tesla je završio rečima: „Veličanstvo, Bog Vas blagoslovio!”. Prema Kraljevim memoarima, obojica su tokom rastanka plakala, a Tesla ga je otpratio podsećanjem na zaveštanje kralja Aleksandra: da čuva jedinstvo naroda Kraljevine.
Važno je ovom prilikom istaći da je Tesli bila apsolutna strana bilo kakva ideja Jugoslavije bez srpske krune na njenom čelu – ostao je odan kralju Petru Drugom Karađorđeviću i pored stalnih ubeđivanja okoline da pređe na stranu Tita i njegovih komunista, koji su se od samog početka rata spremali za revolucionarni prevrat i nasilno preuzimanje vlasti. O čvrstom Teslinom stavu prilično argumentovano piše Margaret Čejni, pozivajući se na hrvatskog profesora Bogdana Radicu, diplomatu Kraljevine Jugoslavije u SAD, koji je tokom rata prešao na Titovu stranu. Iz njene studije saznajemo da je Sava Kosanović bezuspešno pokušavao da privoli svog genijalnog ujaka da se od kralja okrene ka Titu. O svemu navedenom u svojim memoarima svedoči i Konstantin Fotić, ambasador Kraljevine Jugoslavije u SAD, koji navodi da je svaki pokušaj da se od Nikole Tesle izvuče bilo kakva poruka protiv Kralja Petra Drugog bila bezuspešna. Teslina odanost srpskoj kruni bila je do kraja života održana besprekorno.
Da li bi Tesla, da je danas među nama, od „linearne funkcije” skrenuo kao „sinusoidi” u navedenim temama? To je već domen pretpostavki. A ono što možemo pretpostaviti jeste da bi zbog gorkog iskustva Jasenovca, Jadovna i, na kraju, „Oluje” imao krajnje rezervisan stav prema nekoj novoj jugoslovenskoj ideji. Možemo slobodno pretpostaviti i to da bi se i danas zalagao za što bolje odnose Srba sa Hrvatima i Slovencima, koje je smatrao bratskim narodima. A ako ćemo suditi po ogromnom poštovanju koje je decenijama ukazivao Karađorđevićima – kao i ništa manjem poštovanju koje oni do dan danas ukazuju njemu – verovatno bi u naše vreme bio i počasni član Krunskog saveta.
*Osnivač Zadužbine „Petar Mandić”, dobročine ustanove koja neguje uspomenu na Tesline pretke

Rustem Mustafa svedoči na suđenju Tačiju
Suđenje Hašimu Tačiju i njegovim saučesnicima optuženima za ratne zločine na KiM nastavlja se sutra, a kako saznaju mediji u Prištini, sudsko veće saslušaće Rustema Mustafu, bivšeg komandanta oslobodilačke vojske Kosova (OVK) u Operativnoj zoni Lap, inače poznatog kriminalca i osuđivanog ratnog zločinca. Mustafa je jedan od retkih pripadnika OVK i jedini komandant te terorističke jedinice koji su u Prištini osuđeni za ratne zločine na KiM. On je potvrdio da je dobio poziv od Specijalizovanog tužilaštva u Hagu da se iduće sedmice pojavi kao svedok.
Mustafa će, kako se očekuje, svedočiti o funkcionisanju OVK, a u izjavama za medije kazao je da namerava da „brani istinu o ratu OVK”.
Rustem Mustafa poznat je kao komandant Remi, a tokom rata 1998–1999. bio je komandant regionalne zone Lap i član takozvane lapske grupe OVK. Posle rata, postao je poslanik i potpredsednik Demokratske partije Kosova. Uhapšen je u avgustu 2002. i izveden pred Okružni sud u Prištini u kojem su sudile međunarodne sudije Unmika. Osuđen je prvostepeno na 17 godina zatvora jer je utvrđeno da je sa još trojicom pripadnika OVK ubio petoro nelojalnih kosovskih Albanaca. Vrhovni sud Kosova preinačio je presudu 2005. i naložio novo suđenje pa je 2013. osuđen na četiri godine zatvora.
Bio je optužen da je zajedno sa drugim pripadnicima OVK držao zarobljenike u nehumanim uslovima, uskraćujući im adekvatnu zdravstvenu negu, hranu i vodu. Zatočenici su podvrgavani stalnom premlaćivanju, mučenju i pretnjama smrću od avgusta 1998. do juna 1999. godine.
Sumnja se da je tokom rata na KiM učestvovao u teškim zločinima nad Srbima kao i da je u zoni Lap osnivao logore u kojima su civili saslušavani, zlostavljani i ubijani. Grupe pod kontrolom Mustafe, prema podacima dostupnim medijima, posle rata proterivale su preostale Srbe i preprodavale napuštene stanove i drugu imovinu. Mustafa je pored terorističke grupe BIA formirao i „Skiftere” i „Crvenu ruku”, čiji su pripadnici progonili, kidnapovali i ubijali Srbe na području Prištine i Podujeva.
Prema podacima srpskih bezbednosnih službi, Mustafa je još od osamdesetih godina prošlog veka privođen zbog trgovine narkoticima, krijumčarenja oružja, ucena, napada na policiju i drugih teških krivičnih dela. Američke obaveštajne službe smatraju ga jednom od osoba od kojih preti opasnost po mir na Balkanu.
Prema obaveštajnim podacima, Mustafa u svojim kriminalnim aktivnostima, pre svega u trgovini drogom, sarađuje sa Ramušom Haradinajem, dok je do 2015, kada je pravosnažno osuđen, bio poslanik i potpredsednik stranke Hašima Tačija.
Rustem Mustafa jedan je od prvih pripadnika OVK koje je još krajem 2018. u predistražnom postupku saslušalo tužilaštvo u Hagu, pa se tada nagađalo da će on biti i jedan od prvih čije će se ime naći na nekoj od optužnica. Iako je Mustafa zbog svoje pozicije u komandi OVK pominjan odmah uz Tačija, Kadrija Veselija, Adema Čekua, Fatmira Limaja i ostalih, haški tužilac će ga saslušati kao svedoka, a ne kao okrivljenog.

Kaciga glavu čuva
Biciklisti su često prinuđeni da se kreću kolovozom gde ih vozači motornih vozila tretiraju kao „ometače”, a ne kao sastavni deo saobraćajnog sistema
Na teritoriji Srbije od početka godine poginule su 23 bicikliste, a povređeno je više od 400. MUP Srbije skrenuo je pažnju da su oni najugroženija kategorija učesnika u saobraćaju.
„Apelujemo na vozače putničkih i teretnih vozila i autobusa da posebnu pažnju usmere na bicikliste, kako bi sačuvali njihovu bezbednost. Sa druge strane, apelujemo i na bicikliste da upotrebnom svetala i reflektujućih elemenata učine sebe vidljivijim, a samim tim i bezbednijim u saobraćaju”, saopšteno je iz MUP-a i objavljen apel i na društvenim mrežama.
Ključni problem, kada je reč o bezbednosti biciklista u saobraćaju, jeste njihova ranjivost, jer i pri relativno malim brzinama često zadobijaju teške povrede, uglavnom zbog toga što im je jedina zaštita njihova odeća, ukazali su stručnjaci Agencije za bezbednost saobraćaja (ABS).
Važnu ulogu ima i brzina vozila koja učestvuju u sudaru sa biciklistima, naročito kada je reč o težim posledicama. Biciklisti su često slabo uočljivi za druge učesnike u saobraćaju, pre svega jer su dimenzije vozila manje u poređenju sa automobilima, autobusima ili teretnim vozilima.
To je poseban problem u noćnim uslovima vidljivosti, pogotovo u slučajevima kada bicikl nije opremljen odgovarajućim svetlima, a to su belo na prednjoj i crveno svetlo na zadnjoj strani bicikla, kao i ako vozač i putnik na biciklu ne nose svetlu odeću.
Stručnjaci naglašavaju i činjenicu da biciklisti različite starosne dobi i pola imaju različite psihofizičke sposobnosti. Deca uglavnom nemaju dovoljno iskustva i znanja, a stariji imaju smanjenu moć zapažanja, smanjene fizičke sposobnosti i pokretljivost.
Bezbednost dvotočkaša u velikoj meri zavisi i od saobraćajnog okruženja, koje je najčešće dizajnirano i prilagođeno za kretanje motornih vozila i nije predviđeno za bicikliste.
„Oni su često prinuđeni da se kreću kolovozom gde ih vozači motornih vozila tretiraju kao ’ometače’ saobraćaja, a ne kao sastavni deo saobraćajnog sistema, pri čemu često i sami ne poštuju pravila – ne postupaju u skladu sa signalizacijom, zabranom korišćenja mobilnih telefona, audio i video uređaja, upotrebom svetala na biciklu. Saobraćajne nesreće sa učešćem biciklista, zbog njihove velike ranjivosti, češće za posledicu imaju poginule osobe, nego što je to slučaj kod udesa sa učešćem samo motornih vozila sa zatvorenom karoserijom”, navodi se u rezultatima istraživanja ABS-a.
Kada se uporedo posmatraju podaci o nastradalim biciklistima i nastradalim vozačima i putnicima u automobilima, dolazi se do podataka da biciklisti kada učestvuju u saobraćajnoj nesreći imaju skoro šest puta veći rizik da smrtno stradaju nego što je to slučaj sa putnicima i vozačima u automobilima.
U proseku, godišnje u udesima u Srbiji pogine oko 50 i bude povređeno oko 1.486 biciklista. Svaka jedanaesta poginula i svaka četrnaesta povređena osoba u saobraćajnim nesrećama je – biciklista. Oni čine oko devet odsto od ukupnog broja poginulih i oko sedam procenata od svih povređenih osoba u udesima, pokazuju podaci ABS-a.
Saobraćajne nesreće sa učešćem biciklista se najčešće događaju u leto i jesen, odnosno u periodu godine od jula do oktobra, a najviše u avgustu.
Stručnjaci savetuju biciklistima da imaju zakopčanu zaštitnu kacigu, koja će im spasiti život u slučaju pada sa bicikla i sprečiti povrede glave.
„Koristite štitnike za kolena i laktove kako biste ublažili udarce od pada. Nosite odgovarajuće cipele i proverite da li su pertle pravilno vezane. Obucite adekvatnu odeću – pantalone sa užim nogavicama, majice i jakne koje su uz telo, kako ne bi došlo do zakačinjanja delova garderobe o pedale i druge delove bicikla”, savetuju iz ABS-a.
Bicikl treba da bude ispravan, ručice na upravljaču čvrste i pravilno podešene, a sedište na odgovarajućoj visini – tako da stopala obe noge budu u stanju da dodirnu zemlju. Kočnice moraju da budu ispravne, a pneumatici na točkovima napumpani pod odgovarajućim pritiskom.
Belo svetlo na prednjoj i crveno na zadnjoj strani bicikla moraju biti ispravni i postavljeni na odgovarajuće položaje. Zvonce ili sirena takođe moraju biti ispravni.
„Kada prelazite preko kolovoza, trudite se da se ponašate kao da ste pešak. Pogledajte pažljivo levo, desno, levo. Kada procenite da je bezbedno započnite prelazak, gurajući bicikl pored sebe. Koristite ručne signale da upozorite druge učesnike u saobraćaju ili im date obaveštenje o skretanju i promeni položaja na kolovozu”, savetuju stručnjaci.
U noćnim uslovima i kada je smanjena vidljivost, osim što bicikl mora da bude osvetljen, biciklista treba da ima svetlu i odeću sa retroreflektujućim materijalima. Ako voze bicikl kolovozom, treba da se kreću u širini od najviše jedan metar od desne ivice kolovoza, ali ne uz sam ivičnjak.

Svi bi u menadžere, niko neće u prosvetu
Poražavajuće mali broj studenata koji nameravaju da postanu prosvetni radnici ponavlja se iz godine u godinu. Avetinjski pusti ostaju smerovi fakulteta koji obrazuju nastavnike. Stručnih profesora za fundamentalne opšteobrazovne predmete u preduniverzitetskom školstvu već nema dovoljno, i neće ih ni biti dok na pragu fakulteta ima najmanje budućih brucoša koji žude da steknu visoko obrazovanje da bi se vratili u učionice kako bi neke nove đake opismenili.
Zvuči optimistično kad se kaže da je na Matematičkom fakultetu u Beogradu na smeru nastavnik matematike ove godine konkurisalo duplo više studenata nego lane. Ali u brojkama, realnost izgleda ovako: prošle godine je u ovo doba bilo svega osam kandidata, sada ih je 16, a planirano je 70 brucoša.
Na svim srbističkim katedrama na republičkom nivou očekuje se da će biti popunjeno oko 40 odsto ponuđenih mesta za buduće studente.
– U Novom Sadu, Nišu, Kragujevcu, Beogradu, Kosovskoj Mitrovici, kada se sve sabere, planirano je 441 mesto na budžetu, a ima 186 kandidata. Samo u Beogradu za grupu za srpski jezik i književnost bilo je prijavljeno 34 kandidata na 100 mesta, a za srpsku književnost i jezik 63 na predviđenih 150 mesta. Slično je bilo i prošle godine. Slikovito, ako bismo gledali po poslovičnoj slici čaše vode koja je do pola puna ili prazna, zavisi da li ste optimista ili pesimista, ta čaša je svakako – šuplja – dočarava za „Politiku” prof. dr Slavko Petaković, šef katedre za srpsku književnost s južnoslovenskim književnostima na Filološkom fakultetu Univerziteta u Beogradu.
Jagme za indeks nema ni na Opštoj fizici, smeru Fizičkog fakulteta koji u glavnom gradu upisuju budući nastavnici ovog predmeta. Tu je prijavljen samo – jedan kandidat. Pad broja zainteresovanih se beleži već osam godina, ali do sada nije bila ovako alarmantna situacija. Kako je izjavio dekan, prof. dr Ivan Belča, ovaj brucoš će imati sve predmete, ništa neće biti izbačeno, a sledeći potez je na državi jer ne sme da se dozvoli da se ugasi Opšta fizika, pošto bi u tom slučaju buduće generacije ostale bez nastavnika.
Oskudicu interesovanja za prosvetni poziv potvrđuju i preliminarne rang-liste za upis na Prirodno-matematičkom fakultetu u Novom Sadu. Studije za profesora hemije tu će upisati samo jedan kandidat, a planirano je 20 brucoša. Za buduće nastavnike fizike bilo je ukupno tri kandidata, jedan je pao prijemni, jedan „upao” na samofinansiranje i jedan zavredeo indeks na budžetu, mada je ukupno studenata na ovom smeru moglo biti 25. Za ostala nastavnička zvanja na novosadskom PMF-u zainteresovanost je za mrvicu bolja. Na smeru za profesore matematike ima osam kandidata za 51 budžetsko mesto, dok je za profesore geografije 11 rangiranih, a 40 raspoloživih mesta.
– Mi smo sada u prvom planu kao nacionalna disciplina, a kada smo pokušali da srpski jezik i književnost dobije natpredmetni status, da se uvede na sve fakultete, ta inicijativa ostavljena je da istrune u lavirintima birokratije. Dobili smo deklarativnu podršku i van toga se ništa nije učinilo – ukazuje Petaković.
Njegove reči „prosveta je trenutno na mrtvom vezu, ostavljena je da odumre” i više puta isticane stipendije za studente koji se obrazuju za nedostajuća zanimanja u školama teško da će biti od pomoći. Za ovu godinu dodeljeno ih je samo pet, a novi konkurs uskoro treba da bude raspisan.
– Ne verujem da će to dati velikog efekta, budući da je student potpuno svestan da kad se završi studiranje on ulazi u prosvetu gde su plate takve kakve jesu i, što je veći problem, gde položaj prosvetnog radnika nije dobar – konstatuje ovaj profesor.
Nastavnici tvrde da su nemoćni. Ugled im je srozan. Plate su im ispod republičkog proseka. Učenici to vide i neće da postanu nastavnici. Nastavi li se tako, ne bi čudilo da u dogledno vreme u mnogim školama table budu najpametnije, nastavnici uglavnom nedovoljno stručni, a đaci posledično funkcionalno nepismeni. Hoće li s takvim predznanjem upisivati fakultete?
Da ironija bude veća, najodgovorniji donosioci odluka istrajno tvrde da je obrazovanje prioritet, a unapređivanje kvaliteta obrazovanja strateški cilj. U prvom planu je digitalizacija, a vraćanje dostojanstva prosvetnom esnafu ostaje na marginama. Šta uraditi da se pomak nabolje vidi ubrzo, da se ne čeka deset godina?
– Prvi korak mogu biti stipendije, ali to nije rešenje. Drugi je povećanje plata. Treći, rešavanje statusa prosvetnog radnika, zaštita od pritisaka i sprečavanje nasilja kojima je izložen, kao i prevencija nasilja u bilo kom obliku u školama. To se mora sistemski rešiti vrlo rigidnim kažnjavanjem. Nastavnik mora imati ugled u društvu, a primer i uzor za to treba da budu oni koji istupaju u javnom prostoru. Kada okruženje bude podsticajno tako da đaci u velikom broju upisuju nastavničke smerove i konkurencija će biti veća i najbolji će ulaziti u učionice. Svi ovi koraci su povezani, ne može da se ispuni samo jedan – smatra Petaković.
Medijski prostor, portali naročito, obiluju svakojakim jezičkim pogreškama, lektori su desetkovani, zvanična saopštenja državnog vrha, pa i Ministarstva prosvete, neretko su ugledni primeri grešaka, počevši od pravopisnih. Ako bi, recimo, bar državne institucije koje već imaju službe za odnose s javnošću obavezno morale da uposle profesore srpskog jezika kao lektore, da li bi i to doprinelo pravilnijoj upotrebi srpskog jezika, podsticajnom okruženju i većem interesovanju za studije srpskog jezika?
– To bi bio kulturni uticaj iznutra koji je najbitniji i koji bi menjao ovo društvo. Kad učenik vidi da uopšte nije važno kako govorite, kako pišete, on prihvata taj model. Kada bi u institucije koje se obraćaju javnosti ušli profesori srpskog jezika i književnosti to bi oblikovalo javni izraz, onda bi i đaci i svi građani imali orijentir šta je poželjno, društveno prihvatljivo i važno. Deca nemaju signal iz okruženja koji im kaže da je bitan način izražavanja, poznavanje svog jezika. Ne čitaju kao pre, a uticaj elektronskih medija je ogroman. Navikli su na kratke poruke koje su ekspresivno svedene. Bogatim jezikom možete da izrazite svoju psihološku slojevitost, tanane emocije, nijanse u raspoloženjima, bogatstvo svoga bića. Što vam je jezik siromašniji, teže možete da komunicirate s drugima. Pitanje je da li siromašenje jezika korespondira s osiromašenjem potrebe da se razgovara s drugim čovekom, jer se komunicira kratkim porukama, emotikonima, sažetim mejlovima, frazama, rečeničnim sklopovima koji su klišei. Nisam siguran da problem u komunikaciji dece nije povezan sa siromaštvom jezika, a ono sa iščezavanjem potrebe da se zaista komunicira s drugom osobom – zaključuje šef katedre za srpsku književnost.

Rubljov izborio četvrtfinale Vimbldona, protivnik Đoković ako pobedi Hurkača
Ruski teniser Andrej Rubljov plasirao se u četvrtfinale Vimbldona, pošto je danas u osmini finala savladao Aleksandra Bublika iz Kazahstana rezultatom 7:5, 6:3, 6:7 (6:8), 6:7 (5:7), 6:4.
Meč je trajao tri sata i 20 minuta. Ovo je bio šesti međusobni duel ruskog i kazahstanskog tenisera, a četvrti trijumf Rubljova.
Rubljov će u četvrtfinalu igrati sa pobednikom meča između Srbina Novaka Đokovića i Poljaka Huberta Hurkača, koji je na programu kasnije večeras.
Plasman u četvrtfinale Vimbldona izborio je još jedan ruski teniser Roman Safiulin, koji je pobedio Kanađanina Denisa Šapovalova 3:6, 6:3, 6:1, 6:3. On će u četvrtfinalu igrati sa pobednikom meča između Italijana Janika Sinera i Danijela Elahija Galana iz Kolumbije.

Aleksandar Gatalica laureat NIN-a
Ninovu nagradu za roman godine dobio je Aleksandar Gatalica za roman „Veliki rat”, koji je objavila izdavačka kuća „Mono i Manjana” iz Beograda. Žiri, koji je radio u sastavu: Vasa Pavković, predsednik, Vladislava Gordić Petković, Ljiljana Šop, Mileta Aćimović Ivkov i Mića Vujičić, odluku je doneo većinom glasova (3:2). Za roman AleksandraGatalice glasali su Vasa Pavković, Ljiljana Šop i Mileta Aćimović Ivkov, a Vladislava Gordić Petković i Mića Vujičić svoj glas dali su romanu Lasla Blaškovića „Posmrtna maska”, čiji je izdavač „Arhipelag” iz Beograda. U najužem izboru bili su i romani: „Zoja”, Mire Otašević, (Geopoetika), „Veprovo srce”, Draga Kekanovića (SKZ), „Štampar i Veronika”, Katarine Brajović (Oktoih i Štampar Makarije), i „Nesreća i stvarne potrebe”, Ivančice Đerić (Rende).
„Veliki rat”, Aleksandra Gatalice, kaže se u obrazloženju žirija, koje je pročitao Vasa Pavković izdvojio se od ostalih romana po umetničkoj reviziji odnosa prema Prvom svetskom ratu. Prateći sudbinu stotinak slavnih i anonimnih književnih junaka i kombinujući fantastiku sa dokumentarističkim pristupom, autor je načinio ubedljivu sliku prelomnih događaja u svetskoj istoriji. Suprotstavljajući se lokalnom i tradicionalističkom pogledu na prošlost, Gatalica koristi istoriju kao živo poprište ljudskog iskustva, dugog propadanja i neugasle nade. Za Ninovu nagradu konkurisala su 164. romana.
Izdavačka kuća „Mono i Manjana”, objavila je novi roman Aleksandra Gatalice (1964), pod naslovom „Veliki rat”, u ediciji „Putevi”. Ovaj roman, na skoro petsto strana, čini svojevrsnu trilogiju o događajima u 20. veku, s njegovim knjigama „Nevidljivi” i „Vek”. Gatalica, autor romana „Linije života”, „Naličja”, „Kraj”, „Euripidova smrt” i „Nevidljivi”, zbirki ciklusnih priča: „Mimikrije”, „Vek”, „Beograd za strance”, „Dijalog sa opsenama” i „Dnevnik poraženih neimara”, prevođen je na sve važnije evropske jezike, dobitnik je nekih od najuglednijih domaćih i inostranih nagrada.
„Veliki rat”, istakao je Gatalica, najznačajniji je njegov roman. On predstavlja vrhunac njegovog dosadašnjeg stvaralaštva. Drago mu je što je dobio tri glasa, a ne svih pet, jer se, tako, pored njegove knjige, ove godine, izdvojila i knjiga Lasla Blaškovića „Posmrtna maska”. Svi su se nadali nagradi, kazao je na kraju, ali pobednik je samo jedan.
U nedavnom razgovoru za „Politiku”, na pitanje zašto se odlučio da romaneskno obradi upravo Prvi svetski rat, Aleksandar Gatalica je rekao: „Naprosto, učinilo mi se da je u 21. veku došao čas da se baci novi i drukčiji pogled na sukob koji je označio početak 20. veka. Činilo mi se da su dosadašnji srpski romani pisani mahom o vojničkoj strani velikog rata, a moja ambicija je bila da oslikam čitavu epohu – čas kada je jedna Evropa umrla i oslobodila mesto za neku drugu. Izazov je bio veliki. Hteo sam da napišem uzbudljivo literarno delo, da predstavim sve učesnike ovog sukoba, pa junaci ovog romana nisu samo Srbi, već i pripadnici još deset naroda.”
Nagrada će Aleksandru Gatalici biti uručena sledećeg ponedeljka, 21. januara, u Skupštini grada Beograda. 
Z. R.

Politikina nagrada za najbolju izložbu Biljani Đurđević
Slikarka Biljana Đurđević je 70. dobitnik „Politikine” nagrade „Vladislav Ribnikar” za najbolju izložbu održanu u 2012. godini. Ovu odluku jednoglasno je doneo je žiri koji je radio u sastavu istoričarka umetnosti Ljiljana Ćinkul (predsednik), istoričar umetnosti Jovan Despotović i urednica Kulturnog dodatka „Politike” Vesna Roganović.
Biljana Đurđević (1973), docent na Fakultetu likovnih umetnosti u Beogradu, nagrađena je za izložbu slika i animacije „Tamna je šuma” održanu u Legatu Čolakovića u novembru prošle godine.
Na vest o nagradi Biljana Đurđević nam je rekla:
„Drago mi je da mi se dogodila baš ova nagrada. Ona je upravo došla u trenutku kada je moj rad ušao u neki intenzivan ritam, od kada se bavim slikarstvom”.
Polazište za izložbu „Tamna je šuma” Biljana Đurđević pronašla je u drevnom rukopisu „Hypnerotomachia Poliphili” , prvi put štampanom 1499.godine u Veneciji. Reč je o možda najlepše ilustrovanoj knjizi toga doba koja se bavi istorijom umetnosti, filozofijom, međuljudskim odnosima. Njegovim mogućim čitanjima slikarka se bavila gotovo deceniju.
U obrazloženju žirija između ostalog piše:
„Svojim dosadašnjim radom Biljana Đurđević se potvrdila kao zrela umetnička ličnost koja se formirala tokom devedesetih godina, a duh tog stigmatizovanog vremena utemeljio se u idejama ove slikarske osetljivosti. Od prve samostalne izložbe održane 1998. godine do danas slikarka razvija dosledan umetnički stav i strategiju ubedljive i prepoznatljive poetske strukture dela kroz koje istražuje bitne fenomene – dramu identiteta i njegovu agresivnu osujećenost, traume, teskobe, strah, nasilje. Neki od ključeva za eksplikaciju stvaralačkih ideala u slikarskom kodu Biljane Đurđević nalaze se i u klasičnoj literaturi, muzici i poeziji čiji simboli i amblemi, kao naznačeni medijski derivati u aluzivnom govoru, daju ovoj umetnosti atribut enigmatičnog
Među malobrojnim mlađim umetnicima, učesnicima u reafirmaciji figurativnog slikarstva, Biljani Đurđević su bliski obrasci iz istorije umetnosti, slikarske tradicije i ikonografske sheme starih majstora koje ona sofisticiranim sredstvima identifikuje u sopstvenu narativno-emotivnu i problemsku ravan.
Može se reći da višeslojna mistična simbolika postaje amblemski znak ove umetnosti, a to su svakako vitalni kvaliteti koji su rukovodili i ovaj žiri u donošenju jednoglasne odluke. Uz ove osobenosti, konstantanje i angažovani stav i izoštreni dijalog u kontekstu vremena, koji su takođe presudno uticali na izbor ovogodišnjeg žirija.
Uz prideve inteligentno, sofisticirano i intrigantno nastavlja se ova ozbiljna slikarska karijera, podržana januara 2013. godine i značajnom „Politikinom” nagradom–kaže se u obrazloženju.
Od trenutka kada se sredinom devedesetih, posle završenog Fakulteta likovnih umetnosti pojavila na umetničkoj sceni, Biljana Đurđević je za kratko vreme postigla međunarodni uspeh, uprkos činjenici da je slikarstvo u poslednjoj deceniji prošlog veka bilo u drugom planu u odnosu na tada dominirajuće nove medije.
Učešće na izložbi čuvenog časopisa Fleš Art u Tirani (2001) i poziv Haralda Zemanaza učešće na izložbi „Krv i med” u Klojsternojbergu, u Austriji,otvorili su joj puteve koji su je odveli na međunarodna bijenala, izložbe i sajmove savremene umetnosti u Čikagu, Trstu, Sevilji, Berlinu , a njene slike u kolekcije Muzeja savremene umetnosti u Stokholmu, Beogradu, Muzej Askona, Vajmar Štiftung i sl.
Biljana Đurđević je u poslednjih 12 godina najmlađi dobitnik „Politikine” nagrade za najbolju izložbu, a ovo priznanje biće joj uručeno 25. januara na Dan Politike.

Više struje i gasa za brojnija domaćinstva
Ministarstvo energetike Srbije objavilo je juče izmenjeni predlog uredbe po kojoj količine besplatne struje i gasa za socijalno ugrožene građane zavise od broja članova domaćinstva.
Prema Predlogu uredbe objavljenom na sajtu Ministarstva, računi za struju socijalno ugroženih domaćinstava biće umanjeni za vrednost od 120 do 250 kilovat-sati svakog meseca u zavisnosti od broja članova.
Računi za gas za januar, februar, mart, oktobar, novembar i decembar biće umanjeni od 40 do 75 kubnih metara, takođe u zavisnosti od broja članova socijalno ugroženog domaćinstva.
Uslov za sticanje statusa energetski zaštićenog kupca za domaćinstva sa jednim članom je ukupan mesečni prihod od 12.900 dinara, sa dva i tri člana prihod od 18.786 dinara, sa četiri i pet članova 24.672 dinara, a za domaćinstva sa šest i više članova ukupan mesečni prihod od 30.558 dinara.
Pomoć važi do kraja kalendarske godine, nakon čega se podnosni novi zahtev lokalnoj samoupravi. Novac za pomoć ugroženima obezbeđuje se u državnom budžetu i prenosi snabdevačima strujom i gasom.
Predlogom uredbe predviđene su i kazne od 20.000 do 100.000 dinara za one koji uverenja o statusu energetski zaštićenog kupca izdaju suprotno odredbama uredbe.
Beta

Dekan dve i po godine nedostupan za sud
Niko nije kriv dok sud ne kaže suprotno. Ova pretpostavka nevinosti, jedan od temelja prava, osnova je po kojoj profesori Pravnog fakulteta u Kragujevcu, pet godina pošto su optuženi za prodaju ispita podučavaju i ocenjuju studente, čekajući da se sud izjasni o njihovoj krivici.
Za razliku od njih, profesore u hrvatskoj aferi „Indeks” nije štitila pretpostavka nevinosti. Pre izricanja presude zabranjeno im je da drže nastavu, a suđenje je okončano za devet meseci. Preovladalo je tada u državnom vrhu Hrvatske mišljenje da je važnije moralno načelo od načela nevinosti, s obzirom na to da je reč o ljudima koji obrazuju i vaspitavaju „budućnost nacije”.
Srpska afera „Indeks” ulazi u šestu godinu suđenja. I dok traje maratonski proces pred Višim sudom u Smederevu, optuženi profesori su se iz pritvora vratili na svoje katedre a neki od njih su napredovali u karijeri. Na tri najvažnije funkcije na fakultetu došli su upravo optuženi profesori.
Predrag Stojanović, koji se tereti da je kao profesor javnih finansija i finansijskog prava primao mito za lažne šestice i zloupotrebio službeni položaj, nalazi se na mestu dekana te visokoškolske ustanove u Kragujevcu i tokom suđenja drugi put je reizabran na tu funkciju. Profesor Stojanović je jedini optuženi koji za dve i po godine od otvaranja glavnog pretresa nije saslušan nijednom.
Profesor autorskog prava i industrijske svojine, Božin Vlašković, optužen za lažirane prelazne ocene, sada upravlja fakultetskim novcem jer je imenovan za prodekana za finansije.
Okrivljeni profesor Nenad Đurđević je postavljen za šefa doktorskih studija na fakultetu, istovremeno je i na mestu predsednika Stručnog veća za društveno-humanističke nauke Univerziteta u Kragujevcu koje daje konačnu reč baš za doktorske disertacije.
Dok čekaju presudu, profesori su i mentori za doktorske radove. Profesor ustavnog prava i političkih sistema, Dragan Bataveljić, angažovan je za mentora poslaniku Milovanu Drecunu koji pred Pravnim fakultetom u Kragujevcu brani doktorsku titulu na temu „Etnički i verski terorizam kao savremeni oblik ugrožavanja ustavnog poretka Republike Srbije”. Bataveljić se tereti za produženo krivično delo primanja mita, zloupotrebe službenog položaja i falsifikovanja službenih isprava. Drugom poslaniku, Vladimiru Cvijanu, koji brani doktorsku disertaciju na temu „Pravni odnosi iz ugovora o turističkim uslugama”, mentor je okrivljeni profesor privrednog prava, Miodrag Mićović, a član komisije Božin Vlašković.
Redovni profesor međunarodnog javnog prava Ivan Čukalović, koga optužnica tereti za primanje mita i zloupotrebu službenog položaja, izabran je tokom suđenja najpre za sudiju Ustavnog suda Kosova, a potom i za potpredsednika tog suda.
Trećeoptužena, profesorka rimskog prava Emilija Stanković, koja je iz fotelje zamenika ministra prosvete otišla u pritvor, ponovo je izabrana za vanrednog profesora kragujevačkog fakulteta.
Profesorka krivičnog prava, Dragana Petrović, označena kao glavna spona između profesora i posrednika u lancu kupoprodaje ispita, napredovala je do mesta višeg naučnog saradnika na Institutu za uporedno pravo.
----------------------------------------------------------
Stojanović najavljuje neočekivani kraj afere „Indeks“
Prema nalazima lekara, profesor Predrag Stojanović nije sposoban da prisustvuje suđenju za korupciju. Istovremeno, on upravlja fakultetom u Kragujevcu i radi kao profesor.Sudu u Smederevu on uredno dostavlja medicinsku dokumentaciju iz raznih zdravstvenih ustanova u zemlji i inostranstvu, a istovremeno, prisustvuje suđenjima u Kragujevcu po privatnoj tužbi kolega sa fakulteta.
Upitan kako „zdravstvena sprečenost” važi samo za suđenje u Smederevu, a istovremeno radi kao dekan i odlazi na druga suđenja, Stojanović kaže:
– Biti dekan ne znači biti svaki dan na fakultetu, ne brinuti o svom zdravlju...Ja svoju funkciju uspešno obavljam uz pomoć prodekana i fakultetskih službi, jer sam bolestan čovek. Zato sam sprečen da prisustvujem suđenju u Smederevu, a na drugo suđenje idem kad mi zdravlje dozvoli.Preživeo sam pravu golgotu i trpeću do kraja.Za vreme pritvora sedam meseci sam jedini bio u zatvorskoj bolnici sa sedam teških operacija.
On tvrdi da ima više lekarskih dijagnoza:
– Bolujem od petostruke diskus hernije, lumbalne stenoze i skolioze, degenerativnih oboljenja kičmenog stuba, srčane aritmije, hronične hipertenzije...Uspešan sam kao dekan i biće tako sve dok stojim na nogama, a stajaću na njima sve dok ne zatvorim „Indeks”. Javnost će biti iznenađena kako će taj proces biti završen.
Na suđenju za korupciju pred Višim sudom u Smederevu, Stojanović će se, kako kaže, pojaviti kad mu zdravlje dozvoli, a to će „odlučiti lekari koji ga leče”.
--------------------------------------------------------
Drecun ne prati aferu, Obradović bez komentara
Milovan Drecun (SNS), predsednik Odbora za Kosovo i Metohiju u Skupštini Srbije, potvrdio je da mu je na Pravnom fakultetu u Kragujevcu odobrena tema za odbranu doktorata, ali trenutno nema novca da to završi. Nije pratio aferu „Indeks”, pa ne zna za šta se tereti njegov mentor Dragan Bataveljić.
– Ne određujem ja ko će mi biti mentor. Ako je na fakultetu, ja nemam ništa s tim, ali dok počnem odbranu doktorata, ko zna šta će biti. Ako ga osude, neće tu raditi – kaže Drecun za naš list.
Njegov partijski kolega, Vladimir Cvijan, član skupštinskog odbora za pravosuđe, nije bio dostupan za medije.
Žarko Obradović, ministar prosvete više puta je isticao da ne želi da komentariše aferu „Indeks” jer bi time prejudicirao odluku suda, te da treba poštovati zakon i sud, kao i pretpostavku nevinosti.

Balada o hlebu
Steže se obruč oko Darka Šarića! Ta rečenica, kao da je uzeta iz zastarelog kaplarskog udžbenika za sitnu taktiku, ali i kao takva ipak je valjala ikonama srpske vlade za razvijanje prazničnog optimizma.
U nedostatku boljih vesti, i „obruč” oko odbeglog lidera ovećeg narko-kartela mogao bi da olakša iscrtavanje stripovskog epa o uspešnosti vlasti. Vlast ne spava, Dačić je budan, radne policijske grupe će u jednom času dostići Darka Šarića. Istorija srpske i balkanske hajdučije nam kazuje da svaki odmetnik kad-tad padne šaka žandarima. Pa će se to svakako dogoditi i Darku Šariću, koji je, verovatno, među prvima naslutio sopstveno uobručavanje.
Prvi srpski ministar svakako je već ušao u političku istoriju Srbije. Sve što je za državu drama, za njega može biti, a uglavnom i jeste marketing. Tako je Dačić postao brižni, neumorni, duhoviti a uz to i muzikalni premijer. Ali, njegovi istupi su prečesti, nema predaha između njih, kamere su svuda gde on ide ili stoji, a tom se izazovu ne može odoleti. Slučaj Darka Šarića pokušavao je da reši Boris Tadić lično, sa svojim izabranim timom. Postigao je samo to da bude latentna mitska žrtva narko-mafije, uz poruku ondašnje ministarke pravde da „niko nije jači od države!”.
Naravno da niko nije jači ako je država na svom mestu, i pod uslovom da svoje pipke nije spustila do podzemlja i postala deo njega. Upravo je to jedinjenje političkog i realnog podzemlja poruka da je od pravne države jača ona podmukla paradržava, koja iz netaknute sive zone rukovodi i legitimnim državnim poslovima.
Da nije tako, ne bi došlo do premijerove zabune sa Darkom Šarićem, oko koga se „steže obruč”. U stvari, pravo je pitanje kome je trebalo to jeftino glagoljenje o namerama, ako organi ili radne grupe nisu okončali posao. Dosetio se i premijer pa opomenuo tabloide da se okanu uzaludne hajke, jer postoji opasnost da neko dojavi Darku ono što mu je već dojavio premijer, i isti umakne tamo gde je uglavnom nedostupan organima.
Tadić je ovom autoru jednom prilikom rekao da gos’n Darko ima svoje ljude u (tadašnjoj) policiji, vladi i parlamentu. I što je još gore, ima više para nego država od koje niko nije jači. Tadić je obećao da će se imena tih ljudi saznati.
E sad, u raznim fazama stezanja i labavljenja obruča, navodno su presretnuti nekakvi transkripti razgovora. U dramskom dijalogu učestvuju Darko Šarić i neki ministar. Pa se Darko lepo i kako dolikuje gazdi, izgalamio na člana vlade, koji od prepasti nije smeo ni da bekne. Ono što je beknuo – ne da se prepričati.
Da li je to tačno ili ne, teško je znati. Biće da je Šarićev sluga ministar iz Tadićevog vremena, ali moguće je da takav još traje. Mnoge koloritne fizionomije pretekle su iz one Mirkove vlade. I sada je premijer i ministar policije (tada samo vicepremijer i ministar policije) okrenuo nišan naopako. I prozvao one koji su po čaršiji pustili takav glas: „Samo kažite ime i prezime tog ministra, odmah ćemo ga uhapsiti, ako je tačno da je razgovarao sa Šarićem!”
To bi značilo kako su se stvari oko Šarića „nešto zapetljale”, ama i premijer u njima. On traži vitalne informacije na osnovu kojih se hapsi, i to od onih kojima je dužan da ih daje. Ako šef policije ne zna ima li transkripata ili ne, i ko je iz ove ili prethodne vlasti bio seiz Darku Šariću, onda je to već posao za inspektora Kluzoa i njegov urnebesni tim.
Ni sa Miškovićem ni sa Šarićem i hapšenjima koja će sigurno uslediti, srpska vlada nije postigla da svi oblici vlasti funkcionišu nezavisno od vladajuće političke volje. Borba protiv korupcije ostaće bez smisla ako premijer ne ispuni osnovno obećanje, na kome je stigao do mandata: „Svoj ću posao posvetiti narodu i nastojanju da život u Srbiji bude bolji i srećniji, da nestane siromaštva i bede!”
Parlament i dalje izgleda kao skup razdraganih ljudi, zadovoljnih svojom pozicijom i učinkom. Na sednicama dominira jedna tema: kriza na Kosovu i kako je rešiti.
Dobili smo javnu rezoluciju i tajnu platformu. U onome što smo videli ima tačnih opažanja i nekih sofističkih obrta. Ali, očito je da nema rešenja koje bi zadovoljilo ambicije vlasti da tu dramu ostavi boljem delu srpske istorije. Mesije nema, ko god da je na vlasti.
Parlament bi morao da ima bar još jednu temu, iste ili veće važnosti: siromaštvo u Srbiji. Tu rezolucije ne bi pomogle, isto kao ni beskonačna sterilna pametovanja. Pred opstankom naroda, sva mitska umovanja moraju u duboku senku. Pitanje je: kako pokrenuti život i omogućiti ljudima da rade, kako da Srbi koji imaju sreće da nađu posao ne budu najjeftinija radna snaga na svetu. Milion siromašnih i polugladnih Srba je baš briga hoće li organi da stignu Šarića i kako su Mišković i Kasa dočekali praznike.
Pa je red da se premijer konačno prihvati posla i posveti svome narodu, a Šarića neka uhvati ostatak jake države.

Počinje obeležavanje jubileja Milanskog edikta
Niš – Ostala su samo dva dana do održavanja prve velike manifestacije kojom će 17. januara, u Srbiji, zvanično početi proslava jubileja – 1.700 godina od donošenja Milanskog edikta. U Narodnom pozorištu u Nišu biće održan koncert duhovne muzike hora Sretenjskog manastira iz Rusije, osnovanog pre šest vekova. Domaćin te manifestacije biće ruski ambasador u Srbiji Aleksandar Čepurin, a očekuje se da će početku obeležavanja jubileja prisustvovati predsednik Srbije Tomislav Nikolić, premijer Ivica Dačić, patrijarh srpski Irinej i predstavnici diplomatskog kora u našoj zemlji.
Cele godine Srbija i Niš biće u znaku jubileja i godišnjice potpisivanja najznačajnijeg dokumenta za hrišćanski svet – Milanskog edikta, tetrarha Zapada Konstantina Velikog (272–337), rođenog u Nišu, odnosno drevnom Naisusu, i tetrarha Istoka Licinija (250–325), zakonskog teksta kojim je proglašena verska ravnopravnost i prestanak progona hrišćana. 
Srbija je na veličanstven način i pre sto godina obeležila jubilej – 16 vekova od Milanskog edikta. Proslava je održana od 28. do 30. decembra 1913. godine. Bila je planirana za Krstovdan, ali je Niš i okolinu zahvatila epidemija kolere i zbog toga je obeležavanje jubileja pomereno za dva meseca, stoji zapisano u zvaničnim dokumentima iz prošlosti Niša. Tih dana u Nišu boravili su članovi vladarske porodice Karađorđević – prestolonaslednik Aleksandar i princ Pavle, delegacije pravoslavnih država i pravoslavnih crkava Rusije, Grčke, Rumunije, Mađarske, Bugarske, Crne Gore, bivši gubernator Flandrije i mnoge druge viđene ličnosti, ostalo je zapisano u „Pravoslavlju”, novinama Srpske patrijaršije.
Na početku proslave 16 vekova od donošenja Milanskog edikta osvešten je spomenik na levoj obali Nišave, podignut u znak sećanja na Nišlije koje su Turci vešali na istom mestu kraj reke 1821. godine, kada su predvođeni vladikom niškim Milentijem podigli ustanak protiv turskog ropstva, zapisano je u knjizi Borislava Andrejevića „Spomenici Niša”. Te 1913. godine obeležena su dva značajna datuma: 16 vekova od donošenja edikta i 35 godina od oslobođenja Niša od Turaka 1878. Spomenik povešanim Nišlijama, među kojima je bilo i pravoslavnih sveštenika, podigao je niški episkop vladika Dositej. Odmah posle osveštenja spomen-obeležja, episkop ruski Anastasije služio je ispred Ćele-kule pomen poginulim srpskim ustanicima na Čegru 1809. godine, vojvodama i ustanicima iz Prvog i Drugog srpskog ustanka i stradalim stanovnicima Srbije. 
Nedaleko od ovog spomenika, osveštenog 1913. godine, takođe na levoj obali Nišave, nalazi se i novo spomen-obeležje, otkriveno prošle godine. Na njemu su predstavljeni lik cara Konstantina Velikog i Hristov monogram, a otkrili su ga delegacije Austrije i Turske i prethodni gradonačelnik Niša Miloš Simonović. Fondacija „Art Karnuntum”, koja je finansirala prošle godine otkriven spomenik, proglasila je Srbiju i Niš za veliko i sveto mesto svetske istorije, jer je, istaknuto je, car Konstantin Veliki povezao tri grada na tri strane sveta – austrijski Karnuntum, svoj rodni Niš i Izmit u Turskoj.

U veselju dočekana Srpska nova godina
BEOGRAD – Uz veliko veselje i vatromete, Srpska nova godina dočekana je tradicionalno u restoranima, kafićima, klubovima, splavovima, ali i gradskim trgovima širom Srbije.
Početak Nove godine po Julijanskom kalendaru obeležen je u Beogradu tačno u ponoć tradicionalnim vatrometom na Svetosavskom platou i zvonima sa hrama Svetog Save.
Prethodno je u hramu vikar patrijarha, episkop hvostanski Atanasije, služio moleban za uspešnu i blagoslovenu Novu 2013. godinu kojem je prisustvovalo više stotina građana.
Episkop hvostanski je čestitao građanima Novu godinu, ističući da se stara godina upokojila, ali da vreme nije stalo.
Građani su na Svetosavskom platou, po suvom, ali hladnom i vetrovitom vremenu, mogli da se ogreju uz kuvano vino.
U Beogradu nije bilo dočeka na trgovima, ali je organizovan u mnogim restoranima, kafanama i klubovima, a prema informacijama datim Tanjugu u MUP-u i Hitnoj pomoći, do jedan sat posle ponoći noć je bila mirna.
Oko 15.000 Novosađana je na centralnom gradskom trgu dočekalo Srpsku novu godinu, u koju su ušli uz veličanstven vatromet i muziku popularnog novosadskog benda „Garavi sokak”. U prvim minutima Nove godine po Julijanskom kalendaru, Novosađane je sa bine uveseljavala grupa „Amajlija”.
Gradonačcelnik Novog Sada Miloš Vučević zahvalio se nešto pre ponoći svim izvođačima i tehnici jer ceo doček nije koštao ni dinara.
Premijer i ministar unutrašnjih poslova Ivica Dačić je Srpsku novu godinu dočekao u bazi Protivterorističke jedinice (PTJ) u Lipovici, ističući da je Srbija opredeljena za mir i da je to naša snaga, a ne naša slabost.
„Srbija je opredeljena za mir i to nije naša slabost - to što smo mi za mir je naša snaga”, rekao je Dačić i naglasio da smo „u isto vreme, spremni da odbranimo svaki deo naše Srbije”.
Na severu Kosova, Srpska nova svečano je dočekana u Kosovskoj Mitrovici koncertom na otvorenom i u sportskoj Hali u Leposaviću, gde je koncert održao Emir Kusturica i njegov „No smoking orkestra”.
Sa Srbima sa Kosova i Metohije Novu godinu dočekao je i direktor vladine Kancelarije za Kosovo i Metohiju Aleksandar Vulin koji je prisustvovao koncertu u Leposaviću, a potom je u Kosovskoj Mitrovici građanima češtitao Novu godinu.
U Kosovskoj Mitrovici održan je koncert na otvorenom ispred studentskih domova, a građane su zabavljali Milan Topalović i Darko Filipović. Tačno u ponoć priređen je vatromet, a u Kosovskoj Mitrovici se mogla čuti i pucnjava u vazduh iz vatrenog oružja.
Nišlije su u parku „Svetog Save” uz nastup „Pilota” dočekale Novu 2013. godinu po starom kalendaru, a proslava je od ponoći organizovana uz vatromet i trubače.
Stanovnici ulice Uroša Predića u Nišu deseti put su zajedno dočekale Novu 2013. godinu, pa su postali poznati kao „Složne komšije”. Njihova okupljanja i proslave promovišu slogu i solidarnost, a njihova okupljanja otvorena su i za sve ljude dobre volje iz šire okoline.
Na centralnom trgu u Jagodini Srpsku novu 2013. godinu dočekalo je oko 5.000 građana ovog i susednih gradova Pomoravskog okruga.
Dobar štimung napravili su mladi pevači Darko Lazić i Aleksandra Prijović, a u prvim minutima posle ponoći upriličen je raskošan vatromet, kada su mnogo pirotehnike koristili i posetioci koncertu.
Oko 1.000 mladih Kragujevčana Srpsku novu godinu dočekalo je na Đačkom trgu, a veselo je bilo i u mnogim ugostiteljskim objektima, kao i u domovima gde je većina građana dočekala 2013. godinu.
Tačno u ponoć, sa krova zgrade Skupštine grade priređen je tradicionalni novogodišnji vatromet.
Više od 15.000 Kruševljana, u dobroj atmosferi i bez incidenata, dočekalo je Srpski novu godinu na glavnom gradskom trgu u Kruševcu.
Tokom večeri građane su zabavljali Aca Lukas i Ana Bekuta, a tačno u ponoć, uz zvuke trubača i vatromet, koji je obezbedila Trajal korporacija, srećnu Novu godinu Kruševljanima je poželeo glumac Milorad Mandić Manda. Obeležavanju Srpske nove godine u Kruševcu prisustvovao je i ministar saobraćaja Milutin Mrkonjić.
Ovogodišnju proslavu, koja je koštala oko milion dinara, finansirali su sponzori, rečeno je ranije u gradskoj upravi, dok je kuvano vino, rakiju i čaj obezbedila vinarija Rubin.
Oko deset hiljada Čačana dočekalo je Srpsku Novu godinu na gradskom trgu uz Harisa Džinovića i Riblju čorbu. U ponoć je usledio vatromet, a posle ponoći nastupili su trubači.
U organizaciji gradske uprave i turističkog centra, Zrenjaninci su Novu godinu po Julijanskom kalendaru dočekali na Trgu slobode, uz muziku lokalnih orkestara.
U hramu Uspenja presvete Bogorodice u Zrenjaninu povodom Nove godine moleban je služio vladika banatski Nikanor

Neophodan fond za talentovane đake
Svake godine naši najtalentovaniji đaci i studenti muku muče sa odlaskom na velika međunarodna takmičenja, sa kojih se, po pravilu, vraćaju okićeni medaljama. Svet je tako samo u prošloj godini, više puta čuo za talentovane srpske đake koji su osvajali priznanja iz matematike, fizike, astronomije, za studente prava, arhitekture, organizacionih nauka... Samo su učenici Matematičke gimnazije iz Beograda, gimnazije „Isidora Sekulić”, „Jovan Jovanović Zmaj” iz Novog Sada, gimnazije „Svetozar Marković” iz Niša, Prve kragujevačke gimnazije, Gimnazije „Vuk Karadžić” iz Loznice i mitrovičke Gimnazije osvojili 27 zlatnih, srebrnih i bronzanih medalja.
U toku godine osnovci i srednjoškolci iz Srbije odlaze na najmanje 15 međunarodnih takmičenja, a sličan broj je i na pojedinačnim fakultetima. Svaka ekipa se sa besparicom bori kako zna i ume – direktori i dekani nezvanično priznaju da kada „zagusti”, koriste i lične veze među novinarima, političarima, privrednicima... Deo novca daje ili najčešće, kasnije refundira Ministarstvo prosvete, a u javnosti se sve češće čuju ideje o formiranju posebnog fonda čija bi sredstva bila namenjena isključivo za finansiranje putovanja naših najuspešnijih đaka na međunarodna takmičenja.
– Troškove velikih međunarodnih takmičenja uglavnom pokriva Ministarstvo prosvete, to ide preko stručnih društava, piše se molba, a novac se najčešće naknadno isplaćuje i tako to funkcioniše godinama. Međutim, imamo i druga međunarodna takmičenja koja se održavaju svake godine, za koja se snalazimo kako znamo i umemo – kaže direktor Matematičke gimnazije Srđan Ognjanović.
Đaci ove škole su od osnivanja, 1966. godine, osvojili gotovo 400 medalja samo na međunarodnim takmičenjima. Na naše pitanje da li roditelji pomažu, Ognjanović odgovara: „Retko, samo u onim slučajevima kada dan pred put shvatimo da nema dovoljno para, kao što je bilo pred šahovsku olimpijadu.”
– Mi smo 2011. godine osnovali Fondaciju „Almagi” baš za te namene, pomažu i bivši đaci, preduzeća... Neko da malo, neko više. Bilo bi dobro kada bi se ovaj problem rešio zauvek i kada bi se osnovao neki fond za finansiranje odlaska talenata na međunarodna takmičenja, kako nam je obećao i sam predsednik Tomislav Nikolić kada je letos primio nagrađene matematičare – kaže ovaj profesor matematike.
Sličan problem postoji i na fakultetima čiji studenti pronose slavu Srbije i naših univerziteta na prestižnim svetskim takmičenjima u znanju i sportu. Jedan od njih je i Fakultet organizacionih nauka (FON), čiji studenti tradicionalno osvajaju jedno od prva tri mesta na svetskim debatnim prvenstvima i takmičenjima u studiji slučaja, a na univerzitetskom turniru „Pet lopti” u Parizu, slove za najuspešniju ekipu u istoriji ovog takmičenja.
– Naši studenti idu godišnje na sigurno 15 međunarodnih takmičenja u znanju i sportu i najveći deo troškova, oko 80 odsto, obezbeđuje fakultet, a ostalo kompanije sa kojima sarađujemo. Sam fakultet izdvaja oko pet, šest miliona dinara u tu svrhu, tu su i sponzori... I grad Beograd je podržao odlazak naših studenata u Njujork, sa milion dinara – kaže dekan FON-a dr Milan Martić.
Po njegovim rečima, od Ministarstva prosvete nije do sada stizala novčana pomoć za te svrhe, ali postoji podrška u smislu da je akademcima obezbeđeno da za pripreme besplatno koriste studentska odmarališta na Avali i Zlatiboru. Dekan kaže da bi bila sjajna ideja da se osnuje fond pri Ministarstvu prosvete, u kojem bi do izražaja mogle da dođu kompanije koje posluju odgovorno.
U Ministarstvu prosvete, nauke i tehnološkog razvoja objašnjavaju da imaju skromna sredstva, ali nastoje da stimulišu sva takmičenja na kojima učestvuju naši đaci, kako u zemlji tako i u inostranstvu. Prema zvaničnim podacima, u 2012. godini naši osnovci su učestvovali na sedam, a srednjoškolci na 10 međunarodnih takmičenja.
A da li će neko takmičenje biti uvršćeno u Kalendar takmičenja i smotri učenika osnovnih i srednjih škola, koje priprema ministarstvo, zavisi od blagovremenih prijava stručnih društava i škola, kao i od raspoloživih finansijskih sredstava u budžetu.
– Organizatori su u obavezi da prijave planirano takmičenje najkasnije do 15. jula tekuće godine za narednu školsku godinu – objašnjavaju u resornom ministarstvu i dodaju da su navedeni termin i ispravna dokumentacija posebno važni za nova takmičenja.

Mesec euforije i depresije
Počelo je sa euforičnim poljupcima u ponoć, sa verovanjem da će nam Deda Mraz ispuniti bar polovinu želja koje smo zamislili u novogodišnjoj noći i sa čvrstim obećanjima da ćemo ostaviti cigarete, početi dijetu, krenuti na sport, upisati strani jezik ili uštedeti za prvomajsko putovanje.
Završiće se sa depresivnim saznanjem da su stigli na naplatu svi čekovi koje smo ispisivali krajem decembra kao da je poslednji dan života a ne stare godine, da se skazaljka na vagi nije pomerila u željenom pravcu, da i dalje držimo zapaljenu cigaretu u ruci i da zbog minusa na tekućem računu ne smemo da razmišljamo ni o vikendu na Zlatiboru, a kamoli o poseti evropskim prestonicama.
Ako je verovati dr Klifu Arnalu sa Kardif univerziteta, 24. januar je dan koji ćemo najradije želeti da prespavamo, jer upravo tog dana na „naplatu” dolaze svi nagomilani dugovi i neispunjena obećanja koje smo nepromišljeno davali sebi i drugima, a bilans je – melanholija koja svom težinom pada na pretposlednji četvrtak u mesecu. Objašnjavajući zbog čega je 24. januar proglašen za najdepresivniji dan godine, dr Arnal ističe da je to vreme kada stižu računi za bahato trošenje tokom novogodišnjih i božićnih praznika. To je dan kada većina dolazi do deprimirajućeg zaključka da je u „debelom” minusu u banci i „plusu” na kućnoj vagi, što rezultira raspoloženjem na – nuli.
Osim toga, kraj januara je period kada većina osoba shvata da nije u stanju da sprovede u delo novogodišnja obećanja tipa – ostaviću cigarete, oslabiću, naći ću dodatni posao... Dodajte tome i podatak da je zimska depresija, uzrokovana deficitom sunčeve svetlosti, i dobićete kombinaciju koja garantuje melanholično raspoloženje.
Dr Zoran Milivojević, psihijatar i psihoterapeut, kaže da je kraj januara doba kada smo iza sebe ostavili praznike, kada su slike na veselo novogodišnje veče počele da blede, jelka je bačena, ukrasi spakovani, napolju je ljuta zima, a proleće i vedri dani nisu ni u najavi...
On kaže da se može napraviti analogija između istraživanja koja govore o tome da je najteži dan u nedelji – ponedeljak, a najlepši četvrtak „jer je sutra petak” i istraživanja koja svedoče da je januar najteži i najdepresivniji mesec u godini, jer označava novi početak, a svaki početak je – težak. I dok decembar protiče u novogodišnjoj euforiji i puni naše psihičke akumulatore osećanjima sreće,
januar je doba kada se baterije „prazne”. Kako ističe dr Zoran Milivojević, početak januara obično je vezan za odlazak na bezbrojne slave i reprize Nove godine, posete prijateljima i obilazak rodbine, a ovi socijalni „maratoni” mogu biti prilično iscrpljujući.   
Naš sagovornik, međutim, dodaje da zbog tegobnog načina života koje je za većinu osoba sinonim za preživljavanje, januar neće posebno teško pasti našim sugrađanima jer teško žive tokom cele godine.
„Istraživanja govore da su Srbi među najpesimističnijim nacijama na svetu, a zbog teških uslova života melanholija boji raspoloženje naših sugrađana većinu meseca u godini, pa im se januarsko (ne)raspoloženje neće bitno razlikovati. Treba, međutim, imati na umu da zbog kratkog dana i deficita sunčeve svetlosti jedan broj osoba pati od takozvane zimske depresije – vremenski ograničene boljke koja prolazi sa prvim danima proleća”, kaže dr Milivojević.
Osim idealnog odgovora na pitanje kako se boriti protiv januarske depresije i koji glasi – uplatite Mauricijus na tri nedelje, postoji i „realniji” savet stručnjaka – kako izaći na kraj sa depresijom prvog meseca u godini:
„Ako ne možemo da promenimo situaciju oko sebe, možemo da utičemo na zbivanja u privatnoj sferi našeg života i da razloge za sreću i zadovoljstvo potražimo u druženju sa prijateljima, igri sa mališanima i uživanju u porodičnom okruženju”, zaključuje naš sagovornik.

Orbović: Neisplaćivanje zarada krivično delo
BEOGRAD – Predsednik saveza samostalnih sindikata Srbije Ljubiša Orbović rekao je danas da ima nagoveštaja da će Vlada Srbije usvojiti incijativu sidikata da se neisplaćivanje zarada radnicima tretira kao krivično delo.
„Inicijativu je prihvatio Socijalno ekonomski savet, ali nažalost dalji tok odrediće Vlada koja u prethodnom mandatu nije ništa uradila. Sada imamo nagoveštaja da će to biti prihvaćeno i da ce to ući u zakonsku regulativu”.
Na zamerku novinara da Savet ne funkcioniše, Orobivć je rekao da Savet nije profunkcionisano pošto je premijer prezauzet.
„Sada je premijer stalni član Saveta i to je jedan kvalitet. Problem je što je premijer prezauzet i namamo sastanke. Moramo načhi rešenje da to profunkcioniše, da to ne bude strogo vezano na njegovo prisustvo” izjavio je Orobivć.
Govoreći i izmenama Zakona o radu, Orobović je rekao da je za sada sve još na nivou razgovora sa poslodavcima, i da su za sindikat neprihvatljiva mnoga rešenja.
„Da se Zakon poštuje u svim sredinama, u celoj Srbiji, mi ne bi imali ovkavih problema. Ne bi bilo privilegovanih poslodavaca koji zakon ne poštuju” kazao je Orobović.
Prema njegovim rečima samo je pitanje momenta kada će eksplodirati incilana kapisla koja će pokrenuti lavinu nezadovljstva kod radnika i istakao da su najugorženiji radnici zaposleni u malim preduzećima i objektivma koji nemaju sidikate.

Na prelazu Gradina, na izlazu iz Srbije, čeka se četiri sata
Prema informacijama uprave granične policije u 17.15 časova, putnička vozila čekaju četiri sata na graničnom prelazu Gradina, na izlazu iz Srbije a na Preševu, na izlazu iz zemlje, putnička vozila i autobusi š zadržavaju 35 minuta, navode iz Auto-moto saveza Srbije (AMSS).
Teretna vozila najduže čekaju na Batrovcima, na izlazu iz Srbije i to dva sata dok se na prelazu Horgoš i Šid, na izlazu iz Srbije, zadržavaju 90 minuta.
Na ostalim graničnim prelazima nema dužih zadržavanja za sve kategorije vozila, prenose iz AMSS-a.

Tesla i Karađorđevići
Dr Oliver Subotić*
Dok sam iščitavao primarne izvore za potrebe pisanja knjige „Tesla: Duhovni lik”, imao sam prilike da se lično uverim u ono što su gotovo svi Teslini biografi u manjoj ili većoj meri uočili u njegovoj ličnosti, a to su izrazite „oscilacije” (neretko i protivrečnosti) u raznim temama. Ipak, primetio sam da postoji nekoliko tema u kojima, slikovito rečeno, ne postoje „sinusoide” i izražene „amplitude”, već isključivo „linearna funkcija”. Jedna od tih retkih tema gde Tesla pokazuje jasnu konstantu u stavovima je odnos prema srpstvu, Kraljevini Jugoslaviji i Kraljevskom domu Karađorđevića.
Nikola Tesla je tokom američkog perioda svog života postao izrazit kosmopolita, ostavši istovremeno srpski patriota. Tokom američkog perioda se formirao i kao ubeđeni srpsko-jugoslovenski monarhista, te je poput većine srpskih intelektualaca tog vremena vatreno podržavao koncept Kraljevine Jugoslavije i bio veliki poštovalac kraljevske loze Karađorđević. To poštovanje se već može uočiti u dostupnim dokumentima iz perioda Prvog svetskog rata, kada on izražava divljenje podvizima srpske vojske predvođene svojim nezaboravnim voždom, kraljem Petrom Prvim Oslobodiocem. Tako, povodom inicijative jeromonaha Nikolaja Velimirovića iz 1915. godine, da zajedno sa Mihajlom Pupinom i Pajom Radosavljevićem potpiše „Vidovdanski proglas” i pozove Srbe u SAD da pomognu svojim sunarodnicima na Balkanu, Tesla iznosi stav da bi taj apel američki Srbi najpre poslušali ako bi ga potpisala dva srpska kralja: Petar Karađorđević i Nikola Petrović.
Ličnost u kraljevskoj lozi Karađorđević, koju je Tesla posebno izdvajao, bio je kralj Aleksandar, koji ga je odlikovao Ordenom Jugoslovenske krune prvog stepena 1931. godine. Kralja Aleksandra je doživljavao kao vladara koji je uspeo da napravi snažnu državu (Kraljevinu Jugoslaviju) i ujedini tri balkanska naroda (Srbe, Hrvate i Slovence). U svom posmrtnom slovu Kralju Mučeniku, objavljenom 1934. godine u „Njujork tajmsu”, Tesla ovako zbori: „Poput Vašingtona, bio je sposoban i neustrašiv general koji je oslobodio svoju zemlju od ugnjetavanja; poput Linkolna bio je mudar i patriotski vođa koji je pretrpeo mučeništvo.” Tesla je, pritom, verovao da će mučenička krv kralja Aleksandra definitivno ujediniti narode Kraljevine Jugoslavije (što se, kao što je dobro poznato, nije desilo). Sa druge strane, strahovao je za jedinstvo mlade države, zbog čega je javno podsetio sve Hrvate i Slovence na činjenicu da je njihova sloboda kupljena cenom srpske krvi u Prvom svetskom ratu. Kralj Aleksandar je za Teslu bio i ostao ličnost koja zaslužuje da bude na „pijedestalu srpskih velikana” – pišući pozdravno pismo Srbima u Geriju (Indijana, SAD) uoči Drugog svetskog rata, on za kralja Aleksandra koristi epitete „Veliki” i „Mučenik”.
Kada je reč o kralju Petru Drugom Karađorđeviću, Tesla i prema njemu pokazuje odnos dubokog poštovanja i izrazite odanosti, približan onome koji je ukazivao kralju Aleksandru. U jednom pismu iz 1938. godine upućenom inženjeru Slavku Bokšanu, Tesla kralja Petra Drugog naziva „mladim orlićem iz gnezda velikog orla”, a Srbe u SAD javno poziva da budu odani mladom monarhu, koga naziva „zenicom u oku naroda”. On kralja Petra Drugog veliča u nekoliko javnih objava u SAD želeći mu mnoga leta. Na koncu, poslednji Teslin izlazak u javnost – tačno pola godine pred smrt – bio je osmog jula 1942. godine u hotelu „Njujorker”. On tada, već prilično ugroženog zdravlja, izlazi u pratnji svog sestrića, diplomate Save Kosanovića, da pozdravi kralja Petra Drugog. Mladi kralj je u to vreme bio u poseti SAD, sa ciljem da od predsednika Ruzvelta izmoli vojnu pomoć za generala Dragoljuba Mihailovića (koga je Tesla, po rečima čuvenog američkog istraživača Lelanda Andersona, smatrao za „simbol drevne srpske borbe za krst časni i slobodu zlatnu”). „Hrvatski glas” izveštava o susretu mladog monarha i Tesle, navodeći kako je genijalni pronalazač rekao da mu je kralj svojom posetom učinio najveću čast i da će mu to biti „najmilija uspomena”. Svoj uvodni govor kralju Petru Drugom Tesla je završio rečima: „Veličanstvo, Bog Vas blagoslovio!”. Prema Kraljevim memoarima, obojica su tokom rastanka plakala, a Tesla ga je otpratio podsećanjem na zaveštanje kralja Aleksandra: da čuva jedinstvo naroda Kraljevine.
Važno je ovom prilikom istaći da je Tesli bila apsolutna strana bilo kakva ideja Jugoslavije bez srpske krune na njenom čelu – ostao je odan kralju Petru Drugom Karađorđeviću i pored stalnih ubeđivanja okoline da pređe na stranu Tita i njegovih komunista, koji su se od samog početka rata spremali za revolucionarni prevrat i nasilno preuzimanje vlasti. O čvrstom Teslinom stavu prilično argumentovano piše Margaret Čejni, pozivajući se na hrvatskog profesora Bogdana Radicu, diplomatu Kraljevine Jugoslavije u SAD, koji je tokom rata prešao na Titovu stranu. Iz njene studije saznajemo da je Sava Kosanović bezuspešno pokušavao da privoli svog genijalnog ujaka da se od kralja okrene ka Titu. O svemu navedenom u svojim memoarima svedoči i Konstantin Fotić, ambasador Kraljevine Jugoslavije u SAD, koji navodi da je svaki pokušaj da se od Nikole Tesle izvuče bilo kakva poruka protiv Kralja Petra Drugog bila bezuspešna. Teslina odanost srpskoj kruni bila je do kraja života održana besprekorno.
Da li bi Tesla, da je danas među nama, od „linearne funkcije” skrenuo kao „sinusoidi” u navedenim temama? To je već domen pretpostavki. A ono što možemo pretpostaviti jeste da bi zbog gorkog iskustva Jasenovca, Jadovna i, na kraju, „Oluje” imao krajnje rezervisan stav prema nekoj novoj jugoslovenskoj ideji. Možemo slobodno pretpostaviti i to da bi se i danas zalagao za što bolje odnose Srba sa Hrvatima i Slovencima, koje je smatrao bratskim narodima. A ako ćemo suditi po ogromnom poštovanju koje je decenijama ukazivao Karađorđevićima – kao i ništa manjem poštovanju koje oni do dan danas ukazuju njemu – verovatno bi u naše vreme bio i počasni član Krunskog saveta.
*Osnivač Zadužbine „Petar Mandić”, dobročine ustanove koja neguje uspomenu na Tesline pretke

Rustem Mustafa svedoči na suđenju Tačiju
Suđenje Hašimu Tačiju i njegovim saučesnicima optuženima za ratne zločine na KiM nastavlja se sutra, a kako saznaju mediji u Prištini, sudsko veće saslušaće Rustema Mustafu, bivšeg komandanta oslobodilačke vojske Kosova (OVK) u Operativnoj zoni Lap, inače poznatog kriminalca i osuđivanog ratnog zločinca. Mustafa je jedan od retkih pripadnika OVK i jedini komandant te terorističke jedinice koji su u Prištini osuđeni za ratne zločine na KiM. On je potvrdio da je dobio poziv od Specijalizovanog tužilaštva u Hagu da se iduće sedmice pojavi kao svedok.
Mustafa će, kako se očekuje, svedočiti o funkcionisanju OVK, a u izjavama za medije kazao je da namerava da „brani istinu o ratu OVK”.
Rustem Mustafa poznat je kao komandant Remi, a tokom rata 1998–1999. bio je komandant regionalne zone Lap i član takozvane lapske grupe OVK. Posle rata, postao je poslanik i potpredsednik Demokratske partije Kosova. Uhapšen je u avgustu 2002. i izveden pred Okružni sud u Prištini u kojem su sudile međunarodne sudije Unmika. Osuđen je prvostepeno na 17 godina zatvora jer je utvrđeno da je sa još trojicom pripadnika OVK ubio petoro nelojalnih kosovskih Albanaca. Vrhovni sud Kosova preinačio je presudu 2005. i naložio novo suđenje pa je 2013. osuđen na četiri godine zatvora.
Bio je optužen da je zajedno sa drugim pripadnicima OVK držao zarobljenike u nehumanim uslovima, uskraćujući im adekvatnu zdravstvenu negu, hranu i vodu. Zatočenici su podvrgavani stalnom premlaćivanju, mučenju i pretnjama smrću od avgusta 1998. do juna 1999. godine.
Sumnja se da je tokom rata na KiM učestvovao u teškim zločinima nad Srbima kao i da je u zoni Lap osnivao logore u kojima su civili saslušavani, zlostavljani i ubijani. Grupe pod kontrolom Mustafe, prema podacima dostupnim medijima, posle rata proterivale su preostale Srbe i preprodavale napuštene stanove i drugu imovinu. Mustafa je pored terorističke grupe BIA formirao i „Skiftere” i „Crvenu ruku”, čiji su pripadnici progonili, kidnapovali i ubijali Srbe na području Prištine i Podujeva.
Prema podacima srpskih bezbednosnih službi, Mustafa je još od osamdesetih godina prošlog veka privođen zbog trgovine narkoticima, krijumčarenja oružja, ucena, napada na policiju i drugih teških krivičnih dela. Američke obaveštajne službe smatraju ga jednom od osoba od kojih preti opasnost po mir na Balkanu.
Prema obaveštajnim podacima, Mustafa u svojim kriminalnim aktivnostima, pre svega u trgovini drogom, sarađuje sa Ramušom Haradinajem, dok je do 2015, kada je pravosnažno osuđen, bio poslanik i potpredsednik stranke Hašima Tačija.
Rustem Mustafa jedan je od prvih pripadnika OVK koje je još krajem 2018. u predistražnom postupku saslušalo tužilaštvo u Hagu, pa se tada nagađalo da će on biti i jedan od prvih čije će se ime naći na nekoj od optužnica. Iako je Mustafa zbog svoje pozicije u komandi OVK pominjan odmah uz Tačija, Kadrija Veselija, Adema Čekua, Fatmira Limaja i ostalih, haški tužilac će ga saslušati kao svedoka, a ne kao okrivljenog.

Kaciga glavu čuva
Biciklisti su često prinuđeni da se kreću kolovozom gde ih vozači motornih vozila tretiraju kao „ometače”, a ne kao sastavni deo saobraćajnog sistema
Na teritoriji Srbije od početka godine poginule su 23 bicikliste, a povređeno je više od 400. MUP Srbije skrenuo je pažnju da su oni najugroženija kategorija učesnika u saobraćaju.
„Apelujemo na vozače putničkih i teretnih vozila i autobusa da posebnu pažnju usmere na bicikliste, kako bi sačuvali njihovu bezbednost. Sa druge strane, apelujemo i na bicikliste da upotrebnom svetala i reflektujućih elemenata učine sebe vidljivijim, a samim tim i bezbednijim u saobraćaju”, saopšteno je iz MUP-a i objavljen apel i na društvenim mrežama.
Ključni problem, kada je reč o bezbednosti biciklista u saobraćaju, jeste njihova ranjivost, jer i pri relativno malim brzinama često zadobijaju teške povrede, uglavnom zbog toga što im je jedina zaštita njihova odeća, ukazali su stručnjaci Agencije za bezbednost saobraćaja (ABS).
Važnu ulogu ima i brzina vozila koja učestvuju u sudaru sa biciklistima, naročito kada je reč o težim posledicama. Biciklisti su često slabo uočljivi za druge učesnike u saobraćaju, pre svega jer su dimenzije vozila manje u poređenju sa automobilima, autobusima ili teretnim vozilima.
To je poseban problem u noćnim uslovima vidljivosti, pogotovo u slučajevima kada bicikl nije opremljen odgovarajućim svetlima, a to su belo na prednjoj i crveno svetlo na zadnjoj strani bicikla, kao i ako vozač i putnik na biciklu ne nose svetlu odeću.
Stručnjaci naglašavaju i činjenicu da biciklisti različite starosne dobi i pola imaju različite psihofizičke sposobnosti. Deca uglavnom nemaju dovoljno iskustva i znanja, a stariji imaju smanjenu moć zapažanja, smanjene fizičke sposobnosti i pokretljivost.
Bezbednost dvotočkaša u velikoj meri zavisi i od saobraćajnog okruženja, koje je najčešće dizajnirano i prilagođeno za kretanje motornih vozila i nije predviđeno za bicikliste.
„Oni su često prinuđeni da se kreću kolovozom gde ih vozači motornih vozila tretiraju kao ’ometače’ saobraćaja, a ne kao sastavni deo saobraćajnog sistema, pri čemu često i sami ne poštuju pravila – ne postupaju u skladu sa signalizacijom, zabranom korišćenja mobilnih telefona, audio i video uređaja, upotrebom svetala na biciklu. Saobraćajne nesreće sa učešćem biciklista, zbog njihove velike ranjivosti, češće za posledicu imaju poginule osobe, nego što je to slučaj kod udesa sa učešćem samo motornih vozila sa zatvorenom karoserijom”, navodi se u rezultatima istraživanja ABS-a.
Kada se uporedo posmatraju podaci o nastradalim biciklistima i nastradalim vozačima i putnicima u automobilima, dolazi se do podataka da biciklisti kada učestvuju u saobraćajnoj nesreći imaju skoro šest puta veći rizik da smrtno stradaju nego što je to slučaj sa putnicima i vozačima u automobilima.
U proseku, godišnje u udesima u Srbiji pogine oko 50 i bude povređeno oko 1.486 biciklista. Svaka jedanaesta poginula i svaka četrnaesta povređena osoba u saobraćajnim nesrećama je – biciklista. Oni čine oko devet odsto od ukupnog broja poginulih i oko sedam procenata od svih povređenih osoba u udesima, pokazuju podaci ABS-a.
Saobraćajne nesreće sa učešćem biciklista se najčešće događaju u leto i jesen, odnosno u periodu godine od jula do oktobra, a najviše u avgustu.
Stručnjaci savetuju biciklistima da imaju zakopčanu zaštitnu kacigu, koja će im spasiti život u slučaju pada sa bicikla i sprečiti povrede glave.
„Koristite štitnike za kolena i laktove kako biste ublažili udarce od pada. Nosite odgovarajuće cipele i proverite da li su pertle pravilno vezane. Obucite adekvatnu odeću – pantalone sa užim nogavicama, majice i jakne koje su uz telo, kako ne bi došlo do zakačinjanja delova garderobe o pedale i druge delove bicikla”, savetuju iz ABS-a.
Bicikl treba da bude ispravan, ručice na upravljaču čvrste i pravilno podešene, a sedište na odgovarajućoj visini – tako da stopala obe noge budu u stanju da dodirnu zemlju. Kočnice moraju da budu ispravne, a pneumatici na točkovima napumpani pod odgovarajućim pritiskom.
Belo svetlo na prednjoj i crveno na zadnjoj strani bicikla moraju biti ispravni i postavljeni na odgovarajuće položaje. Zvonce ili sirena takođe moraju biti ispravni.
„Kada prelazite preko kolovoza, trudite se da se ponašate kao da ste pešak. Pogledajte pažljivo levo, desno, levo. Kada procenite da je bezbedno započnite prelazak, gurajući bicikl pored sebe. Koristite ručne signale da upozorite druge učesnike u saobraćaju ili im date obaveštenje o skretanju i promeni položaja na kolovozu”, savetuju stručnjaci.
U noćnim uslovima i kada je smanjena vidljivost, osim što bicikl mora da bude osvetljen, biciklista treba da ima svetlu i odeću sa retroreflektujućim materijalima. Ako voze bicikl kolovozom, treba da se kreću u širini od najviše jedan metar od desne ivice kolovoza, ali ne uz sam ivičnjak.

Svi bi u menadžere, niko neće u prosvetu
Poražavajuće mali broj studenata koji nameravaju da postanu prosvetni radnici ponavlja se iz godine u godinu. Avetinjski pusti ostaju smerovi fakulteta koji obrazuju nastavnike. Stručnih profesora za fundamentalne opšteobrazovne predmete u preduniverzitetskom školstvu već nema dovoljno, i neće ih ni biti dok na pragu fakulteta ima najmanje budućih brucoša koji žude da steknu visoko obrazovanje da bi se vratili u učionice kako bi neke nove đake opismenili.
Zvuči optimistično kad se kaže da je na Matematičkom fakultetu u Beogradu na smeru nastavnik matematike ove godine konkurisalo duplo više studenata nego lane. Ali u brojkama, realnost izgleda ovako: prošle godine je u ovo doba bilo svega osam kandidata, sada ih je 16, a planirano je 70 brucoša.
Na svim srbističkim katedrama na republičkom nivou očekuje se da će biti popunjeno oko 40 odsto ponuđenih mesta za buduće studente.
– U Novom Sadu, Nišu, Kragujevcu, Beogradu, Kosovskoj Mitrovici, kada se sve sabere, planirano je 441 mesto na budžetu, a ima 186 kandidata. Samo u Beogradu za grupu za srpski jezik i književnost bilo je prijavljeno 34 kandidata na 100 mesta, a za srpsku književnost i jezik 63 na predviđenih 150 mesta. Slično je bilo i prošle godine. Slikovito, ako bismo gledali po poslovičnoj slici čaše vode koja je do pola puna ili prazna, zavisi da li ste optimista ili pesimista, ta čaša je svakako – šuplja – dočarava za „Politiku” prof. dr Slavko Petaković, šef katedre za srpsku književnost s južnoslovenskim književnostima na Filološkom fakultetu Univerziteta u Beogradu.
Jagme za indeks nema ni na Opštoj fizici, smeru Fizičkog fakulteta koji u glavnom gradu upisuju budući nastavnici ovog predmeta. Tu je prijavljen samo – jedan kandidat. Pad broja zainteresovanih se beleži već osam godina, ali do sada nije bila ovako alarmantna situacija. Kako je izjavio dekan, prof. dr Ivan Belča, ovaj brucoš će imati sve predmete, ništa neće biti izbačeno, a sledeći potez je na državi jer ne sme da se dozvoli da se ugasi Opšta fizika, pošto bi u tom slučaju buduće generacije ostale bez nastavnika.
Oskudicu interesovanja za prosvetni poziv potvrđuju i preliminarne rang-liste za upis na Prirodno-matematičkom fakultetu u Novom Sadu. Studije za profesora hemije tu će upisati samo jedan kandidat, a planirano je 20 brucoša. Za buduće nastavnike fizike bilo je ukupno tri kandidata, jedan je pao prijemni, jedan „upao” na samofinansiranje i jedan zavredeo indeks na budžetu, mada je ukupno studenata na ovom smeru moglo biti 25. Za ostala nastavnička zvanja na novosadskom PMF-u zainteresovanost je za mrvicu bolja. Na smeru za profesore matematike ima osam kandidata za 51 budžetsko mesto, dok je za profesore geografije 11 rangiranih, a 40 raspoloživih mesta.
– Mi smo sada u prvom planu kao nacionalna disciplina, a kada smo pokušali da srpski jezik i književnost dobije natpredmetni status, da se uvede na sve fakultete, ta inicijativa ostavljena je da istrune u lavirintima birokratije. Dobili smo deklarativnu podršku i van toga se ništa nije učinilo – ukazuje Petaković.
Njegove reči „prosveta je trenutno na mrtvom vezu, ostavljena je da odumre” i više puta isticane stipendije za studente koji se obrazuju za nedostajuća zanimanja u školama teško da će biti od pomoći. Za ovu godinu dodeljeno ih je samo pet, a novi konkurs uskoro treba da bude raspisan.
– Ne verujem da će to dati velikog efekta, budući da je student potpuno svestan da kad se završi studiranje on ulazi u prosvetu gde su plate takve kakve jesu i, što je veći problem, gde položaj prosvetnog radnika nije dobar – konstatuje ovaj profesor.
Nastavnici tvrde da su nemoćni. Ugled im je srozan. Plate su im ispod republičkog proseka. Učenici to vide i neće da postanu nastavnici. Nastavi li se tako, ne bi čudilo da u dogledno vreme u mnogim školama table budu najpametnije, nastavnici uglavnom nedovoljno stručni, a đaci posledično funkcionalno nepismeni. Hoće li s takvim predznanjem upisivati fakultete?
Da ironija bude veća, najodgovorniji donosioci odluka istrajno tvrde da je obrazovanje prioritet, a unapređivanje kvaliteta obrazovanja strateški cilj. U prvom planu je digitalizacija, a vraćanje dostojanstva prosvetnom esnafu ostaje na marginama. Šta uraditi da se pomak nabolje vidi ubrzo, da se ne čeka deset godina?
– Prvi korak mogu biti stipendije, ali to nije rešenje. Drugi je povećanje plata. Treći, rešavanje statusa prosvetnog radnika, zaštita od pritisaka i sprečavanje nasilja kojima je izložen, kao i prevencija nasilja u bilo kom obliku u školama. To se mora sistemski rešiti vrlo rigidnim kažnjavanjem. Nastavnik mora imati ugled u društvu, a primer i uzor za to treba da budu oni koji istupaju u javnom prostoru. Kada okruženje bude podsticajno tako da đaci u velikom broju upisuju nastavničke smerove i konkurencija će biti veća i najbolji će ulaziti u učionice. Svi ovi koraci su povezani, ne može da se ispuni samo jedan – smatra Petaković.
Medijski prostor, portali naročito, obiluju svakojakim jezičkim pogreškama, lektori su desetkovani, zvanična saopštenja državnog vrha, pa i Ministarstva prosvete, neretko su ugledni primeri grešaka, počevši od pravopisnih. Ako bi, recimo, bar državne institucije koje već imaju službe za odnose s javnošću obavezno morale da uposle profesore srpskog jezika kao lektore, da li bi i to doprinelo pravilnijoj upotrebi srpskog jezika, podsticajnom okruženju i većem interesovanju za studije srpskog jezika?
– To bi bio kulturni uticaj iznutra koji je najbitniji i koji bi menjao ovo društvo. Kad učenik vidi da uopšte nije važno kako govorite, kako pišete, on prihvata taj model. Kada bi u institucije koje se obraćaju javnosti ušli profesori srpskog jezika i književnosti to bi oblikovalo javni izraz, onda bi i đaci i svi građani imali orijentir šta je poželjno, društveno prihvatljivo i važno. Deca nemaju signal iz okruženja koji im kaže da je bitan način izražavanja, poznavanje svog jezika. Ne čitaju kao pre, a uticaj elektronskih medija je ogroman. Navikli su na kratke poruke koje su ekspresivno svedene. Bogatim jezikom možete da izrazite svoju psihološku slojevitost, tanane emocije, nijanse u raspoloženjima, bogatstvo svoga bića. Što vam je jezik siromašniji, teže možete da komunicirate s drugima. Pitanje je da li siromašenje jezika korespondira s osiromašenjem potrebe da se razgovara s drugim čovekom, jer se komunicira kratkim porukama, emotikonima, sažetim mejlovima, frazama, rečeničnim sklopovima koji su klišei. Nisam siguran da problem u komunikaciji dece nije povezan sa siromaštvom jezika, a ono sa iščezavanjem potrebe da se zaista komunicira s drugom osobom – zaključuje šef katedre za srpsku književnost.

Rubljov izborio četvrtfinale Vimbldona, protivnik Đoković ako pobedi Hurkača
Ruski teniser Andrej Rubljov plasirao se u četvrtfinale Vimbldona, pošto je danas u osmini finala savladao Aleksandra Bublika iz Kazahstana rezultatom 7:5, 6:3, 6:7 (6:8), 6:7 (5:7), 6:4.
Meč je trajao tri sata i 20 minuta. Ovo je bio šesti međusobni duel ruskog i kazahstanskog tenisera, a četvrti trijumf Rubljova.
Rubljov će u četvrtfinalu igrati sa pobednikom meča između Srbina Novaka Đokovića i Poljaka Huberta Hurkača, koji je na programu kasnije večeras.
Plasman u četvrtfinale Vimbldona izborio je još jedan ruski teniser Roman Safiulin, koji je pobedio Kanađanina Denisa Šapovalova 3:6, 6:3, 6:1, 6:3. On će u četvrtfinalu igrati sa pobednikom meča između Italijana Janika Sinera i Danijela Elahija Galana iz Kolumbije.

Kacin: Najvažnije je što se rezolucijom ozakonjuje dijalog
„Rezolucija Narodne skupštine o principima za dijalog sa Prištinom otvara mogućnost za dalji napredak u odnosu Beograda prema Kosovu”, kaže izvestilac Evropskog parlamenta za Srbiju Jelko Kacin.
U izjavi povodom usvajanja Rezolucije Narodne skupštine o principima dijaloga Vlade Republike Srbije sa Prištinom Kacin navodi da je najvažnije to što se ovom rezolucijom dijalog Beograda sa vlastima u Prištini ozakonjuje i institucionalizuje. „Dijalog ne zavisi više od ad hok političke volje, već je ustanovljen kao trajni princip. Smatram da je to odluka od velike važnosti i proizvod je konstruktivnog i odgovornog pristupa vladajuće koalicije i Vlade Srbije sa Ivicom Dačićem na čelu koji vodi dijalog na najvišem političkom nivou”, ističe on i dodaje da rezolucija, takođe, „stavlja pitanje napretka odnosa Srbije i Kosova u kontekst evropskih integracija koje se jasno definišu kao interes svih građana, i Srbije i Kosova”. 
Na kraju, ističe da se rezolucijom vlasti u Beogradu obavezuju na konsultacije sa celokupnom srpskom zajednicom na Kosovu, i njenim delom koji živi južno od reke Ibar, što je takođe važan novi i pozitivan element. „Srbi južno od Ibra su predugo bili zanemareni i diskriminisani od strane Beograda”, naglašava on.
Ključ za shvatanje ove rezolucije, prema njegovom mišljenju, naravno leži u njenoj budućoj interpretaciji Vlade Srbije. „Ona će predstavljati veliki korak napred u odnosima Beograda i Prištine, ukoliko napori Beograda zaista budu usmereni pre svega ka obezbeđivanju punih prava srpske manjinske zajednice na Kosovu. Taj dokument je ilustracija političkog razmišljanja na početku 2013. godine. Nastavak dijaloga će doneti nova saznanja i shvatanje situacije i mogućnost promene stavova u vezi sa nekim pitanjima”, misli Kacin, koji ohrabruje vladu i njenog premijera da nastave dijalog i punu primenu do sada postignutih sporazuma.

Ministri dobijaju knjige, dukate, poštanske marke, makete jedrenjaka…
Ako je vrednost vina i rakije koje je ministar Milutin Mrkonjić dobio od kineskog ambasadora prilikom obilaska radova na mostu Borča–Zemun pre nekoliko dana veća od oko 2.000 dinara, taj poklon će za njega biti neupotrebljiv. Ako je sadržaj kese u koju je zavirio premijer Ivica Dačić i otkrio javnosti šta se u njoj nalazi, jeftiniji, Mrkonjić će poklon moći da zadrži i uradi s njim šta hoće. Ali ako njegova vrednost prelazi pet odsto prosečne mesečne neto zarade (u novembru je bila 42.395), moraće da ga preda „organu nadležnom za postupanje sa imovinom u javnoj svojini”, to jest Republičkoj direkciji za imovinu Srbije.
U svakom slučaju, ministar će i ovaj poklon, ma koliko vredeo, morati da prijavi Agenciji za borbu protiv korupcije, koja podseća da su državni organi, ili drugi organi, organizacije ili javne službe, obavezni da joj do 1. marta dostave kopiju evidencije poklona za prethodnu kalendarsku godinu. Agencija je u obavezi da objavi katalog poklona za prethodnu kalendarsku godinu do 1. juna.
Sudeći po dosadašnjoj praksi, najduži spisak poklona stići će sa Andrićevog venca, iz kabineta predsednika Srbije. Logično je, s obzirom na prirodu posla, da bude poduža i lista ministra spoljnih poslova. Ali, kako kažu u Ministarstvu spoljnih poslova, mediji će moći da saznaju koje je poklone dobijao ministar Ivan Mrkić tek pošto se katalog poklona dostavi Agenciji za borbu protiv korupcije.
Ali zato su bili iscrpni dostavljajući listu poklona koje je ministar Mrkić uručivao stranim zvaničnicima. Ministar je tako darivao dinar cara Dušana (repliku srebrnog dinara od 1345. do 1355. godine), prosfornik –primerak pečata koji se utiskuje na slavski kolač, na kome su slova koje znače „Isus Hrist pobeđuje”, kao i uramljenu grafiku „Car Konstantin”. Na ovom spisku su i knjige „Lament nad Beogradom”, „Unesko u Srbiji”, „This Way Serbia”, vina iz manastira Dečani i Velika Hoča, zatim vina iz podruma Radovanović, specijalno flaširana za MSP, kao i prateći poklon, značke za revere – zastava Republike Srbije i dugmad za košulju sa ocilima.
Potpredsednik vlade i ministar trgovine Rasim Ljajić gostima koji dolaze u zvanične državne posete, kao i domaćinima kod kojih odlazi u zvanične posete poklanja knjige o Srbiji ili stazice za pod iz narodne radinosti sa pirotskom ili pešterskom šarom. On je najčešće dobijao knjige, priveske, značke, bedževe, kompakt diskove sa tradicionalnom muzikom države koju posećuje, olovke sa simbolima država.
„Prilikom bilateralne posete Kuvajtu u oktobru, ministar je na poklon dobio malu plastičnu maketu jedrenjaka – karavele, koja je simbol države Kuvajt, a u Iraku je na poklon dobio stoni ukras, suvenir sa motivima zastave i grba Iraka”, kažu u Ljajićevom kabinetu dodajući da je jedan od najzanimljivijih poklona – rudarski drveni štap, koji je dobio prilikom posete RTB Bor.
U prva četiri meseca aktuelne vlade ministra finansija i privrede Mlađana Dinkića posetile su tri delegacije. Džong Šan, zamenik ministra trgovine, šef kineske delegacije Mešovite komisije za trgovinu i ekonomsku saradnju, poklonio je ministru ukrasni tanjir. Abdulvahib al Bader, generalni direktor Kuvajtskog fonda za arapski ekonomski razvoj, poklonio je dukat i poštanske marke iz edicije Pedeset godina postojanja fonda. Od Martina Kube, češkog ministra industrije i trgovine, Dinkić je dobio dve kristalne čašice za rakiju. Njegovi uzvratni pokloni su bile knjige o Srbiji i kravata.
Ministar Mrkonjić ne menja dugogodišnju praksu da prilikom mnogobrojnih susreta sa predstavnicima međunarodnih delegacija, kao i sa drugim visokim zvanicama, gostima isključivo poklanja knjige, kažu njegovi saradnici. Prošle godine članovima mnogobrojnih privrednih kompanija sa kojima je vodio razgovore redovno je poklanjao monografiju o svetski poznatom srpskom naučniku i pronalazaču Nikoli Tesli, knjige o manastiru Hilandaru i naučniku Milutinu Milankoviću.
„Što se tiče poklona koje ministar Mrkonjić dobija to su uglavnom suveniri, sa motivima iz zemalja iz kojih potiču, i u materijalnom smislu ne pripadaju kategoriji skupocenih poklona. Svi pokloni koje je ministar Milutin Mrkonjić dobio tokom 2012. redovno se prijavljuju nadležnim institucijama, uredno su zavedeni i prijavljeni”, ističu u njegovom kabinetu.
A ministar prirodnih resursa, rudarstva i prostornog planiranja Milan Bačević daruje uglavnom originalne etnopoklone i dvojezična izdanja istorije Srbije ili publikacije o bogatom kulturno-istorijskom nasleđu glavnog grada.
„Gostima koji dolaze u zvaničnu posetu poklanja protokolarne poklone, koji su usko vezani za oblast delovanja ministarstva, a često oslikavaju tradiciju i kulturu naše zemlje. Osnovno pravilo kojeg se pridržava ministar Bačević prilikom darivanja jeste odmerenost i princip svedene poslovne elegancije”, navode u njegovom kabinetu dodajući da su pokloni koje ministar Bačević dobija takođe vezani za zemlju ili oblast domaćina. Često na poklon dobija knjige ili suvenire koji imaju pre svega simboličku vrednost.
Ministarka energetike, razvoja i zaštite životne sredine Zorana Mihajlović uglavnom je na poklon dobijala knjige i suvenire manje vrednosti. Kao poklon je davala monografiju o istraživanjima Nikole Tesle „Od Kolorado Springsa do Long Ajlenda – Dnevnik istraživanja” na srpskom ili na engleskom jeziku.
Ministar pravde Nikola Selaković, koji je nedavno Štefanu Fileu uručio kopiju Dušanovog zakonika, do sada je dobio nekoliko primeraka raznih knjiga, ali i jedan izuzetan primerak papirusa od egipatskog ambasadora. Od predsednika Skupštine Republike Srpske dobio je fotomonografiju Narodne Skupštine RS.
B. Baković
----------------------------------------------------------------
Iz Predsedništva Srbije prijavljeno 720 poklona
Direkciji za imovinu do sada su samo iz Predsedništva Srbije prijavljeni pokloni vredniji od pet odsto prosečne srpske plate. Na spisku se nalazi 720 predmeta, uglavnom knjiga, trofejnog oružja, nakita, pića…
Srboljub Panić, zamenik direktora direkcije, naglašava da državni funkcioneri sve poklone moraju da prijave Agenciji za borbu protiv korupcije, a ukoliko žele mogu da ih dobrovoljno prijave i Direkciji za imovinu.
Ova vladina institucija vodi evidenciju o prijavljenim darovima, ali ih ona ne čuva. Panić objašnjava da su pokloni darovi funkciji, a ne ličnosti i da se oni čuvaju u institucijama iz kojih je funkcioner. U Predsedništvu Srbije postoji posebna prostorija u kojoj se čuvaju pokloni koje primaju predsednici države, a oni su nedavno bili izloženi. Ministarski i premijerski pokloni čuvaju se u zasebnoj sobi Vlade Srbije.
Naš sagovornik ističe da na spisku popisanih darova nisu iskazane njihove vrednosti.
– Teško je objektivno utvrditi vrednost, jer nije lako proceniti koliko, na primer, koštaju gajde iz Škotske ili rezbarena čutura iz Rusije. Ti pokloni imaju daleko veću simboličku vrednost od materijalne – kaže Panić.

Dačić: Milanović u sredu u Beogradu
BEOGRAD – Predsednik Vlade Srbije Ivica Dačić rekao je Tanjugu da će se u sredu u Beogradu sastati sa hrvatskim premijerom Zoranom Milanovićem.
Glavne teme razgovora dvojice premijera biće regionalna i saradnja dve države i podrška na putu evropskih integracija.
Milanović će u Beogradu razgovarati samo sa premijerom Dačićem, a poseta prestostonici Srbije biće realizovana na predlog hrvatskog premijera.
Dačić je prošle sedmice kazao da je spreman da se sastane sa hrvatskim kolegom i istakao da dve države moraju da sarađuju, budu praktične i da ostvare komunikaciju koja će im omogućiti da njihovi odnosi ne budu kao u ledenom dobu.
Milanović u Beograd dolazi, prvi put od stupanja na dužnost premijera maja prošle godine.
Predsednik Hrvatske Ivo Josipović je nedavno rekao da je dobro je što će doći do susreta srpskog i hrvatskog premijera, jer će taj susret, nakon nekih neprihvatljivih poruka iz Beograda, ponovo okrenuti odnose dveju zemalja u dobrom pravcu.
Da se radi na pripremi susreta dvojice premijera potvrdila je još ranije Tanjugu šefica hrvatske diplomatije Vesna Pusić .
Analitičari: Poseta dobar korak,ali dolazi na inicijativu EU
Poseta hrvatskog premijera Zorana Milanovića Beogradu, prema ocenama srpskih analitičara, znači „otopljavanje” odnosa dve zemlje, ali i da do nje dolazi na inicijativu EU i da će odnosi Srbije i Hrvatske još deceniju, dve prolaziti kroz fazu toplo-hladno.
Predsednik Vlade Srbije Ivica Dačić rekao je Tanjugu da će se u sredu u Beogradu sastati sa hrvatskim premijerom i poručio da će glavne teme razgovora dvojice premijera biti regionalna i saradnja dve države i podrška na putu evropskih integracija.
Nekadašnji ambasador Srbije u Nemačkoj Ognjen Pribićević je za Tanjug rekao da će ta poseta doprineti „otopljavanju” odnosa dve zemlje posle šest-sedam meseci njihovog zaoštravanja.
„Ne treba, međutim, previše očekivati od nje. Još deceniju, dve odnosi će prolaziti kroz fazu toplo-hladno zavisno od političkih događaja. Biće potrebno sigurno nekoliko decenija da ti odnosi dobiju jedan normalan i umeren tok, gde bi se odnosi bazirali na ekonomskoj i kulturnoj razmeni, a ne na razmeni između političkih elita”, ukazao je Pribićević.
Biće potrebno, prema njegovim rečima, dosta vremena da Srbija i Hrvatska izgrade odnose poput Švedske i Norveške ili Finske.
„To je zbog toga što danas Beograd i Zagreb gledaju prema Berlinu i Briselu i u velikoj meri se regionalna saradnja zapostavlja. I ovaj dostignuti nivo je u većoj meri rezultat pristiska EU, nego neke iskrene želje bilo s jedne i druge strane”, smatra Pribićević.
Sa Pribićevićevom ocenom o uticaju EU koji su rezultirali posetom saglasan je i profesor Fakulteta političkih nauka i nekadašnji ambasador Srbije u Francuskoj Predrag Simić.
Zaoštreni odnosi Srbije i Hrvatske koji traju već skoro pola godine, prema Simićevim rečima, nisu prihvatljivi ni za Hrvatsku, njihove susede, a najmanje EU, za koju kaže, da veruje da stoji iza inicijative dolaska hrvatskog premijera.
„Ova poseta znači kraj polugodišnjem zamrzavanju odnosa posle izbora u Srbiji koje nije imalo podlogu u realnom pogoršanju teritorijalnih sporova ili drugom, nego u percepciji koja u Zagrebu postoji prema novoj vladajućoj koaliciji u Srbiji, naročito pojedinim ličnostima”, rekao je u izjavi Tanjugu Simić.
Pribićević je dodao i to da su odnosi Srbije i Hrvatske ovakvi u poslednje vreme, jer Beograd nema interesa za ono sto se dešava u Hrvatskoj izvan povratka izbeglica i rešavanja njihovog imovinskog problema.
„Za to postoji interes, a za sve drugo ne. Ne postoji interes za njihovu kulturu, sport nema ni ekonomskog interesa. Nije mnogo drugačije ni u Hrvatskoj, iako je tamo interes veći za ovo što se ovde dešava”, zaključio je Pribićević.

O Unmiku 17. januara u Briselu
Kako „Politika” saznaje iz više upućenih izvora na sastanku premijera Srbije Ivice Dačića i privremenih institucija samouprave u Prištini Hašima Tačija, 17. januara u Briselu, jedna od tema biće finansiranje Unmik-administracije na severu Kosova i Metohije.
Kosovske institucije, koje su bile obavezne da finansiraju Unmik administraciju u julu su obustavile isplatu lokalnom osoblju i istog meseca otvorile Administrativnu kancelariju u severnoj Mitrovici, pokušavajući da rad Unmikove kancelarije prebace na kancelariju koju je otvorila prištinska vlada.
Zamenik direktora Kancelarije za KiM Krstimir Pantić potvrdio je za „Politiku” da će se o problemu finansiranja Unmika na severu, kao jednoj od tema, najverovatnije razgovarati pri prvim sledećim političkim razgovorima u Briselu. Nikola Jovanović, urednik lista „Izazovi evropskih integracija”, potvrdio je ovu informaciju, naglasivši da „dok god se ne postigne političko rešenje prihvatljivo za obe strane, Unmik treba da nastavi neometano da funkcioniše”.
Podsetimo, više od 100 lokalnih radnika Unmik kancelarije u severnoj Kosovskoj Mitrovici je 31. decembra prošle godine prestalo da radi, jer im nisu produženi ugovori jer kosovske institucije, koje su bile zadužene za finansiranje Unmik administracije, već šest meseci nisu uplaćivale novac.
Predstavnici četiri opštine sa severa krajem decembra su razgovarali sa šefom Unmika Faridom Zarifom, ali rešenje nije pronađeno.
Portparol Unmika Olivije Salgado podsetio je za „Politiku” da je Unmik administracija u Mitrovici (UAM) ustanovljena na osnovu važećeg zakona iz 2002. godine kako bi pružala opštinske usluge u severnom delu Mitrovice i da je od početka finansirana iz budžeta Kosova.
„Od 2011, bez odgovarajuće konsultacije sa Unmikom, kosovske vlasti su sukcesivno smanjivale izdvajanja za budžet UAM-a, što je uticalo na njegovu sposobnost da održi nivo javnih usluga koje je pružao stanovništvu. Potom su, bez prethodnog obaveštenja Unmika, kosovske vlasti u maju 2012. godine odlučile da uspostave Administrativnu kancelariju Severna Mitrovica i od jula 2012. obustave isplatu plata zaposlenom lokalnom osoblju u UAM-u”, naveo je Salgado.
Portparol Unmika je rekao da misija UN, u odsustvu bilo kakve naznake da će kosovske vlasti nastaviti da isplaćuju plate, nije imala drugu mogućnost nego da pošalje službeno obaveštenje lokalnom osoblju UAM-a da njihovi ugovori neće biti produženi posle isteka, odnosno 31. decembra 2012. godine. On je naglasio da će Unmik osigurati da UAM nastavi da igra svoju ulogu u prevenciji konflikata, posredovanju i olakšavanju situacije, odnosno nastaviti da sarađuje sa lokalnim i međunarodnim zainteresovanim stranama.
Predsednik opštine Kosovska Mitrovica Krstimir Pantić kaže da se posle razgovora sa šefom Unmika do danas ništa nije promenilo. „U međuvremenu je i direktor Kancelarije za KiM Aleksandar Vulin razgovarao sa predstavnicima Unmika. Ponuđeno je nekoliko opcija, od toga da opštine sa severa pokrajine finansiraju Unmik administraciju, druga varijanta je bila da plaćanje ide preko budžeta Srbije, odnosno da Vlada Srbije odobrava sredstva za plaćanje Unmik administracije, što je odbijeno uz obrazloženje da plaćanje može da ide jedino preko kosovskog konsolidovanog budžeta. Treći predlog direktora kancelarije bio je da se administracija isplaćuje na osnovu međunarodnih donacija”, rekao je Pantić i dodao da do današnjeg dana nisu dobili nikakav odgovor od specijalnog predstavnika generalnog sekretara UN.
Bivši administrator Unmika za sever Kosova Džerard Galuči napisao je nedavno da pokušaji Prištine da „izguraju” misiju UN i uspostave svoju „Potemkinovu administraciju” služi samo jačanju zahteva za podelom Kosova.
Galuči je za sajt „Transkonflikt” naglasio da nepoštovanje i zanemarivanje Unmika ne donosi Prištini ništa dobro u odnosu na njenu aspiraciju da eventualno postane članica UN.
„Kancelarije UN ostaju u sve četiri severne opštine – zastave UN i dalje se vijore nad opštinskim zgradama – i oni će obavljati svoju statusno neutralnu dužnost”, napisao je Galuči.
Ipak, kako se odluka o statusu kancelarije Unmika na severu donosi u sedištu UN, poznavalac odnosa u UN Nikola Jovanović objašnjava da Generalna skupština UN, na predlog Petog komiteta, u prolećnom delu zasedanja usvaja budžete za mirovne operacije i tako će biti i ove godine. „Aktuelni 12-mesečni budžet za Unmik iznosi 49 miliona dolara i završava se 30. juna ove godine”, rekao je Jovanović za „Politiku” i izrazio očekivanje da će biti produžen u više-manje sličnom iznosu.
„Problem je što otprilike polovina država članica UN ne uplaćuje doprinos za Unmik, što se deo za lokalno osoblje koji se uplaćuje preko kosovskog konsolidovanog budžeta više ne uplaćuje i što postoji veliki politički pritisak kosovskih Albanaca i SAD da se faktički zatvori kancelarija u severnoj Mitrovici”, kaže Jovanović.
Srbi sa severa Kosova očigledno najveće poverenje imaju u Unmik, smatrajući ga jedinom institucijom koja može da smiri česte tenzije na severu. Zato su predsednici severnih opština upozorili šefa Unmika da će ga smatrati direktno odgovornim ukoliko dođe do bilo kakvih sukoba na severu. „Misija UN, koja je prema Rezoluciji 1244 zadužena za održavanje mira i posredovanje, neophodno je da i dalje funkcioniše makar na severu Kosova, gde Euleks nije operativan i gde još nije postignut dogovor oko lokalnog institucionalnog aranžmana”.

Britanija ne ucenjuje EU
London – Britanski premijer Dejvid Kameron izjavio je juče da izjave zvaničnog Londona o mogućem povlačenju Velike Britanije iz EU nisu pokušaj ucene evropskih partnera. „Nikoga ne ucenjujem. Britanija, baš kao i svaka druga evropska zemlja, ima potpuno pravo da kaže da smo članovi tog kluba (EU). Mi smo istaknuti članovi, mi plaćamo veliku cenu što smo članovi tog kluba. Mi imamo savršeno pravo da tvrdimo da je potrebno da se promeni”, rekao je Kameron u izjavi za britanski radio Bi-Bi-Si. Kameronov blizak saradnik i ministar finansija Džordž Ozborn izjavio je prošle sedmice da „EU mora da se promeni” da bi Britanija i dalje bila njena članica, što je navelo jednog nemačkog poslanika da optuži London za ucenu.
Uoči njegovog dugoočekivanog govora sledeće nedelje, kada se očekuje da će predložiti održavanje referenduma posle 2015. o uslovima za dalje članstvo Britanije u EU, Kameron je naveo da je uveren da će dobiti promene koje traži, prenosi AFP.
Kameron je ponovio da on i dalje podržava članstvo Britanije u 27-članom bloku evropskih nacija i naveo da „ne misli da je u interesu Londona da napusti EU”. „Da li bi Britanija propala ukoliko bismo napustili EU? Ne, naravno da ne. Mi bismo mogli da izaberemo drugačiji put. Pitanje je šta je u našem nacionalnom interesu”, rekao je Kameron.
Britanski premijer je precizirao da nije srećan odnosom prema Londonu i da je britanska javnost „sve više zasićena što smo ostali van te debate”, navodi AFP.
Kameron je rekao da želi „novu pogodbu, a onda novu saglasnost za tu nagodbu”.

Tunis: jubilej i neizvesnost
Tunis – Tunišani su juče obeležili drugu godišnjicu otkako je dugogodišnji diktator Zin el Abidin ben Ali zbačen i pobegao iz zemlje posle prve revolucije „arapskog proleća”, ali nesigurnost i društvene tenzije još potresaju zemlju.
Razlike oko novog ustava i rastući uticaj radikalnih islamista su dodatni izazov s kojim je suočena zemlja otkako je Ben Ali pobegao u Saudijsku Arabiju.
Više od 8.000 sekularnih demonstranata okupilo se ispred zgrade ministarstva unutrašnjih poslova u Aveniji Burgiba da bi protestvovali protiv Vlade koju predvode islamisti.
Predsednik Moncef Marzuki otvorio je proslavu podižući zastavu na centralnom Trgu Kazba u Tunisu, u blizini sedišta vladajuće koalicije koju predvodi islamska stranka Enahda.
Proslavi su prisustvovali i predstavnici Libije i Egipta, dve zemlje na koje se nedugo posle Tunisa prenelo „arapsko proleće”.
                                                            ***
Tunis – Prošle su dve godine od kada je u Tunisu počelo „Arapsko proleće”, ali danas je samo malom broju građana Tunisa do slavlja jer je proces demokratizacije zemlje vrlo spor. Neki se čak boje da bi mogao da bude zaustavljen, analizira Dojče vele.
Pre dve godine on je odjednom otišao – Zin el Abidin Ben Ali – čovek koji je 20 godina čeličnom rukom vladao Tunisom. Put ka demokratiji je, međutim, teži nego što se većina Tunišana nadala nakon bekstva despota.
Građani su početkom 2011. na ulice izašli tražeći slobodu i razvoj, ali do sada mnogo od toga nisu videli, kaže student Muhamed. „Moglo bi biti bolje, mnogo bolje. Postoji toliko društvenih problema, ali i političkih – od strane Vlade i opozicije. Kada bi oni zajedno radili mnogo bolje bi smo napredovali“.
Tunišanska privreda pati od posledica revolucije. Mnogi turisti više ne dolaze jer se boje izbijanja nemira, strani investitori postali su oprezniji jer zbog čestih štrajkova i blokada ulica fabrike obustavljaju proizvodnju.
Stopa nezaposlenosti je, prema zvaničnim podacima, 17 odsto i time veća nego pre revolucije. U nekim regionima u unutrašnjosti zemlje je skoro polovina stanovništva bez posla.
Tunišani posledice krize svakodnevno osećaju u svojim novčanicima koji su sve prazniji. Cene životnih namirnica trenutno vrtoglavo rastu. Mleka u prodavnicma nema već skoro tri meseca, krompir i meso su toliko skupi da mnogi stanovnici ne mogu sebi to da priušte. Napeta situacija građane često tera na ulice. I pravnica Hajat Jazar je danas među demonstrantima kako bi izrazila svoj bes:
„Ništa ne funkcioniše. Nema pravde, nema posla. Zahtevi stanovništva nisu ni delimično ispunjeni, a o slobodi mišljenja i da ne govorimo. Uskoro ćemo imati režim kao što je bio Ben Alijev.„
Demonstranti su nakon revolucije tražili novi Ustav, koji će i definitvno ukloniti diktatorske strukture. U oktobru 2011. je na prvim slobodnim izborima u Tunisu izabrana ustavotvorna skupština koja je zemlji trebalo da dâ novi pravni okvir. Za to je imala rok od godinu dana, ali poslanicima je potrebno više vremena nego što se mislilo.
Mohamed pomno prati rad narodnih predstavnika: „Poslanici se svađaju oko sporednih stvari koje ne pogađaju tunišansko stanovništvo. Reč je o čisto partijskoj politici. Za dve-tri godine, kada bude dovršen Ustav, a nadam se da će do tada biti završen, održaće se i novi izbori. Onda će se u Tunisu situacija poboljšati“.
I pravnica Hajat Jazar ne gubi nadu da će Tunis do kraja ostati na demokratskom putu, čak i ako mora da ide zaobilaznim putem. „Borba nije izgubljena. Sve dok možemo da izražavamo naše mišljenje, radićemo sve što možemo. Taj proces je kao testo u kojem je kvasac. Traje dok ne naraste, ali će narasti. Verujem svom narodu“.

Neće biti novčića od bilion dolara
Od našeg stalnog dopisnika
Vašington – Problem novog limita za zaduživanje američke vlade neće biti rešen „magičnim novčićem”, kovanicom od platine nominalne vrednosti od bilion (hiljadu milijardi) dolara, kako su to predlagali mediji, ali i neki istaknuti političari i ekonomisti, poput nobelovca Pola Krugmana.
Protiv neobičnog rešenja koje bi predsedniku Baraku Obami omogućilo da zaobiđe Kongres i spreči da vlada de fakto bankrotira, izjasnili su se i Federalne rezerve (centralna banka) i Trežeri department (ministarstvo finansija), iako jedan zakon iz 1997. omogućava da se kuju platinasti novčići kojima može da se odredi svaka vrednost. Zamisao je bila da se iskuju jedna ili dve takve kovanice, koje bi potom bile deponovane kod Federalnih rezervi i bile pokriće za štampanje jednog ili dva biliona dolara koji bi bili prebačeni na račun vlade.
Očigledno je da su sve tri institucije koje su mogle da izvedu ovaj manevar procenile da bi to bilo zaobilaženje zakona koji nalaže da limite za zaduživanje federalne vlasti određuje Kongres.
Postojeći limit od 16,3 biliona dolara vlada će iskoristiti do 15 februara, posle čega, ako ne bude nove odluke Kongresa, neće moći da podmiruje neke svoje račune, s obzirom da su joj troškovi veći od priliva u budžet – poslednjih godina za oko 1,5 biliona.
Ovakva situacija bi prema opštim procenama izazvala novi zastoj u američkoj ekonomiji, ali i velike poremećaje na svetskom finansijskom tržištu.
Zaduživanje države bilo je povod za veliku krizu u leto 2011, zbog čega je po prvi put u istoriji smanjen kreditni rejting SAD. Republikanci, koji imaju većinu u donjem domu Kongresa, svoju saglasnost za novi limit uslovljavaju kresanjem izdataka za popularne socijalne programe čiji su korisnici siromašni i stariji Amerikanci, što predsednik Obama i Demokratska partija odbijaju.
„Kada su se republikanci u Kongresu prošli put igrali politike povodom ovog pitanja, dovodeći nas do ivice nesolventnosti, to je bio udarac našem ekonomskom oporavku i izazvao je sniženje nacionalnog rejtinga”, izjavio je u subotu Džej Karni, sekretar za štampu Bele kuće. „Predsednik i američki narod neće tolerisati da isti ljudi američku ekonomiju ponovo tretiraju kao taoca da bi iznudili katastrofalna smanjenja `Medikera` i drugih programa od kojih zavisi srednja klasa, dok istovremeno štite bogataše. Kongres mora da uradi svoj posao”.
Odlukom da se odustane od „čarobnih novčića”, Obama i njegova vlada su poručili da o novom plafonu za zaduživanje ovoga puta neće pregovarati, ističući da je zaduživanje neophodno da bi se platilo za obaveze koje pre toga izglasao Kongres. To je prebacivanje lopte na teren republikanaca koji moraju da odvagaju da li im se politički isplati da u javnosti budu proglašeni glavnim krivcima za novi udarac ekonomskom oporavku, koji bi osetili svi.
Obama je takođe poručio i da neće potegnuti ni 14. ustavni amandman, koji mu omogućava da limit za zaduživanje proglasi neustavnim. Predsednik očigledno veruje da su politički aduti na njegovoj strani, što znači da je spreman za novi direktan sudar sa konzervativnom opozicijom u Kongresu. Utisak je međutim da republikanci nemaju strategiju za izlazak iz ćoška u koji su se sami zafarbali.

Rumunske zvezde kreću Depardjeovim stopama
Od našeg dopisnika
Bukurešt – Na sveopšte iznenađenje, rumunska sportska legenda, teniski as Ilije Nastase (66), koji je dva puta bio broj jedan na svetu, izjavio je da mu je zasmetao preoštri poreski sistem u Rumuniji i da će se zbog toga preseliti u Rusiju.
Nastase se do sada nije otvoreno žalio na visinu i broj svakojakih dažbina kojima se izlaže. Zbog toga se ovde zaključuje da ga je na najnoviju pomisao naveo slučaj „Depardje” u kojem je bogati francuski glumac prihvatio ponudu ruskog predsednika Vladimira Putina da postane ruski državljanin u znak protesta zbog namere predsednika Fransoa Olanda da za francuske milionere uvede poseban porez od 75 odsto.
Nastaseova namera izazvala je čuđenje s obzirom na to da nova levocentristička vlada premijera Viktora Ponte uopšte ne pominje neko povećanje poreza čija opšta stopa iznosi 16 odsto. Povećavaju se samo lokalne takse, i to kao posledica inflacije.
Istina je, međutim, da se shodno jednom izveštaju Svetske banke, Rumunija nalazi na drugom mestu u svetu, posle Ukrajine, po broju taksa koje svake godine moraju da plaćaju firme. Reč je o čak 133 razne takse koje zagorčavaju život privatnih preduzetnika, a Bukurešt se nalazi na 151. mestu (na listi od 183 privredne grane) po visini državnih nameta koji se svaljuje na privatni kapital.
Najava „preseljenja u Rusiju” iz golih interesa izazvala je ovde prilično nervoznu polemiku u kojoj se naglasak stavlja na „moralnost”. Jer, Ilije Nastase, pored gimnastičarke Nađe Komaneči i fudbalskog maga Georga Hadžija, ubraja se u „tri rumunska nacionalna božanstva” kojima se svi, sa medijima na čelu, javno klanjaju i koje tetoše na sve moguće načine. I više od toga. Nastase je nekada igrao za boje armijskog kluba „Steaua” i tako je stekao oficirski čin, koji se ovde uvažava. Nedavno ga je predsednik Trajan Basesku unapredio u čin general-majora, dok se Nastase ponekad pojavljuje u javnosti sa zlatnim epoletama.
Ipak, mnogi se ovde teše mišlju da bivši teniski as, poznat po svojim ispadima i bravurama na terenu, čini sada samo jedan ekstravagantni potez i da se njegove namere uopšte neće realizovati.
S druge strane, ipak se uzimaju u obzir „brojni Nastaseovi poslovi”. On je sedamdesetih godina bio prvi rumunski sportista koji je uprkos svoj strogosti tadašnjeg Čaušeskuovog režima postao dolarski milioner. Međutim, on i danas dobro zarađuje, na primer, reklamiranjem skupih satova.
Pre dve godine poznata švajcarska firma „Hublot” lansirala je liniju skupocenih satova sa Nastaseovim likom. Kako piše časopis „Forbs” Nastase investira velike sume novca u nekretnine. On je 2007. zakupio sve poslove Mek Donaldsa u Republici Moldaviji. Što se rumunskog tržišta tiče, on je glavni akcionar dve radio-stanice – Evropa FM i Radio 21. Govori se i o nekim drugim njegovim pozamašnim poslovima, kao i o pokušaju da se uključi u politiku.
Da je izabrao neku drugu zemlju radi zaštite svojih novčanih interesa, a ne Rusiju, ovde mu ne bi toliko zamerali, pošto u Rumuniji vlada endemično antirusko raspoloženje.
„Revolt Ilije Nastasea protiv velikih taksa u Rumuniji izgleda da počiva na temeljima interese Moskve da na svoju orbitu privuče značajne ličnosti koje bi joj unapređivale imidž, kao što su to već počeli da rade Žerar Depardje i Mirej Matje, koja je kritikovala devojke iz ’Pusi rajot’ kada su one pevale protiv Vladimira Putina”, kaže poznata politička analitičarka Sabina Fati. „Moguće je da ruski predsednik pokušava da obnovi tradiciju staljinističkog perioda, kada su značajne zapadne ličnosti dobijale subvencije iz Moskve kako bi podržavale ideje Kremlja.”

Zabrana marihuane za turiste samo na papiru
Specijalno za „Politiku”
Amsterdam – Omamljujući miris upaljene marihuane i hašiša, koji „veseli” brojne turiste u raznolikim kafićima u uskim amsterdamskim ulicama, nije nestao. Pokušaj uvođenja striktnijih zakona za prodaju lakih droga strancima koji je na snazi od prvog januara ove godine, za sada je potpuni promašaj.
„Zamislite da odete u Austriju i da možete da skijate samo ako ste državljanin Austrije. To je nezamislivo”, kaže Majkl Vejling, dok u svom kofi-šopu, pod nazivom „420”, u centru Amsterdama zadovoljno posmatra mušterije koje su uglavnom strani turisti.
Ovaj vlasnik kofi-šopa (kafića u kojima je dozvoljena kupovina i uživanje lakih droga) zapravo je kontroverzni političar, koji je lider amsterdamskog ogranka Demohrišćanske stranke i istovremeno i predsednik unije vlasnika kofi-šopova. Vejling kaže da poznaje mnogo ljudi u Amsterdamu, ali da ne poznaje nikoga ko je saglasan sa zabranom.
Nova holandska vlada rešila je da zabrani mogućnost strancima da kupuju marihuanu i hašiš, ali je lokalnim samoupravama ostavila odrešene ruke kako da tu zabranu sprovedu.
Gradske vlasti Amsterdama i Roterdama, na primer, odlučile su da ovaj zakon ignorišu, a isto su učinili i vlasnici gotovo 200 kanabis-kafea u gradu na Amstelu.
Da je zabrana zasad samo na papiru svedoče brojni turisti u kofi-šopovima, koje je u januaru lako prepoznati jer gotovo svi nose suvenir-kape sa imenom glavnog grada Holandije. Najčešće se odlučuju za neku od vrsta sa menija ili pitaju prodavca za preporuku.
Prodavca zanima odakle su, ali samo iz radoznalosti. Legitimisanja pri kupovini nema, a dozvoljeno im je uživanje kupljene „robe” i u samom kafeu.
„Mislim da će ta zabrana uskoro biti ukinuta, Amsterdam je sigurno neće podržati, a što je dozvoljeno u Amsterdamu, dozvoljeno je i u drugim gradovima. Ne može se sprovoditi selektivna demokratija”, ističe Vejling.
U pozadini donošenja ove odluke zapravo leži pritisak zemalja iz susedstva koje krive Holandiju zbog preterane tolerantnosti upogledu lakih droga. U pograničnim delovima postoji bojazan od krijumčarenja većih količina, a tu zabrinutost izražavaju Nemačka i Belgija.
Maja 2012, na jugu Holandije vlasti su pokušale da uvedu takozvani „wietpass”, odnosno neku vrstu potvrde da je neko član kofi-šopa koja bi mu omogućila nesmetanu kupovinu lakih droga. To rešenje nije dalo željene rezultate, jer lokalno stanovništvo nije želelo da se registruje prilikom kupovine, a pri tome je i udesetostručen broj preprodavaca na ulicama.
U gradiću Venlo na nemačkoj granici policija je registrovala četrnaestogodišnjaka na biciklu u pokušaju da proda marihuanu pravdajući se da će tako više zaraditi nego pakujući robu u lokalnom supermarketu.
U budućnosti će vlada verovatno tražiti kompromisno rešenje za nastalu situaciju kako se ne bi našli u začaranom krugu. Holandija je, naime, 1976. zauzela liberalan stav prema lakim drogama (nije ih legalizovala kako se obično smatra) upravo da bi sprečila uličnu preprodaju. Za sada je izvesno jedino da će na snazi ostati zakon koji zabranjuje upotrebu kanabisa i njegovih derivata na dečjim igralištima i u školskim dvorištima.
Zabrana kupovine za strance, prema tumačenju pravnih stručnjaka, predstavlja vrstu diskriminacije na koju su Holanđani, koji važe za tolerantnu naciju, veoma osetljivi. Odlazak u kofi-šopove, do daljeg, ostaje deo turističke ponude Amsterdama.

Ponovo bombe u Atini
Od našeg dopisnika
Atina – Oblak terorizma ponovo se nadvio nad Atinom. „Petrolejske bombe” bačene su u nedelju ujutru na kuću brata vladinog predstavnika za štampu Simosa Kedikoglua. Teroristi su razbili prozor i ubacili bombu, pri čemu je došlo do požara, ali na sreću nisu povređeni supruga Jorgosa Kedikoglua i trogodišnje dete koji su spavali.
Ovo je bio poslednji u seriji terorističkih akata u poslednjih nekoliko dana koji su sem materijalne štete, prouzrokovali i  politički sukob većine partija u parlamentu sa opozicionom, Koalicijom radikalne levice Sirizom, kojoj se zamera da nije dovoljno precizno pokazala da se protivi nasilju i da podržava napore da se uspostavi red i mir u Grčkoj.
Prvo se na udaru terorista našlo pet zgrada u kojima stanuju grčki novinari, a zatim četiri političke kancelarije partija koje su u koalicionoj vladi. Počelo je od prostorija Demokratske levice na koje je bačena zapaljiva bomba a zatim, tokom noći između subote i nedelja, i na prostorije Nove demokratije i Pasoka. U nedelju rano ujutru, zapaljeno je i nekoliko bankomata i razbijeni su prozori banaka.
Policija pretpostavlja da su ove akcije odraz nezadovoljstva zbog vladine rešenosti da se razračuna sa vinovnicima nereda i nasilja u Atini i drugim većim gradovima. Policija je od premijera Antonisa Samarasa dobila odrešene ruke da, između  ostalog, raščisti i sve napuštene zgrade u glavnom gradu Grčke koje su poslednje dve decenije bile „okupirane” raznim radikalnim levičarskim i antivladinim  grupama, a ne retko bile i leglo kriminala i trgovine narkoticima.
Poslednji prošlonedeljni pokušaj grupe od stotinak demonstranata da ponovo zauzmu jednu od njih, završio se energičnom intervencijom policije koja je uhapsila veliki broj izgrednika.
Razjareni anarhisti, njih više od 8.000, organizovali su tokom vikenda u Atini nove demonstracije u znak protesta zbog hapšenja „istomišljenika”. Izbegnuti su neredi jer je policija je ovog puta na vreme intervenisala na izlazima iz metroa i tako, još „u pokušaju” uhapsila na desetine mladih Grka koji su na demonstracije krenuli naoružani kamenicama, gvozdenim šipkama i zapaljivim bombama.
Policija sve ove događaje direktno dovodi u vezu sa poslednjim terorističkim napadom na kuću brata vladinog predstavnika za štampu koji je poslednjih dana javno prozivao Sirizu i podsećao da sve političke partije u zemlji moraju da podržavaju borbu protiv svakog vida nasilja.
„Demokratija ne sme da bude terorizirana–, izjavio je Kedikoglu i istakao da je obaveza svih političkih partija da bezrezervno podrže napore u borbi protiv terorizma i da osude vandalske napade na kuće novinara, političara, njihove porodice, nedužnu decu...
U prvim reakcijama, gotovo sve partije osuđuju poslednje događaje. Siriza, međutim, ponovo optužuje vladu da, „optužujući levičare za sve što se dešava pokušava da stvori atmosferu civilnog rata i skrene pažnju nacije sa drastičnih mera štednje i skandala oko  „Liste Lagard” (lista bogatih Grka koji su sklonili novac u strane banke) koja, kako kaže lider Sirize Aleksis Cipras, može podjednako jako kao i teroristi da uzdrma Grčku i njen politički vrh.

Na prelazu Gradina, na izlazu iz Srbije, čeka se četiri sata
Prema informacijama uprave granične policije u 17.15 časova, putnička vozila čekaju četiri sata na graničnom prelazu Gradina, na izlazu iz Srbije a na Preševu, na izlazu iz zemlje, putnička vozila i autobusi š zadržavaju 35 minuta, navode iz Auto-moto saveza Srbije (AMSS).
Teretna vozila najduže čekaju na Batrovcima, na izlazu iz Srbije i to dva sata dok se na prelazu Horgoš i Šid, na izlazu iz Srbije, zadržavaju 90 minuta.
Na ostalim graničnim prelazima nema dužih zadržavanja za sve kategorije vozila, prenose iz AMSS-a.

Tesla i Karađorđevići
Dr Oliver Subotić*
Dok sam iščitavao primarne izvore za potrebe pisanja knjige „Tesla: Duhovni lik”, imao sam prilike da se lično uverim u ono što su gotovo svi Teslini biografi u manjoj ili većoj meri uočili u njegovoj ličnosti, a to su izrazite „oscilacije” (neretko i protivrečnosti) u raznim temama. Ipak, primetio sam da postoji nekoliko tema u kojima, slikovito rečeno, ne postoje „sinusoide” i izražene „amplitude”, već isključivo „linearna funkcija”. Jedna od tih retkih tema gde Tesla pokazuje jasnu konstantu u stavovima je odnos prema srpstvu, Kraljevini Jugoslaviji i Kraljevskom domu Karađorđevića.
Nikola Tesla je tokom američkog perioda svog života postao izrazit kosmopolita, ostavši istovremeno srpski patriota. Tokom američkog perioda se formirao i kao ubeđeni srpsko-jugoslovenski monarhista, te je poput većine srpskih intelektualaca tog vremena vatreno podržavao koncept Kraljevine Jugoslavije i bio veliki poštovalac kraljevske loze Karađorđević. To poštovanje se već može uočiti u dostupnim dokumentima iz perioda Prvog svetskog rata, kada on izražava divljenje podvizima srpske vojske predvođene svojim nezaboravnim voždom, kraljem Petrom Prvim Oslobodiocem. Tako, povodom inicijative jeromonaha Nikolaja Velimirovića iz 1915. godine, da zajedno sa Mihajlom Pupinom i Pajom Radosavljevićem potpiše „Vidovdanski proglas” i pozove Srbe u SAD da pomognu svojim sunarodnicima na Balkanu, Tesla iznosi stav da bi taj apel američki Srbi najpre poslušali ako bi ga potpisala dva srpska kralja: Petar Karađorđević i Nikola Petrović.
Ličnost u kraljevskoj lozi Karađorđević, koju je Tesla posebno izdvajao, bio je kralj Aleksandar, koji ga je odlikovao Ordenom Jugoslovenske krune prvog stepena 1931. godine. Kralja Aleksandra je doživljavao kao vladara koji je uspeo da napravi snažnu državu (Kraljevinu Jugoslaviju) i ujedini tri balkanska naroda (Srbe, Hrvate i Slovence). U svom posmrtnom slovu Kralju Mučeniku, objavljenom 1934. godine u „Njujork tajmsu”, Tesla ovako zbori: „Poput Vašingtona, bio je sposoban i neustrašiv general koji je oslobodio svoju zemlju od ugnjetavanja; poput Linkolna bio je mudar i patriotski vođa koji je pretrpeo mučeništvo.” Tesla je, pritom, verovao da će mučenička krv kralja Aleksandra definitivno ujediniti narode Kraljevine Jugoslavije (što se, kao što je dobro poznato, nije desilo). Sa druge strane, strahovao je za jedinstvo mlade države, zbog čega je javno podsetio sve Hrvate i Slovence na činjenicu da je njihova sloboda kupljena cenom srpske krvi u Prvom svetskom ratu. Kralj Aleksandar je za Teslu bio i ostao ličnost koja zaslužuje da bude na „pijedestalu srpskih velikana” – pišući pozdravno pismo Srbima u Geriju (Indijana, SAD) uoči Drugog svetskog rata, on za kralja Aleksandra koristi epitete „Veliki” i „Mučenik”.
Kada je reč o kralju Petru Drugom Karađorđeviću, Tesla i prema njemu pokazuje odnos dubokog poštovanja i izrazite odanosti, približan onome koji je ukazivao kralju Aleksandru. U jednom pismu iz 1938. godine upućenom inženjeru Slavku Bokšanu, Tesla kralja Petra Drugog naziva „mladim orlićem iz gnezda velikog orla”, a Srbe u SAD javno poziva da budu odani mladom monarhu, koga naziva „zenicom u oku naroda”. On kralja Petra Drugog veliča u nekoliko javnih objava u SAD želeći mu mnoga leta. Na koncu, poslednji Teslin izlazak u javnost – tačno pola godine pred smrt – bio je osmog jula 1942. godine u hotelu „Njujorker”. On tada, već prilično ugroženog zdravlja, izlazi u pratnji svog sestrića, diplomate Save Kosanovića, da pozdravi kralja Petra Drugog. Mladi kralj je u to vreme bio u poseti SAD, sa ciljem da od predsednika Ruzvelta izmoli vojnu pomoć za generala Dragoljuba Mihailovića (koga je Tesla, po rečima čuvenog američkog istraživača Lelanda Andersona, smatrao za „simbol drevne srpske borbe za krst časni i slobodu zlatnu”). „Hrvatski glas” izveštava o susretu mladog monarha i Tesle, navodeći kako je genijalni pronalazač rekao da mu je kralj svojom posetom učinio najveću čast i da će mu to biti „najmilija uspomena”. Svoj uvodni govor kralju Petru Drugom Tesla je završio rečima: „Veličanstvo, Bog Vas blagoslovio!”. Prema Kraljevim memoarima, obojica su tokom rastanka plakala, a Tesla ga je otpratio podsećanjem na zaveštanje kralja Aleksandra: da čuva jedinstvo naroda Kraljevine.
Važno je ovom prilikom istaći da je Tesli bila apsolutna strana bilo kakva ideja Jugoslavije bez srpske krune na njenom čelu – ostao je odan kralju Petru Drugom Karađorđeviću i pored stalnih ubeđivanja okoline da pređe na stranu Tita i njegovih komunista, koji su se od samog početka rata spremali za revolucionarni prevrat i nasilno preuzimanje vlasti. O čvrstom Teslinom stavu prilično argumentovano piše Margaret Čejni, pozivajući se na hrvatskog profesora Bogdana Radicu, diplomatu Kraljevine Jugoslavije u SAD, koji je tokom rata prešao na Titovu stranu. Iz njene studije saznajemo da je Sava Kosanović bezuspešno pokušavao da privoli svog genijalnog ujaka da se od kralja okrene ka Titu. O svemu navedenom u svojim memoarima svedoči i Konstantin Fotić, ambasador Kraljevine Jugoslavije u SAD, koji navodi da je svaki pokušaj da se od Nikole Tesle izvuče bilo kakva poruka protiv Kralja Petra Drugog bila bezuspešna. Teslina odanost srpskoj kruni bila je do kraja života održana besprekorno.
Da li bi Tesla, da je danas među nama, od „linearne funkcije” skrenuo kao „sinusoidi” u navedenim temama? To je već domen pretpostavki. A ono što možemo pretpostaviti jeste da bi zbog gorkog iskustva Jasenovca, Jadovna i, na kraju, „Oluje” imao krajnje rezervisan stav prema nekoj novoj jugoslovenskoj ideji. Možemo slobodno pretpostaviti i to da bi se i danas zalagao za što bolje odnose Srba sa Hrvatima i Slovencima, koje je smatrao bratskim narodima. A ako ćemo suditi po ogromnom poštovanju koje je decenijama ukazivao Karađorđevićima – kao i ništa manjem poštovanju koje oni do dan danas ukazuju njemu – verovatno bi u naše vreme bio i počasni član Krunskog saveta.
*Osnivač Zadužbine „Petar Mandić”, dobročine ustanove koja neguje uspomenu na Tesline pretke

Rustem Mustafa svedoči na suđenju Tačiju
Suđenje Hašimu Tačiju i njegovim saučesnicima optuženima za ratne zločine na KiM nastavlja se sutra, a kako saznaju mediji u Prištini, sudsko veće saslušaće Rustema Mustafu, bivšeg komandanta oslobodilačke vojske Kosova (OVK) u Operativnoj zoni Lap, inače poznatog kriminalca i osuđivanog ratnog zločinca. Mustafa je jedan od retkih pripadnika OVK i jedini komandant te terorističke jedinice koji su u Prištini osuđeni za ratne zločine na KiM. On je potvrdio da je dobio poziv od Specijalizovanog tužilaštva u Hagu da se iduće sedmice pojavi kao svedok.
Mustafa će, kako se očekuje, svedočiti o funkcionisanju OVK, a u izjavama za medije kazao je da namerava da „brani istinu o ratu OVK”.
Rustem Mustafa poznat je kao komandant Remi, a tokom rata 1998–1999. bio je komandant regionalne zone Lap i član takozvane lapske grupe OVK. Posle rata, postao je poslanik i potpredsednik Demokratske partije Kosova. Uhapšen je u avgustu 2002. i izveden pred Okružni sud u Prištini u kojem su sudile međunarodne sudije Unmika. Osuđen je prvostepeno na 17 godina zatvora jer je utvrđeno da je sa još trojicom pripadnika OVK ubio petoro nelojalnih kosovskih Albanaca. Vrhovni sud Kosova preinačio je presudu 2005. i naložio novo suđenje pa je 2013. osuđen na četiri godine zatvora.
Bio je optužen da je zajedno sa drugim pripadnicima OVK držao zarobljenike u nehumanim uslovima, uskraćujući im adekvatnu zdravstvenu negu, hranu i vodu. Zatočenici su podvrgavani stalnom premlaćivanju, mučenju i pretnjama smrću od avgusta 1998. do juna 1999. godine.
Sumnja se da je tokom rata na KiM učestvovao u teškim zločinima nad Srbima kao i da je u zoni Lap osnivao logore u kojima su civili saslušavani, zlostavljani i ubijani. Grupe pod kontrolom Mustafe, prema podacima dostupnim medijima, posle rata proterivale su preostale Srbe i preprodavale napuštene stanove i drugu imovinu. Mustafa je pored terorističke grupe BIA formirao i „Skiftere” i „Crvenu ruku”, čiji su pripadnici progonili, kidnapovali i ubijali Srbe na području Prištine i Podujeva.
Prema podacima srpskih bezbednosnih službi, Mustafa je još od osamdesetih godina prošlog veka privođen zbog trgovine narkoticima, krijumčarenja oružja, ucena, napada na policiju i drugih teških krivičnih dela. Američke obaveštajne službe smatraju ga jednom od osoba od kojih preti opasnost po mir na Balkanu.
Prema obaveštajnim podacima, Mustafa u svojim kriminalnim aktivnostima, pre svega u trgovini drogom, sarađuje sa Ramušom Haradinajem, dok je do 2015, kada je pravosnažno osuđen, bio poslanik i potpredsednik stranke Hašima Tačija.
Rustem Mustafa jedan je od prvih pripadnika OVK koje je još krajem 2018. u predistražnom postupku saslušalo tužilaštvo u Hagu, pa se tada nagađalo da će on biti i jedan od prvih čije će se ime naći na nekoj od optužnica. Iako je Mustafa zbog svoje pozicije u komandi OVK pominjan odmah uz Tačija, Kadrija Veselija, Adema Čekua, Fatmira Limaja i ostalih, haški tužilac će ga saslušati kao svedoka, a ne kao okrivljenog.

Kaciga glavu čuva
Biciklisti su često prinuđeni da se kreću kolovozom gde ih vozači motornih vozila tretiraju kao „ometače”, a ne kao sastavni deo saobraćajnog sistema
Na teritoriji Srbije od početka godine poginule su 23 bicikliste, a povređeno je više od 400. MUP Srbije skrenuo je pažnju da su oni najugroženija kategorija učesnika u saobraćaju.
„Apelujemo na vozače putničkih i teretnih vozila i autobusa da posebnu pažnju usmere na bicikliste, kako bi sačuvali njihovu bezbednost. Sa druge strane, apelujemo i na bicikliste da upotrebnom svetala i reflektujućih elemenata učine sebe vidljivijim, a samim tim i bezbednijim u saobraćaju”, saopšteno je iz MUP-a i objavljen apel i na društvenim mrežama.
Ključni problem, kada je reč o bezbednosti biciklista u saobraćaju, jeste njihova ranjivost, jer i pri relativno malim brzinama često zadobijaju teške povrede, uglavnom zbog toga što im je jedina zaštita njihova odeća, ukazali su stručnjaci Agencije za bezbednost saobraćaja (ABS).
Važnu ulogu ima i brzina vozila koja učestvuju u sudaru sa biciklistima, naročito kada je reč o težim posledicama. Biciklisti su često slabo uočljivi za druge učesnike u saobraćaju, pre svega jer su dimenzije vozila manje u poređenju sa automobilima, autobusima ili teretnim vozilima.
To je poseban problem u noćnim uslovima vidljivosti, pogotovo u slučajevima kada bicikl nije opremljen odgovarajućim svetlima, a to su belo na prednjoj i crveno svetlo na zadnjoj strani bicikla, kao i ako vozač i putnik na biciklu ne nose svetlu odeću.
Stručnjaci naglašavaju i činjenicu da biciklisti različite starosne dobi i pola imaju različite psihofizičke sposobnosti. Deca uglavnom nemaju dovoljno iskustva i znanja, a stariji imaju smanjenu moć zapažanja, smanjene fizičke sposobnosti i pokretljivost.
Bezbednost dvotočkaša u velikoj meri zavisi i od saobraćajnog okruženja, koje je najčešće dizajnirano i prilagođeno za kretanje motornih vozila i nije predviđeno za bicikliste.
„Oni su često prinuđeni da se kreću kolovozom gde ih vozači motornih vozila tretiraju kao ’ometače’ saobraćaja, a ne kao sastavni deo saobraćajnog sistema, pri čemu često i sami ne poštuju pravila – ne postupaju u skladu sa signalizacijom, zabranom korišćenja mobilnih telefona, audio i video uređaja, upotrebom svetala na biciklu. Saobraćajne nesreće sa učešćem biciklista, zbog njihove velike ranjivosti, češće za posledicu imaju poginule osobe, nego što je to slučaj kod udesa sa učešćem samo motornih vozila sa zatvorenom karoserijom”, navodi se u rezultatima istraživanja ABS-a.
Kada se uporedo posmatraju podaci o nastradalim biciklistima i nastradalim vozačima i putnicima u automobilima, dolazi se do podataka da biciklisti kada učestvuju u saobraćajnoj nesreći imaju skoro šest puta veći rizik da smrtno stradaju nego što je to slučaj sa putnicima i vozačima u automobilima.
U proseku, godišnje u udesima u Srbiji pogine oko 50 i bude povređeno oko 1.486 biciklista. Svaka jedanaesta poginula i svaka četrnaesta povređena osoba u saobraćajnim nesrećama je – biciklista. Oni čine oko devet odsto od ukupnog broja poginulih i oko sedam procenata od svih povređenih osoba u udesima, pokazuju podaci ABS-a.
Saobraćajne nesreće sa učešćem biciklista se najčešće događaju u leto i jesen, odnosno u periodu godine od jula do oktobra, a najviše u avgustu.
Stručnjaci savetuju biciklistima da imaju zakopčanu zaštitnu kacigu, koja će im spasiti život u slučaju pada sa bicikla i sprečiti povrede glave.
„Koristite štitnike za kolena i laktove kako biste ublažili udarce od pada. Nosite odgovarajuće cipele i proverite da li su pertle pravilno vezane. Obucite adekvatnu odeću – pantalone sa užim nogavicama, majice i jakne koje su uz telo, kako ne bi došlo do zakačinjanja delova garderobe o pedale i druge delove bicikla”, savetuju iz ABS-a.
Bicikl treba da bude ispravan, ručice na upravljaču čvrste i pravilno podešene, a sedište na odgovarajućoj visini – tako da stopala obe noge budu u stanju da dodirnu zemlju. Kočnice moraju da budu ispravne, a pneumatici na točkovima napumpani pod odgovarajućim pritiskom.
Belo svetlo na prednjoj i crveno na zadnjoj strani bicikla moraju biti ispravni i postavljeni na odgovarajuće položaje. Zvonce ili sirena takođe moraju biti ispravni.
„Kada prelazite preko kolovoza, trudite se da se ponašate kao da ste pešak. Pogledajte pažljivo levo, desno, levo. Kada procenite da je bezbedno započnite prelazak, gurajući bicikl pored sebe. Koristite ručne signale da upozorite druge učesnike u saobraćaju ili im date obaveštenje o skretanju i promeni položaja na kolovozu”, savetuju stručnjaci.
U noćnim uslovima i kada je smanjena vidljivost, osim što bicikl mora da bude osvetljen, biciklista treba da ima svetlu i odeću sa retroreflektujućim materijalima. Ako voze bicikl kolovozom, treba da se kreću u širini od najviše jedan metar od desne ivice kolovoza, ali ne uz sam ivičnjak.

Svi bi u menadžere, niko neće u prosvetu
Poražavajuće mali broj studenata koji nameravaju da postanu prosvetni radnici ponavlja se iz godine u godinu. Avetinjski pusti ostaju smerovi fakulteta koji obrazuju nastavnike. Stručnih profesora za fundamentalne opšteobrazovne predmete u preduniverzitetskom školstvu već nema dovoljno, i neće ih ni biti dok na pragu fakulteta ima najmanje budućih brucoša koji žude da steknu visoko obrazovanje da bi se vratili u učionice kako bi neke nove đake opismenili.
Zvuči optimistično kad se kaže da je na Matematičkom fakultetu u Beogradu na smeru nastavnik matematike ove godine konkurisalo duplo više studenata nego lane. Ali u brojkama, realnost izgleda ovako: prošle godine je u ovo doba bilo svega osam kandidata, sada ih je 16, a planirano je 70 brucoša.
Na svim srbističkim katedrama na republičkom nivou očekuje se da će biti popunjeno oko 40 odsto ponuđenih mesta za buduće studente.
– U Novom Sadu, Nišu, Kragujevcu, Beogradu, Kosovskoj Mitrovici, kada se sve sabere, planirano je 441 mesto na budžetu, a ima 186 kandidata. Samo u Beogradu za grupu za srpski jezik i književnost bilo je prijavljeno 34 kandidata na 100 mesta, a za srpsku književnost i jezik 63 na predviđenih 150 mesta. Slično je bilo i prošle godine. Slikovito, ako bismo gledali po poslovičnoj slici čaše vode koja je do pola puna ili prazna, zavisi da li ste optimista ili pesimista, ta čaša je svakako – šuplja – dočarava za „Politiku” prof. dr Slavko Petaković, šef katedre za srpsku književnost s južnoslovenskim književnostima na Filološkom fakultetu Univerziteta u Beogradu.
Jagme za indeks nema ni na Opštoj fizici, smeru Fizičkog fakulteta koji u glavnom gradu upisuju budući nastavnici ovog predmeta. Tu je prijavljen samo – jedan kandidat. Pad broja zainteresovanih se beleži već osam godina, ali do sada nije bila ovako alarmantna situacija. Kako je izjavio dekan, prof. dr Ivan Belča, ovaj brucoš će imati sve predmete, ništa neće biti izbačeno, a sledeći potez je na državi jer ne sme da se dozvoli da se ugasi Opšta fizika, pošto bi u tom slučaju buduće generacije ostale bez nastavnika.
Oskudicu interesovanja za prosvetni poziv potvrđuju i preliminarne rang-liste za upis na Prirodno-matematičkom fakultetu u Novom Sadu. Studije za profesora hemije tu će upisati samo jedan kandidat, a planirano je 20 brucoša. Za buduće nastavnike fizike bilo je ukupno tri kandidata, jedan je pao prijemni, jedan „upao” na samofinansiranje i jedan zavredeo indeks na budžetu, mada je ukupno studenata na ovom smeru moglo biti 25. Za ostala nastavnička zvanja na novosadskom PMF-u zainteresovanost je za mrvicu bolja. Na smeru za profesore matematike ima osam kandidata za 51 budžetsko mesto, dok je za profesore geografije 11 rangiranih, a 40 raspoloživih mesta.
– Mi smo sada u prvom planu kao nacionalna disciplina, a kada smo pokušali da srpski jezik i književnost dobije natpredmetni status, da se uvede na sve fakultete, ta inicijativa ostavljena je da istrune u lavirintima birokratije. Dobili smo deklarativnu podršku i van toga se ništa nije učinilo – ukazuje Petaković.
Njegove reči „prosveta je trenutno na mrtvom vezu, ostavljena je da odumre” i više puta isticane stipendije za studente koji se obrazuju za nedostajuća zanimanja u školama teško da će biti od pomoći. Za ovu godinu dodeljeno ih je samo pet, a novi konkurs uskoro treba da bude raspisan.
– Ne verujem da će to dati velikog efekta, budući da je student potpuno svestan da kad se završi studiranje on ulazi u prosvetu gde su plate takve kakve jesu i, što je veći problem, gde položaj prosvetnog radnika nije dobar – konstatuje ovaj profesor.
Nastavnici tvrde da su nemoćni. Ugled im je srozan. Plate su im ispod republičkog proseka. Učenici to vide i neće da postanu nastavnici. Nastavi li se tako, ne bi čudilo da u dogledno vreme u mnogim školama table budu najpametnije, nastavnici uglavnom nedovoljno stručni, a đaci posledično funkcionalno nepismeni. Hoće li s takvim predznanjem upisivati fakultete?
Da ironija bude veća, najodgovorniji donosioci odluka istrajno tvrde da je obrazovanje prioritet, a unapređivanje kvaliteta obrazovanja strateški cilj. U prvom planu je digitalizacija, a vraćanje dostojanstva prosvetnom esnafu ostaje na marginama. Šta uraditi da se pomak nabolje vidi ubrzo, da se ne čeka deset godina?
– Prvi korak mogu biti stipendije, ali to nije rešenje. Drugi je povećanje plata. Treći, rešavanje statusa prosvetnog radnika, zaštita od pritisaka i sprečavanje nasilja kojima je izložen, kao i prevencija nasilja u bilo kom obliku u školama. To se mora sistemski rešiti vrlo rigidnim kažnjavanjem. Nastavnik mora imati ugled u društvu, a primer i uzor za to treba da budu oni koji istupaju u javnom prostoru. Kada okruženje bude podsticajno tako da đaci u velikom broju upisuju nastavničke smerove i konkurencija će biti veća i najbolji će ulaziti u učionice. Svi ovi koraci su povezani, ne može da se ispuni samo jedan – smatra Petaković.
Medijski prostor, portali naročito, obiluju svakojakim jezičkim pogreškama, lektori su desetkovani, zvanična saopštenja državnog vrha, pa i Ministarstva prosvete, neretko su ugledni primeri grešaka, počevši od pravopisnih. Ako bi, recimo, bar državne institucije koje već imaju službe za odnose s javnošću obavezno morale da uposle profesore srpskog jezika kao lektore, da li bi i to doprinelo pravilnijoj upotrebi srpskog jezika, podsticajnom okruženju i većem interesovanju za studije srpskog jezika?
– To bi bio kulturni uticaj iznutra koji je najbitniji i koji bi menjao ovo društvo. Kad učenik vidi da uopšte nije važno kako govorite, kako pišete, on prihvata taj model. Kada bi u institucije koje se obraćaju javnosti ušli profesori srpskog jezika i književnosti to bi oblikovalo javni izraz, onda bi i đaci i svi građani imali orijentir šta je poželjno, društveno prihvatljivo i važno. Deca nemaju signal iz okruženja koji im kaže da je bitan način izražavanja, poznavanje svog jezika. Ne čitaju kao pre, a uticaj elektronskih medija je ogroman. Navikli su na kratke poruke koje su ekspresivno svedene. Bogatim jezikom možete da izrazite svoju psihološku slojevitost, tanane emocije, nijanse u raspoloženjima, bogatstvo svoga bića. Što vam je jezik siromašniji, teže možete da komunicirate s drugima. Pitanje je da li siromašenje jezika korespondira s osiromašenjem potrebe da se razgovara s drugim čovekom, jer se komunicira kratkim porukama, emotikonima, sažetim mejlovima, frazama, rečeničnim sklopovima koji su klišei. Nisam siguran da problem u komunikaciji dece nije povezan sa siromaštvom jezika, a ono sa iščezavanjem potrebe da se zaista komunicira s drugom osobom – zaključuje šef katedre za srpsku književnost.

Rubljov izborio četvrtfinale Vimbldona, protivnik Đoković ako pobedi Hurkača
Ruski teniser Andrej Rubljov plasirao se u četvrtfinale Vimbldona, pošto je danas u osmini finala savladao Aleksandra Bublika iz Kazahstana rezultatom 7:5, 6:3, 6:7 (6:8), 6:7 (5:7), 6:4.
Meč je trajao tri sata i 20 minuta. Ovo je bio šesti međusobni duel ruskog i kazahstanskog tenisera, a četvrti trijumf Rubljova.
Rubljov će u četvrtfinalu igrati sa pobednikom meča između Srbina Novaka Đokovića i Poljaka Huberta Hurkača, koji je na programu kasnije večeras.
Plasman u četvrtfinale Vimbldona izborio je još jedan ruski teniser Roman Safiulin, koji je pobedio Kanađanina Denisa Šapovalova 3:6, 6:3, 6:1, 6:3. On će u četvrtfinalu igrati sa pobednikom meča između Italijana Janika Sinera i Danijela Elahija Galana iz Kolumbije.

London kao neukroćena goropad
Oči evropskog i američkog političkog vrha okrenute su prema Berlinu. Nemačka prestonica danas je domaćin trećih konsultacija britanskih i nemačkih državnih sekretara, a za razliku od sličnih susreta, ovaj se smatra ključnim događajem koji bi mogao da odredi kurs Velike Britanije u njenim daljim evropskim integracijama ili dezintegracijama.
Teme sastanka, zvanično, odnose se na nekolicinu politički manje značajnih odredbi EU – između ostalog na nepristajanje Londona da prihvati dogovor o dužini radnog vremena i o pravu migranata na socijalna davanja. London, međutim, energično zahteva ustupke od Brisela koji bi, u sumi, dali takozvanu generalnu punomoć Britaniji da samostalno određuje nivo sopstvene integrisanosti u EU, odnosno – pravo na povlašćeni status u zajednici, tvrde kritičari.
Da je sve upravo tako, svedoči podatak da je London uoči današnjih konsultacija otvoreno dao do znanja da od iznalaženja kompromisa u Berlinu zavisi kakvu će poziciju zauzeti premijer Dejvid Kameron u govoru naciji, najavljenom za kraj ove nedelje.
Premijer Kameron konkretno je najavio da će Britanija blokirati sve inicijative na nivou Evropskog saveta koji bi vodili daljim evrointegracijama – ukoliko ne bi bio postignut kompromis koji bi zadovoljio Britance.
Pristanak britanskog premijera da podrži dalje srastanje EU, uz aktivno učešće Londona, naravno ne zavisi samo od pojedinačnih, kompromisnih rešenja koji bi mu išli na ruku. Britanski konzervativni političari, naime, odavno otvoreno ističu svoje nezadovoljstvo srastanjem EU u uniju u kojoj bi kraljevina bila  prinuđena da se odrekne dela suvereniteta.
Rasprave o istupanju iz EU su bezmalo svakodnevno na dnevnom redu, a popularnost protivnika evropskog zajedništva raste. To se pokazuje i na primeru donedavno minorne, populističke stranke desnog centra UKIP, Partije Ujedinjenog kraljevstva za nezavisnost. Zahvaljujući antievropskom kursu postali su treća stranka po popularnosti koja direktno ugrožava pozicije konzervativnih torijevaca – vrbujući njihove birače.
„Premijer Kameron je u procepu”, komentariše list „Gardijan”, postavljajući pitanje ko će mu „podmetnuti nogu” – UKIP ili torijevci.
Dilema šefa vlade koja utiče na njegov cik-cak kurs londonski „Tajms” je uporedio sa Šekspirovim kroćenjem „Neukrotive goropadi” – podeljene britanske javnosti.
Situacija je, međutim, izvesno složenija. U taboru tradicionalnih pristalica konzervativne politike, mahom neraspoloženi prema Briselu, ističe se suprotni stav industrijalaca i privrednih „kapetana”. Vodeći britanski menadžeri upozorili su premijera u plaćenom oglasu da bi „potezanje pitanja statusa Ujedinjenog kraljevstva u EU moglo da šteti poslovnim odnosima zemlje sa kontinentom, time i ekonomskoj stabilnosti”.
U duhu britanske uzrečice – gde su dve vatre tu je i treća – premijer Kameron se, pored domaćih protivnika, našao i na udaru međunarodne kritike. Francuski predsednik Fransoa Oland je poručio Londonu da se nadležnosti predate Briselu ne mogu tek tako tražiti nazad. Nemački ministar spoljnih poslova Gvido Vestervele opomenuo je uoči minulog vikenda britanskog šefa vlade da njegova delegacija (koja danas pregovara u Berlinu) „neće moći da vadi grožđice iz kolača, a mrvice prepušta drugima”. Identično poređenje napravio je i predsedavajući Evropskog saveta Herman van Rompaj.
Posve neočekivana opomena Londonu, najzad, pristigla je i iz Vašingtona. Šef odseka za evropske nadležnosti u američkom ministarstvu spoljnih poslova Filip Gordon izrazio je nezadovoljstvo SAD britanskim odnosom prema EU. „Zainteresovani smo za dobre odnose sa EU kao institucijom čiji se uticaj u svetu ne može zanemariti i za dalji napredak zajednice u kojoj vidimo i Veliku Britaniju kao konstruktivnog člana”.

Pucano iz kalašnjikova na kancelariju grčkog premijera
Od našeg dopisnika
Atina – Rano jutros  nepoznati napadači pucali su na kancelariju grčkog premijera Andonisa Samarasa koja se nalazi u strogom centru grada, na Aveniji Singru.
Prema prvim izveštajima, dva napadača otvorila su vatru ili sa motora ili, prema poslednjoj verziji,  iz automobila. Na kratko su se, prema izjavama malobrojnih očevidaca, zaustavili ispred sedišta partije Nova demokratija i otvorili vatru iz oružja. U tom trenutku, na sreću, ispred zgrade i u prostorijama bilo je samo nekoliko ljudi jer se napad dogodio oko tri sata ujutru.
Prema prvim izveštjima sa lica mesta reč je verovatno o automatima kalašnjikov. Projektil je razbio prozor kancelarije premijera Samarasa i na podu ostavio veći trag. Specijalne ekipe za borbu protiv terorizma su na licu mesta i ceo kvart je blokiran.
Nedaleko od zgrade Nove demokratije na Aveniji Singru, u opštini Paleo Faliro, pronađen je automobil koji je rano jutros zapaljen. Policija smatra da je pripadao napadačima.
Zvanični predstavnik za štampu Simos Kedikoglu je u izjavi odmah posle događaja još jednom pozvao sve političke partije da zauzmu jedinstven stav prema osudi svakog nasilja i terorizma jer kako je rekao „ne može se toleristai bilo kakav napad na demokratiju, na premijera, ne sme se dozvoliti ponovno sejanje straha!“
Podsetimo, Atina je poslednjih dana bila poprište nekoliko terorističkih akata. Bombe su bačene na kuće u kojima žive novinari, na kancelarije političkih partija koje su u sastavu koalicione vlade i poslednja, juče, na kuću brata zvaničnog vladinog predstavnika za štampu, Kedikoglua.
Koalicija radikalne levice, SIRIZA,  kojoj je poslednjih dana „stavljeno na dušu“ da se nedovoljno decidirano distancira od svih oblika nasilja, jutros je osudila napad na kancelarije premijera Grčke, ali sa opaskom „da se nada da mere protiv nasilja neće biti iskorišćene za poteze koji podrivaju demokratiju!“

Na prelazu Gradina, na izlazu iz Srbije, čeka se četiri sata
Prema informacijama uprave granične policije u 17.15 časova, putnička vozila čekaju četiri sata na graničnom prelazu Gradina, na izlazu iz Srbije a na Preševu, na izlazu iz zemlje, putnička vozila i autobusi š zadržavaju 35 minuta, navode iz Auto-moto saveza Srbije (AMSS).
Teretna vozila najduže čekaju na Batrovcima, na izlazu iz Srbije i to dva sata dok se na prelazu Horgoš i Šid, na izlazu iz Srbije, zadržavaju 90 minuta.
Na ostalim graničnim prelazima nema dužih zadržavanja za sve kategorije vozila, prenose iz AMSS-a.

Tesla i Karađorđevići
Dr Oliver Subotić*
Dok sam iščitavao primarne izvore za potrebe pisanja knjige „Tesla: Duhovni lik”, imao sam prilike da se lično uverim u ono što su gotovo svi Teslini biografi u manjoj ili većoj meri uočili u njegovoj ličnosti, a to su izrazite „oscilacije” (neretko i protivrečnosti) u raznim temama. Ipak, primetio sam da postoji nekoliko tema u kojima, slikovito rečeno, ne postoje „sinusoide” i izražene „amplitude”, već isključivo „linearna funkcija”. Jedna od tih retkih tema gde Tesla pokazuje jasnu konstantu u stavovima je odnos prema srpstvu, Kraljevini Jugoslaviji i Kraljevskom domu Karađorđevića.
Nikola Tesla je tokom američkog perioda svog života postao izrazit kosmopolita, ostavši istovremeno srpski patriota. Tokom američkog perioda se formirao i kao ubeđeni srpsko-jugoslovenski monarhista, te je poput većine srpskih intelektualaca tog vremena vatreno podržavao koncept Kraljevine Jugoslavije i bio veliki poštovalac kraljevske loze Karađorđević. To poštovanje se već može uočiti u dostupnim dokumentima iz perioda Prvog svetskog rata, kada on izražava divljenje podvizima srpske vojske predvođene svojim nezaboravnim voždom, kraljem Petrom Prvim Oslobodiocem. Tako, povodom inicijative jeromonaha Nikolaja Velimirovića iz 1915. godine, da zajedno sa Mihajlom Pupinom i Pajom Radosavljevićem potpiše „Vidovdanski proglas” i pozove Srbe u SAD da pomognu svojim sunarodnicima na Balkanu, Tesla iznosi stav da bi taj apel američki Srbi najpre poslušali ako bi ga potpisala dva srpska kralja: Petar Karađorđević i Nikola Petrović.
Ličnost u kraljevskoj lozi Karađorđević, koju je Tesla posebno izdvajao, bio je kralj Aleksandar, koji ga je odlikovao Ordenom Jugoslovenske krune prvog stepena 1931. godine. Kralja Aleksandra je doživljavao kao vladara koji je uspeo da napravi snažnu državu (Kraljevinu Jugoslaviju) i ujedini tri balkanska naroda (Srbe, Hrvate i Slovence). U svom posmrtnom slovu Kralju Mučeniku, objavljenom 1934. godine u „Njujork tajmsu”, Tesla ovako zbori: „Poput Vašingtona, bio je sposoban i neustrašiv general koji je oslobodio svoju zemlju od ugnjetavanja; poput Linkolna bio je mudar i patriotski vođa koji je pretrpeo mučeništvo.” Tesla je, pritom, verovao da će mučenička krv kralja Aleksandra definitivno ujediniti narode Kraljevine Jugoslavije (što se, kao što je dobro poznato, nije desilo). Sa druge strane, strahovao je za jedinstvo mlade države, zbog čega je javno podsetio sve Hrvate i Slovence na činjenicu da je njihova sloboda kupljena cenom srpske krvi u Prvom svetskom ratu. Kralj Aleksandar je za Teslu bio i ostao ličnost koja zaslužuje da bude na „pijedestalu srpskih velikana” – pišući pozdravno pismo Srbima u Geriju (Indijana, SAD) uoči Drugog svetskog rata, on za kralja Aleksandra koristi epitete „Veliki” i „Mučenik”.
Kada je reč o kralju Petru Drugom Karađorđeviću, Tesla i prema njemu pokazuje odnos dubokog poštovanja i izrazite odanosti, približan onome koji je ukazivao kralju Aleksandru. U jednom pismu iz 1938. godine upućenom inženjeru Slavku Bokšanu, Tesla kralja Petra Drugog naziva „mladim orlićem iz gnezda velikog orla”, a Srbe u SAD javno poziva da budu odani mladom monarhu, koga naziva „zenicom u oku naroda”. On kralja Petra Drugog veliča u nekoliko javnih objava u SAD želeći mu mnoga leta. Na koncu, poslednji Teslin izlazak u javnost – tačno pola godine pred smrt – bio je osmog jula 1942. godine u hotelu „Njujorker”. On tada, već prilično ugroženog zdravlja, izlazi u pratnji svog sestrića, diplomate Save Kosanovića, da pozdravi kralja Petra Drugog. Mladi kralj je u to vreme bio u poseti SAD, sa ciljem da od predsednika Ruzvelta izmoli vojnu pomoć za generala Dragoljuba Mihailovića (koga je Tesla, po rečima čuvenog američkog istraživača Lelanda Andersona, smatrao za „simbol drevne srpske borbe za krst časni i slobodu zlatnu”). „Hrvatski glas” izveštava o susretu mladog monarha i Tesle, navodeći kako je genijalni pronalazač rekao da mu je kralj svojom posetom učinio najveću čast i da će mu to biti „najmilija uspomena”. Svoj uvodni govor kralju Petru Drugom Tesla je završio rečima: „Veličanstvo, Bog Vas blagoslovio!”. Prema Kraljevim memoarima, obojica su tokom rastanka plakala, a Tesla ga je otpratio podsećanjem na zaveštanje kralja Aleksandra: da čuva jedinstvo naroda Kraljevine.
Važno je ovom prilikom istaći da je Tesli bila apsolutna strana bilo kakva ideja Jugoslavije bez srpske krune na njenom čelu – ostao je odan kralju Petru Drugom Karađorđeviću i pored stalnih ubeđivanja okoline da pređe na stranu Tita i njegovih komunista, koji su se od samog početka rata spremali za revolucionarni prevrat i nasilno preuzimanje vlasti. O čvrstom Teslinom stavu prilično argumentovano piše Margaret Čejni, pozivajući se na hrvatskog profesora Bogdana Radicu, diplomatu Kraljevine Jugoslavije u SAD, koji je tokom rata prešao na Titovu stranu. Iz njene studije saznajemo da je Sava Kosanović bezuspešno pokušavao da privoli svog genijalnog ujaka da se od kralja okrene ka Titu. O svemu navedenom u svojim memoarima svedoči i Konstantin Fotić, ambasador Kraljevine Jugoslavije u SAD, koji navodi da je svaki pokušaj da se od Nikole Tesle izvuče bilo kakva poruka protiv Kralja Petra Drugog bila bezuspešna. Teslina odanost srpskoj kruni bila je do kraja života održana besprekorno.
Da li bi Tesla, da je danas među nama, od „linearne funkcije” skrenuo kao „sinusoidi” u navedenim temama? To je već domen pretpostavki. A ono što možemo pretpostaviti jeste da bi zbog gorkog iskustva Jasenovca, Jadovna i, na kraju, „Oluje” imao krajnje rezervisan stav prema nekoj novoj jugoslovenskoj ideji. Možemo slobodno pretpostaviti i to da bi se i danas zalagao za što bolje odnose Srba sa Hrvatima i Slovencima, koje je smatrao bratskim narodima. A ako ćemo suditi po ogromnom poštovanju koje je decenijama ukazivao Karađorđevićima – kao i ništa manjem poštovanju koje oni do dan danas ukazuju njemu – verovatno bi u naše vreme bio i počasni član Krunskog saveta.
*Osnivač Zadužbine „Petar Mandić”, dobročine ustanove koja neguje uspomenu na Tesline pretke

Rustem Mustafa svedoči na suđenju Tačiju
Suđenje Hašimu Tačiju i njegovim saučesnicima optuženima za ratne zločine na KiM nastavlja se sutra, a kako saznaju mediji u Prištini, sudsko veće saslušaće Rustema Mustafu, bivšeg komandanta oslobodilačke vojske Kosova (OVK) u Operativnoj zoni Lap, inače poznatog kriminalca i osuđivanog ratnog zločinca. Mustafa je jedan od retkih pripadnika OVK i jedini komandant te terorističke jedinice koji su u Prištini osuđeni za ratne zločine na KiM. On je potvrdio da je dobio poziv od Specijalizovanog tužilaštva u Hagu da se iduće sedmice pojavi kao svedok.
Mustafa će, kako se očekuje, svedočiti o funkcionisanju OVK, a u izjavama za medije kazao je da namerava da „brani istinu o ratu OVK”.
Rustem Mustafa poznat je kao komandant Remi, a tokom rata 1998–1999. bio je komandant regionalne zone Lap i član takozvane lapske grupe OVK. Posle rata, postao je poslanik i potpredsednik Demokratske partije Kosova. Uhapšen je u avgustu 2002. i izveden pred Okružni sud u Prištini u kojem su sudile međunarodne sudije Unmika. Osuđen je prvostepeno na 17 godina zatvora jer je utvrđeno da je sa još trojicom pripadnika OVK ubio petoro nelojalnih kosovskih Albanaca. Vrhovni sud Kosova preinačio je presudu 2005. i naložio novo suđenje pa je 2013. osuđen na četiri godine zatvora.
Bio je optužen da je zajedno sa drugim pripadnicima OVK držao zarobljenike u nehumanim uslovima, uskraćujući im adekvatnu zdravstvenu negu, hranu i vodu. Zatočenici su podvrgavani stalnom premlaćivanju, mučenju i pretnjama smrću od avgusta 1998. do juna 1999. godine.
Sumnja se da je tokom rata na KiM učestvovao u teškim zločinima nad Srbima kao i da je u zoni Lap osnivao logore u kojima su civili saslušavani, zlostavljani i ubijani. Grupe pod kontrolom Mustafe, prema podacima dostupnim medijima, posle rata proterivale su preostale Srbe i preprodavale napuštene stanove i drugu imovinu. Mustafa je pored terorističke grupe BIA formirao i „Skiftere” i „Crvenu ruku”, čiji su pripadnici progonili, kidnapovali i ubijali Srbe na području Prištine i Podujeva.
Prema podacima srpskih bezbednosnih službi, Mustafa je još od osamdesetih godina prošlog veka privođen zbog trgovine narkoticima, krijumčarenja oružja, ucena, napada na policiju i drugih teških krivičnih dela. Američke obaveštajne službe smatraju ga jednom od osoba od kojih preti opasnost po mir na Balkanu.
Prema obaveštajnim podacima, Mustafa u svojim kriminalnim aktivnostima, pre svega u trgovini drogom, sarađuje sa Ramušom Haradinajem, dok je do 2015, kada je pravosnažno osuđen, bio poslanik i potpredsednik stranke Hašima Tačija.
Rustem Mustafa jedan je od prvih pripadnika OVK koje je još krajem 2018. u predistražnom postupku saslušalo tužilaštvo u Hagu, pa se tada nagađalo da će on biti i jedan od prvih čije će se ime naći na nekoj od optužnica. Iako je Mustafa zbog svoje pozicije u komandi OVK pominjan odmah uz Tačija, Kadrija Veselija, Adema Čekua, Fatmira Limaja i ostalih, haški tužilac će ga saslušati kao svedoka, a ne kao okrivljenog.

Kaciga glavu čuva
Biciklisti su često prinuđeni da se kreću kolovozom gde ih vozači motornih vozila tretiraju kao „ometače”, a ne kao sastavni deo saobraćajnog sistema
Na teritoriji Srbije od početka godine poginule su 23 bicikliste, a povređeno je više od 400. MUP Srbije skrenuo je pažnju da su oni najugroženija kategorija učesnika u saobraćaju.
„Apelujemo na vozače putničkih i teretnih vozila i autobusa da posebnu pažnju usmere na bicikliste, kako bi sačuvali njihovu bezbednost. Sa druge strane, apelujemo i na bicikliste da upotrebnom svetala i reflektujućih elemenata učine sebe vidljivijim, a samim tim i bezbednijim u saobraćaju”, saopšteno je iz MUP-a i objavljen apel i na društvenim mrežama.
Ključni problem, kada je reč o bezbednosti biciklista u saobraćaju, jeste njihova ranjivost, jer i pri relativno malim brzinama često zadobijaju teške povrede, uglavnom zbog toga što im je jedina zaštita njihova odeća, ukazali su stručnjaci Agencije za bezbednost saobraćaja (ABS).
Važnu ulogu ima i brzina vozila koja učestvuju u sudaru sa biciklistima, naročito kada je reč o težim posledicama. Biciklisti su često slabo uočljivi za druge učesnike u saobraćaju, pre svega jer su dimenzije vozila manje u poređenju sa automobilima, autobusima ili teretnim vozilima.
To je poseban problem u noćnim uslovima vidljivosti, pogotovo u slučajevima kada bicikl nije opremljen odgovarajućim svetlima, a to su belo na prednjoj i crveno svetlo na zadnjoj strani bicikla, kao i ako vozač i putnik na biciklu ne nose svetlu odeću.
Stručnjaci naglašavaju i činjenicu da biciklisti različite starosne dobi i pola imaju različite psihofizičke sposobnosti. Deca uglavnom nemaju dovoljno iskustva i znanja, a stariji imaju smanjenu moć zapažanja, smanjene fizičke sposobnosti i pokretljivost.
Bezbednost dvotočkaša u velikoj meri zavisi i od saobraćajnog okruženja, koje je najčešće dizajnirano i prilagođeno za kretanje motornih vozila i nije predviđeno za bicikliste.
„Oni su često prinuđeni da se kreću kolovozom gde ih vozači motornih vozila tretiraju kao ’ometače’ saobraćaja, a ne kao sastavni deo saobraćajnog sistema, pri čemu često i sami ne poštuju pravila – ne postupaju u skladu sa signalizacijom, zabranom korišćenja mobilnih telefona, audio i video uređaja, upotrebom svetala na biciklu. Saobraćajne nesreće sa učešćem biciklista, zbog njihove velike ranjivosti, češće za posledicu imaju poginule osobe, nego što je to slučaj kod udesa sa učešćem samo motornih vozila sa zatvorenom karoserijom”, navodi se u rezultatima istraživanja ABS-a.
Kada se uporedo posmatraju podaci o nastradalim biciklistima i nastradalim vozačima i putnicima u automobilima, dolazi se do podataka da biciklisti kada učestvuju u saobraćajnoj nesreći imaju skoro šest puta veći rizik da smrtno stradaju nego što je to slučaj sa putnicima i vozačima u automobilima.
U proseku, godišnje u udesima u Srbiji pogine oko 50 i bude povređeno oko 1.486 biciklista. Svaka jedanaesta poginula i svaka četrnaesta povređena osoba u saobraćajnim nesrećama je – biciklista. Oni čine oko devet odsto od ukupnog broja poginulih i oko sedam procenata od svih povređenih osoba u udesima, pokazuju podaci ABS-a.
Saobraćajne nesreće sa učešćem biciklista se najčešće događaju u leto i jesen, odnosno u periodu godine od jula do oktobra, a najviše u avgustu.
Stručnjaci savetuju biciklistima da imaju zakopčanu zaštitnu kacigu, koja će im spasiti život u slučaju pada sa bicikla i sprečiti povrede glave.
„Koristite štitnike za kolena i laktove kako biste ublažili udarce od pada. Nosite odgovarajuće cipele i proverite da li su pertle pravilno vezane. Obucite adekvatnu odeću – pantalone sa užim nogavicama, majice i jakne koje su uz telo, kako ne bi došlo do zakačinjanja delova garderobe o pedale i druge delove bicikla”, savetuju iz ABS-a.
Bicikl treba da bude ispravan, ručice na upravljaču čvrste i pravilno podešene, a sedište na odgovarajućoj visini – tako da stopala obe noge budu u stanju da dodirnu zemlju. Kočnice moraju da budu ispravne, a pneumatici na točkovima napumpani pod odgovarajućim pritiskom.
Belo svetlo na prednjoj i crveno na zadnjoj strani bicikla moraju biti ispravni i postavljeni na odgovarajuće položaje. Zvonce ili sirena takođe moraju biti ispravni.
„Kada prelazite preko kolovoza, trudite se da se ponašate kao da ste pešak. Pogledajte pažljivo levo, desno, levo. Kada procenite da je bezbedno započnite prelazak, gurajući bicikl pored sebe. Koristite ručne signale da upozorite druge učesnike u saobraćaju ili im date obaveštenje o skretanju i promeni položaja na kolovozu”, savetuju stručnjaci.
U noćnim uslovima i kada je smanjena vidljivost, osim što bicikl mora da bude osvetljen, biciklista treba da ima svetlu i odeću sa retroreflektujućim materijalima. Ako voze bicikl kolovozom, treba da se kreću u širini od najviše jedan metar od desne ivice kolovoza, ali ne uz sam ivičnjak.

Svi bi u menadžere, niko neće u prosvetu
Poražavajuće mali broj studenata koji nameravaju da postanu prosvetni radnici ponavlja se iz godine u godinu. Avetinjski pusti ostaju smerovi fakulteta koji obrazuju nastavnike. Stručnih profesora za fundamentalne opšteobrazovne predmete u preduniverzitetskom školstvu već nema dovoljno, i neće ih ni biti dok na pragu fakulteta ima najmanje budućih brucoša koji žude da steknu visoko obrazovanje da bi se vratili u učionice kako bi neke nove đake opismenili.
Zvuči optimistično kad se kaže da je na Matematičkom fakultetu u Beogradu na smeru nastavnik matematike ove godine konkurisalo duplo više studenata nego lane. Ali u brojkama, realnost izgleda ovako: prošle godine je u ovo doba bilo svega osam kandidata, sada ih je 16, a planirano je 70 brucoša.
Na svim srbističkim katedrama na republičkom nivou očekuje se da će biti popunjeno oko 40 odsto ponuđenih mesta za buduće studente.
– U Novom Sadu, Nišu, Kragujevcu, Beogradu, Kosovskoj Mitrovici, kada se sve sabere, planirano je 441 mesto na budžetu, a ima 186 kandidata. Samo u Beogradu za grupu za srpski jezik i književnost bilo je prijavljeno 34 kandidata na 100 mesta, a za srpsku književnost i jezik 63 na predviđenih 150 mesta. Slično je bilo i prošle godine. Slikovito, ako bismo gledali po poslovičnoj slici čaše vode koja je do pola puna ili prazna, zavisi da li ste optimista ili pesimista, ta čaša je svakako – šuplja – dočarava za „Politiku” prof. dr Slavko Petaković, šef katedre za srpsku književnost s južnoslovenskim književnostima na Filološkom fakultetu Univerziteta u Beogradu.
Jagme za indeks nema ni na Opštoj fizici, smeru Fizičkog fakulteta koji u glavnom gradu upisuju budući nastavnici ovog predmeta. Tu je prijavljen samo – jedan kandidat. Pad broja zainteresovanih se beleži već osam godina, ali do sada nije bila ovako alarmantna situacija. Kako je izjavio dekan, prof. dr Ivan Belča, ovaj brucoš će imati sve predmete, ništa neće biti izbačeno, a sledeći potez je na državi jer ne sme da se dozvoli da se ugasi Opšta fizika, pošto bi u tom slučaju buduće generacije ostale bez nastavnika.
Oskudicu interesovanja za prosvetni poziv potvrđuju i preliminarne rang-liste za upis na Prirodno-matematičkom fakultetu u Novom Sadu. Studije za profesora hemije tu će upisati samo jedan kandidat, a planirano je 20 brucoša. Za buduće nastavnike fizike bilo je ukupno tri kandidata, jedan je pao prijemni, jedan „upao” na samofinansiranje i jedan zavredeo indeks na budžetu, mada je ukupno studenata na ovom smeru moglo biti 25. Za ostala nastavnička zvanja na novosadskom PMF-u zainteresovanost je za mrvicu bolja. Na smeru za profesore matematike ima osam kandidata za 51 budžetsko mesto, dok je za profesore geografije 11 rangiranih, a 40 raspoloživih mesta.
– Mi smo sada u prvom planu kao nacionalna disciplina, a kada smo pokušali da srpski jezik i književnost dobije natpredmetni status, da se uvede na sve fakultete, ta inicijativa ostavljena je da istrune u lavirintima birokratije. Dobili smo deklarativnu podršku i van toga se ništa nije učinilo – ukazuje Petaković.
Njegove reči „prosveta je trenutno na mrtvom vezu, ostavljena je da odumre” i više puta isticane stipendije za studente koji se obrazuju za nedostajuća zanimanja u školama teško da će biti od pomoći. Za ovu godinu dodeljeno ih je samo pet, a novi konkurs uskoro treba da bude raspisan.
– Ne verujem da će to dati velikog efekta, budući da je student potpuno svestan da kad se završi studiranje on ulazi u prosvetu gde su plate takve kakve jesu i, što je veći problem, gde položaj prosvetnog radnika nije dobar – konstatuje ovaj profesor.
Nastavnici tvrde da su nemoćni. Ugled im je srozan. Plate su im ispod republičkog proseka. Učenici to vide i neće da postanu nastavnici. Nastavi li se tako, ne bi čudilo da u dogledno vreme u mnogim školama table budu najpametnije, nastavnici uglavnom nedovoljno stručni, a đaci posledično funkcionalno nepismeni. Hoće li s takvim predznanjem upisivati fakultete?
Da ironija bude veća, najodgovorniji donosioci odluka istrajno tvrde da je obrazovanje prioritet, a unapređivanje kvaliteta obrazovanja strateški cilj. U prvom planu je digitalizacija, a vraćanje dostojanstva prosvetnom esnafu ostaje na marginama. Šta uraditi da se pomak nabolje vidi ubrzo, da se ne čeka deset godina?
– Prvi korak mogu biti stipendije, ali to nije rešenje. Drugi je povećanje plata. Treći, rešavanje statusa prosvetnog radnika, zaštita od pritisaka i sprečavanje nasilja kojima je izložen, kao i prevencija nasilja u bilo kom obliku u školama. To se mora sistemski rešiti vrlo rigidnim kažnjavanjem. Nastavnik mora imati ugled u društvu, a primer i uzor za to treba da budu oni koji istupaju u javnom prostoru. Kada okruženje bude podsticajno tako da đaci u velikom broju upisuju nastavničke smerove i konkurencija će biti veća i najbolji će ulaziti u učionice. Svi ovi koraci su povezani, ne može da se ispuni samo jedan – smatra Petaković.
Medijski prostor, portali naročito, obiluju svakojakim jezičkim pogreškama, lektori su desetkovani, zvanična saopštenja državnog vrha, pa i Ministarstva prosvete, neretko su ugledni primeri grešaka, počevši od pravopisnih. Ako bi, recimo, bar državne institucije koje već imaju službe za odnose s javnošću obavezno morale da uposle profesore srpskog jezika kao lektore, da li bi i to doprinelo pravilnijoj upotrebi srpskog jezika, podsticajnom okruženju i većem interesovanju za studije srpskog jezika?
– To bi bio kulturni uticaj iznutra koji je najbitniji i koji bi menjao ovo društvo. Kad učenik vidi da uopšte nije važno kako govorite, kako pišete, on prihvata taj model. Kada bi u institucije koje se obraćaju javnosti ušli profesori srpskog jezika i književnosti to bi oblikovalo javni izraz, onda bi i đaci i svi građani imali orijentir šta je poželjno, društveno prihvatljivo i važno. Deca nemaju signal iz okruženja koji im kaže da je bitan način izražavanja, poznavanje svog jezika. Ne čitaju kao pre, a uticaj elektronskih medija je ogroman. Navikli su na kratke poruke koje su ekspresivno svedene. Bogatim jezikom možete da izrazite svoju psihološku slojevitost, tanane emocije, nijanse u raspoloženjima, bogatstvo svoga bića. Što vam je jezik siromašniji, teže možete da komunicirate s drugima. Pitanje je da li siromašenje jezika korespondira s osiromašenjem potrebe da se razgovara s drugim čovekom, jer se komunicira kratkim porukama, emotikonima, sažetim mejlovima, frazama, rečeničnim sklopovima koji su klišei. Nisam siguran da problem u komunikaciji dece nije povezan sa siromaštvom jezika, a ono sa iščezavanjem potrebe da se zaista komunicira s drugom osobom – zaključuje šef katedre za srpsku književnost.

Rubljov izborio četvrtfinale Vimbldona, protivnik Đoković ako pobedi Hurkača
Ruski teniser Andrej Rubljov plasirao se u četvrtfinale Vimbldona, pošto je danas u osmini finala savladao Aleksandra Bublika iz Kazahstana rezultatom 7:5, 6:3, 6:7 (6:8), 6:7 (5:7), 6:4.
Meč je trajao tri sata i 20 minuta. Ovo je bio šesti međusobni duel ruskog i kazahstanskog tenisera, a četvrti trijumf Rubljova.
Rubljov će u četvrtfinalu igrati sa pobednikom meča između Srbina Novaka Đokovića i Poljaka Huberta Hurkača, koji je na programu kasnije večeras.
Plasman u četvrtfinale Vimbldona izborio je još jedan ruski teniser Roman Safiulin, koji je pobedio Kanađanina Denisa Šapovalova 3:6, 6:3, 6:1, 6:3. On će u četvrtfinalu igrati sa pobednikom meča između Italijana Janika Sinera i Danijela Elahija Galana iz Kolumbije.


  </body>
 </text>
</TEI>