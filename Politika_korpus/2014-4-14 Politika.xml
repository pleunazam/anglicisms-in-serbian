<TEI version="3.3.0" xmlns="http://www.tei-c.org/ns/1.0">
 <teiHeader>
  <fileDesc>
   <titleStmt>
    <title>The shortest TEI Document Imaginable</title>
   </titleStmt>
   <publicationStmt>
    <p>First published as part of TEI P2, this is the P5
         version using a namespace.</p>
   </publicationStmt>
   <sourceDesc>
    <p>No source: this is an original work.</p>
   </sourceDesc>
  </fileDesc>
 </teiHeader>
 <text>
  <body>
„Igre gladi 2” osvojio MTV nagrade
Drugi deo popularnog serijala „Igre gladi: lov na vatru” proglašen je najboljim filmom prošle godine na dodeli MTV filmskih nagrada, koja je održana u Los Anđelesu. Za razliku od drugih filmskih nagrada, o MTV priznanjima u oblasti pokretnih slika odlučuju gledaoci ove mreže, a ne filmski profesionalci, a pored uobičajenih kategorija dodeljuju se nagrade i za najboljeg negativca, najbolji par na filmu, najbolju tuču...
Drugi deo filma rađenog prema istoimenoj trilogiji Suzan Kolins trijumfovao je i nad ovogodišnjim dobitnikom Oskara za najbolji film – „12 godina ropstva”, a za najbolji film bili su nominovani: „Vuk sa Volstrita”, „Američka prevara” i „Hobit: neočekivano putovanje”.
Za uloge Katnis i Pite u drugom delu serijala „Igre gladi”, Dženifer Lorens i Džoš Hačerson proglašeni su najboljim glumcima. „Igre gladi: lov na vatru”, koje su vrlo popularne među tinejdžerima – ciljnom grupom MTV-a, zaradile su u bioskopima širom sveta više od 850 miliona dolara, a u pripremi su još dva filma iz serijala koji će biti snimljeni prema romanu „Zov slobode”.
Džona Hil je proglašen za najboljeg komičara za ulogu u delu „Vuk sa Volstrita” Martina Skorsezea, dok je Džerad Leto dobio priznanje za najbolju transformaciju za rolu u drami „Poslovnom klubu Dalas” za koji je nagrađen i Oskarom za najbolju mušku epizodu.
Dodelu MTV filmskih nagrada vodio je komičar Konan O’Brajen, a ceremonija predstavlja uvid u interesovanja i ukus mlađe publike pošto se pobednici biraju isključivo glasanjem na internetu. Zato je nagradu za najzgodnijeg glumca dobio Zak Efron koji je priznanje primio bez košulje (go do pojasa), dok je nagrada za najbolji poljubac pripala glumačkom triju Vil Pulter, Dženifer Aniston i Ema Roberts za trostruki poljubac u komediji „Upoznajte Milerove”.
Na ceremoniji dodele, Hačerson je odao poštu preminulom glumcu Filipu Simoru Hofmanu koji je sa njim igrao u „Igrama gladi”, a odata je pošta i Polu Vokeru, zvezdi akcionog serijala „Paklene ulice”, koji je poginuo u saobraćajnoj nesreći prošle godine.
Nagradom za raznovrsnost rola od plesača do heroja, nagrađen je Čening Tejtum, dok je Mark Valberg (42) dobio nagradu „Generacija” koja se dodeljuje onima koji su MTV publiku zabavljali generacijama.
U muzičkom delu dodele nastupili su Rijana i Eminem, izvodeći hit „Monstrum” i tako najavili zajedničku turneju.
I. A.

Adel se najčešće sluša na poslu
Na društvenoj aplikaciji za muzički striming za kompjutere i mobilne telefone „Spotifaj” sprovedeno je istraživanje o muzičkim ukusima zaposlenih na radnom mestu. Na pitanje šta slušaju na radnom mestu, većina korisnika „Spotifaja” je odgovorila da sluša pop ili folk muziku, preneo je Tanjug.
Britanska pevačica Adel zauzela je prvo mesto na listi najslušanijih izvođača na radnom mestu, sa 16 odsto glasova, a slede rok grupe „Artik mankiz” (14 odsto glasova) i „Mamford end sans” (13 odsto). Imajući u vidu rezultate istraživanja, „Spotifaj” je sastavio i idealnu listu za radni dan na kojoj su se, između ostalog, našle pesme „Get Lucky” dua „Daft pank” Farela Vilijamsa i Najla Rodžersa, kao i pesma „Drunk In Love” pevačice Bijonse.
Anketa je pokazala da dve od tri osobe slušaju muziku na radnom mestu, dok je jedna trećina ispitanika rekla da im ta navika pomaže da budu produktivniji na poslu. Svaki deseti zaposleni rekao je da ocenjuje kolege po muzici koju slušaju.
Više od trećine ispitanika (36 odsto) smatra da im muzika pomaže da prekrate dan, a njih 20 odsto da im razbija dosadu.

Priča o posrnulima
Pozorišna priča o jednom mračnom beogradskom soliteru u kom na različitim spratovima žive narkomani, kriminalci, moralno posrnule mlade žene, potencijalne samoubice – predstava „Bizarno” – bila je sinoćnji gost UK „Vuk Karadžić”. Ovaj komad izveden je u sklopu akcije „Svi za Vuk”, organizovane kako bi se finansijski oporavila ta ustanova kulture. U zvezdarskom teatru publika je mogla pogleda komad koji obiluje crnim humorom s namerom da se na što živopisniji način prikaže društvo puno trauma i pukotina.
Autor teksta Željko Hubač opredelio se za soliter s različitim nivoima, kako bi stvorio metaforu u koju su upleteni neočekivani obrti i likovi skloni agresiji, destrukciji, ali i samouništenju. U tu zgradu postavio je tri paralelne priče koje naizgled nemaju uzročno-posledičnih veza, ali ih spajaju glumci, istovremeno se pojavljujući u svakoj od radnji. Na sceni se ukrštaju biografije ljudi koji su spremni da ubiju, akteri su kroz gotovo ceo komad na ivici smrti, bilo da rizikuju svoj život zbog droge ili ugrožavaju nekoga zbog svojih kriminalnih poslova.
Uz njih u predstavi se pojavljuju i osobe koje dugo nisu živele u zemlji, a posle dužeg vremena odlučuju da se vrate. Hubač ih je u komadu suočio s onima koji su to isto vreme proveli ovde, pokazujući da jedni druge više ne mogu da razumeju i da je reč o sudaru dva potpuno različita sistema vrednosti.
Rediteljka predstave „Bizarno” je Snežana Trišić, po čijem komentaru ovo ostvarenje prikazuje krajnosti očajanja na tužan i smešan način i to „u društvu u kome su statusni simboli postali džip ’čiroki’ i plavuša”.
Petočlanu glumačku postavu koja je nastupila u UK „Vuk Karadžić” čine Igor Đorđević, Nikola Vujović, Miloš Đorđević, Suzana Lukić i Sonja Milojević, a svako od njih tumači po tri različita lika. Scenografiju je potpisao Darko Nedeljković, kostimograf je Marina Medenica, a muziku je komponovao Srđan Marković. 
Komad „Bizarno” premijerno je prikazan na Sceni „Raša Plaović” nacionalnog teatra, a nastao je u koprodukciji sa Šabačkim pozorištem, gde je takođe izvođen. Od tada je predstava zabeležila više uspešnih gostovanja širom zemlje i pozitivnih kritika.
----------------------------------------------------------------------------------------------
Solidarnost prestoničkih pozorišta 
Narodno pozorište će u sklopu akcije „Svi za Vuk” učestvovati s još jednom predstavom, pa će 23. aprila gostovati s duodramom Erika Emanuela Šmita „Mali bračni zločini”, u režiji Filipa Grinvalda. U toku aprila u „Vuku” nastupaju i drugi teatri iz glavnog grada, a najavljeno da će kampanja sadržati ukupno 27 predstava.

Češko muzičko veče u Etnografskom muzeju
Jedan od najblistavijih predstavnika nove generacije orguljaša i pijanista, češki muzičar Pavel Kohout, nastupio je sinoć u Etnografskom muzeju. U uvodnom delu, njegov koncert najavljen je arijom iz opere „Hubička”, autora Berdžiha Smetane koji je izvela mecosopran Gabrijela Ubavić, uz klavirsku pratnju Nevene Živković.
Posle njih na sceni se pojavio Kohout, demonstrirajući veštinu u interpretaciji dela kompozitora Jana Vaclava Vorišeka.
Publika je zatim mogla da čuje ariju iz Verdijeve opere „Travijata”, „Arabeske” Kloda Debisija, dela čeških kompozitora Leoša Janačeka i Jaroslava Ježeka, srpsku romansu „Da smo se ranije sreli”...
Uz ovaj repertoar prestoničkim poklonicima klasične muzike predstavio se češki umetnik koji je osvojio brojne nagrade na međunarodnim takmičenjima, uključujući prve nagrade u Ljubljani i Viljnusu.
Pavel Kohout diplomirao je na Praškom konzervatorijumu i Muzičkom fakultetu Akademije lepih umetnosti u Pragu. Od 1999. nastavio je studije na Konzervatorijumu u Amsterdamu.
Kao gost Etnografskog muzeja sinoć je nastupio u ambijentu koji je ukrašen izložbom „Češko-srpske veze u arhitekturi Beograda (1863–1941)”.
Kao i ova postavka i Kohutov nastup organizovan je uz pomoć ambasade Republike Češke u Beogradu.

Košarkaši Partizana teško do pobede u Čačku
ČAČAK – Košarkaši Partizana savladali su u Čačku ekipu domaćeg Borca sa 80:75 (21:13, 12:21, 26:23, 21:18), u poslednjoj utakmici 2. kola Superlige Srbije.
Oslabljeni neigranjem povređenih Bertansa i Gagića, a bez suspendovanog trenera Duška Vujoševića na klupi, crno-beli su posle velike borbe i uz mnogo napora osvojili očekivane bodove.
Raspoloženi i motivisani tim Borca pružio je sjajan otpor favorizovanom braniocu titule i malo je nedostajalo da priredi iznenađenje.
Partizan je sigurno započeo utakmicu, međutim, Čačani su odmah uzvratili, pa su na odmor otišli sa poenom viška (34:33), da bi u nastavku vođena uzbudljiva i neizvesna borba, puna preokreta.
Vujoševićev pomoćnik Velimir Gašić dugo je tražio formulu da zaustavi raspoloženu domaću ekipu, a otpor Borca slomljen je tek u završnici zanimljivog susreta.
Partizan su do pobede predvodili Pavlović sa 21, Milutinov sa 13 i Lovernj sa 12 poena, dok su kod Čačana najefikasniji bili Pešaković sa 25, od čega pet trojki, i Protić sa 11.
Odigrano ranije: Crnokosa - Radnički 74:90, Metalac - Mega Vizura 77:72, Crvena zvezda - FMP 83:67.
Tabela: Crvena zvezda i Partizan 2-0, Radnički, Mega Vizura, FMP i Metalac 1-1, Crnokosa i Borac 0-2.
U mečevima 3. kola sastaju se Radnički - Metalac, Partizan - Crnokosa, Mega Vizura - Crvena zvezda (16. aprila) i FMP - Borac (17. aprila).

Graničnik za titulu – devedeset golova
Liverpul je najviše ligaških golova u sezoni postigao 1895/96 (106 u 30 kola), 1960/61 (99 u 42 kola) i 1904/05 (93 u 34 kola). Sva ta tri puta, međutim, bio je u Drugoj diviziji, kako se nekada zvalo drugostepeno takmičenje engleskog fudbala.
U najboljem društvu njegovi strelci su najubojitije delovali u šampionskoj 1963/64. Dali su 92 pogotka u 42 kola, koliko se igralo u prvenstvu od prvog takmičenja posle Prvog svetskog rata (1919) do 1987/88. i u četiri sezone između 1991. i 1995.
Liverpul ove godine grabi ka prvoj tituli prvaka od 1990. Onomad je na Enfildu pao i njegov najozbiljniji konkurent Mančester siti (3:2). Do kraja prvenstva ima još četiri kola, a slavni tim je s ukupno 93 pogotka već nadmašio svoj rekordni golgeterski učinak u eliti, s tim što u njoj od sezone 1995/96. igra 20 timova umesto 22, to jest četiri je kola manje pa je i podvig vredniji.
„Crveni”, dakle, nisu trijumfovali 24 godine. Poneće trofej ukoliko savladaju sve protivnike (redom G-Norič, D-Čelzi, G-Kristal palas, D-Njukasl) bez obzira na to što Siti i dalje ima dve utakmice manje od njih, ali i sedam bodova manje.
Jedan detalj iz istorije u pogledu broja golova u sezoni ide im naruku. Poslednji tim koji je dao više od 90 golova u sezoni, a nije uzeo titulu bio je Vest Bromvič Albion još 1965/66 (91 pogodak). Baš u toj godini lovorom se okitio Liverpul, koji je postigao 79 golova. Takvih slučaja bilo je i ranije, o čemu sledi pregled.
U sledećih 48 godina samo su tri tima dali više od 90 golova, što im je bilo dovoljno za krunu: Mančester junajted 2000 (97), Čelzi 2010 (103) i Mančester siti pretprošle godine (93). Sve se, dakle, desilo u Premijer ligi, osnovanoj 1992. kao profesionalno takmičenje odvojeno od Fudbalske asocijacije Engleske.
Ali, ima nešto što može da podgreje Liverpulovu bojazan da će ostati bez trona. Mančester siti je postigao 86 pogodaka, a, kao što rekosmo, ima i dva zaostala meča. Prvi je sutra kod kuće protiv Sanderlenda, koji je na poslednjem mestu.

Đoković počinje odbranu titule protiv Montanjesa
Prvo kolo masters turnira u Monte Karlu odredilo je protivnika Novaku Đokoviću. Branilac titule je na startu slobodan kao i ostali glavni nosioci, a u drugom kolu se sastaje sa Špancem Albertom Montanjesom. To je dobar protivnik za prvi ovogodišnji meč na šljaci, pogotovo posle izvanredne igre na američkoj turneji koja može da ga učini manje opreznim u novim okolnostima. Sa sedam godina starijim Špancem igrao je pet puta i izgubio samo jedan set, baš u Monte Karlu, 2009. Bio je to jedan od Đokovićevih nepotrebno produženih mečeva. Prvi set je dobio sa 6:1, a posle izgubljenog taj-brejka u drugom, ponovo je pokazao razliku u klasi – 6:0.
U poslednje četiri godine sreli su se samo jednom, u Rimu 2013, kada je Novak lako prošao sa 6:2, 6:3, istim rezultatom kao i u njihovom prvom duelu, u Hamburgu, 2008. Montanjes je ove godine u Monte Karlu počeo pobedom protiv još nedovoljno oporavljenog Francuza Pera: 7:5, 4:6, 6:2. Kao tipičnom Špancu, šljaka mu je omiljena i daleko najuspešnija podloga, na njoj je odigrao jedinih 11 finala u karijeri i osvojio šest titula, ali ni jednu iznad nivoa 250 ATP poena.
Zanimljivo je da je i bez značajnijih uspeha na višem nivou uspeo da se održi u prvih 100, gotovo neprekidno od 2001, osim dvadesetak sedmica za proteklih 13 godina. To ilustruje koliko različitih kategorija kvaliteta postoji među onima koji se smatraju uspešnim u svetskom tenisu. Montanjesa, niskog za teniske standarde, odlikuje mentalna čvrstina kojom se održao, a što je i Đoković mogao da oseti u tom drugom setu u Monte Karlu, 2009.
U periodu iščekivanja prvog meča, naš as je odgovarao na pitanja novinara, već sada usmerena ka vrhuncu sezone šljake, grend slem turniru na pariskom Rolan Garosu, koji nikada nije osvojio:
– Trenutno želim potpuno da se usredsredim na Monte Karlo, Madrid i Rim, tri velika turnira na šljaci. Želim tu da igram dobro i steknem samopouzdanje za Rolan Garos. Prošle godine sam uložio mnogo energije, mentalne, fizičke i emotivne, u osvajanje trofeja u Parizu, stalno mi je bio u mislima. To mi je odmoglo na turnirima pre Pariza. Sada imam drugačiji pristup, a o grend slemu ćemo pričati kada dođe vreme.
Posle poraza u četvrtfinalu Melburna i polufinalu Dubaija, mnogi komentatori su, uključujući Rodžera Federera, konstatovali da nešto nije u redu sa Đokovićevom ovogodišnjom formom. Bila su potrebna samo dva vezana trofeja, u Indijan Velsu i Majamiju, da se radikalno izmene takve ocene:
– Lakše je da se izgubi samopouzdanje nego da se stekne. Trenutno imam veru u sebe, posle dve titule u SAD – došle su upravo vreme. Pobede u finalima protiv Nadala i Federera daju mnogo samopozdanja.
Neizbežno je bilo pitanje o eventualnom 41. meču sa Rafaelom Nadalom, koji sada vodi sa 22:18:
– U našem rivalstvu je pozitivno što jedan drugog teramo da napredujemo i da posle poraza razmišljamo šta treba da popravimo. Igrali smo 40. puta, to je najveće rivalstvo u mojoj karijeri, a još je dosta vremena pred obojicom.
----------------------------------------------
Jankovićeva osma, Ivanovićeva 12.
Na novoj VTA listi Jelena Janković je finalom u Bogoti napredovala do osmog mesta, a Ana Ivanović je ostala na 12. mestu. Bojana Jovanovski je i dalje 39, a Jovana Jakšić je 105, za mesto bolje nego prošle sedmice.
U muškoj konkurenciji nije bilo značajnijih izmena. Novak Đoković je drugi, sa zaostatkom od 2.050 poena za Rafelom Nadalom, Dušan Lajović je sa 76. pao na 79. mesto, a Janko Tipsarević je zadržao 90. poziciju, iako već dugo ne igra.

Informacije o proizvođaču sve manje dostupne
Trgovci koji na rafovima imaju sve više proizvoda privatne robne marke („Premija”, „K-plus”, „Aro”, „365”, „Dobro”) nisu u obavezi da na artiklu navedu ime proizvođača. Koliko je važna ova informacija na proizvodu pokazuje i poslednji slučaj sa štrudlama od smokve, jer se ispostavilo da je proizvođač osim pod sopstvenim brendom proizvodio štrudle i za nekoliko velikih trgovaca. To je ista štrudla, ali su kupci ostali uskraćeni za informaciju, dok su trgovci ostali pošteđeni afere koja je proizvođača koštala celog biznisa. 
I tako je u svakoj robnoj grupi i trgovci, prema našem istraživanju sve više koriste ovu prednost koja im je omogućena Zakonom o trgovini. 
Problem je veći jer udeo robe sa potpisom trgovaca u prometu vrtoglavo raste, a prognoze su da će se ta tendencija nastaviti.
Prema poslednjim podacima u najvećim trgovinskim lancima u našoj zemlji, učešće privatne robne marke u ukupnom prometu prešlo je 15 odsto, dok ponegde dostiže i 20 procenata. Razlog je kriza i to što su cene ovih proizvoda niže i do 20 procenata, jer su oslobođeni troškova marketinga. 
Privatne robne marke prisutne su u svim kategorijama namirnica – brašna, ulja, mesa, jaja, pa do senfa, instant supa, kafe, čajeva, začina, sokova, papirnih maramica, pelena, toalet-papira.
Zakon o trgovini omogućio je trgovcima da „sakriju” ime proizvođača na proizvodima privatne robne marke i umesto toga istaknu samo svoj naziv. Time potrošači ostaju bez dragocene informacije o proizvođaču. 
To konkretno znači da bi na pakovanju nekog proizvoda „Premije” ili „K-plusa” umesto imena fabrika pisali samo – „Delez Srbija” ili „Idea”.
Zbog čega je ta promena uneta u zakon i da li su trgovci i proizvođači zapravo kreirali izmene tog propisa? Javna je tajna da proizvode trgovačkih marki prave gotovo nepoznati, mali proizvođači, ali isto tako i oni najveći koji u istim tim lancima prodaju i svoje, skuplje artikle.
U Ministarstvu unutrašnje i spoljne trgovine kažu da je reč o prilagođavanju evropskim propisima i o direktivi koja već važi u Evropskoj uniji, a koja predviđa „da na deklaraciji treba da piše naziv i sedište onoga koji robu proizvodi, pakuje ili stavlja u promet, a registrovan je u datoj zemlji”.
– Uvođenjem ove izmene, u skladu sa zakonodavstvom i praksom koja postoji na razvijenim evropskim tržištima, pod proizvođačem će se podrazumevati svako ko izrađuje proizvod ili se u tom svojstvu predstavlja stavljanjem na proizvod svog poslovnog imena, žiga ili druge prepoznatljive oznake – rekli su.
U odbranu ovog propisa, u ministarstvu kažu i da ukoliko trgovac odluči da stavi svoje ime na deklaraciji proizvoda umesto naziva proizvođača, on time preuzima i sve druge obaveze iz Zakona o opštoj bezbednosti proizvoda, Zakona o bezbednosti hrane, Zakona o zdravstvenoj ispravnosti predmeta opšte upotrebe i svih drugih srodnih propisa.
Kada je reč o poslednjoj aferi sa štrudlama, u ministarstvu komentarišu da je „jasno da trgovci koji su radili sa ovim preduzećem više neće da ga angažuju i da su trgovci takođe odgovorni za bezbednost svojih proizvoda”.
Po važećim propisima, za državne inspekcije važno je da mogu da isprate sledljivost i da se u svakom trenutku zna ko je za šta odgovoran i ukoliko roba nije bezbedna, ko je odgovoran za povlačenje sa tržišta.
I organizacije potrošača usprotivile su se ovakvim pravilima koja, kako kažu, uskraćuju potrošačima osnovno pravo na informaciju o proizvodu.
Ovakvi propisi, objašnjavaju, nisu u skladu sa Pravilnikom o deklarisanju upakovanih proizvoda. Dok se u Evropi i svetu ide na donošenje zakona o deklaracijama jer je uočeno da pružaju izuzetno važne informacije kupcu, kod nas se ide na štetu potrošača.

Da preživi „plavo srce” Balkana
Da li će gradnja još 573 srednja i velika hidroenergetska sistema i hidrocentrale na zapadnom Balkanu, pod izgovorom da se tako razvija „zelena” energije, narušiti još dobro očuvanu prirodnu sredinu? Oni koji bi da grade tvrde da neće, ekolozi da – hoće.
Činjenica je da reke Srbije i Balkana, sa vodnim bogatstvom, prirodnim lepotama i biljnim i životinjskim svetom, povezanim slivovima koji omogućuju plovidbu nekim od najlepših predela Evrope i uživanje i nadahnuće umetnicima, predstavljaju jedan od poslednjih takvih dragulja na celoj planeti. I kao što obično biva sa nasleđenim dragocenostima, i ova je u opasnosti da je savremena civilizacija proćerda kako bi zadovoljila neke svoje trenutno važnije interese – a bilo koji „argumentovani razlog” da se navede za takav varvarski čin, iza njega uvek stoji zarada.
U ovom slučaju, zarada od „čiste” energije i od unapređenja plovidbe. Neko bi upitao: zar je problem što će, recimo, nekoliko reka u regionu biti pregrađeno novim branama kako bi se izgradile hidrocentrale, ili što će merama regulacije Dunava duž granice između Srbije i Hrvatske, reč je o 53 kilometra, biti stvoreni uslovi za gušći saobraćaj brodova? Stručnjaci za zaštitu životne sredine tvrde da jeste i da bi neki od ovih projekata ozbiljno i nepovratno uništili eko-sisteme čiji značaj prevazilazi lokalne zajednice.
To su, srećom, ponegde na vreme shvatile i prihvatile i nadležne državne institucije, pa je, na primer, upravo ovih dana Ministarstvo zaštite životne sredine i prirode Republike Hrvatske donelo odluku da zaustavi planirani projekat regulacije Dunava, na kojem je već duže vreme insistirala hrvatska Agencija za vodne puteve „radi unapređenja plovidbe”. Uvaženi su argumenti, na koje je ukazivao i Svetski fond za prirodu (WWF), da bi ovaj projekat bitno ugrozio vlažna staništa od međunarodnog značaja: Park prirode Kopački rit u Hrvatskoj, ali i Specijalni rezervat prirode Gornje Podunavlje u Srbiji.
– Stopiranje projekta regulacije Dunava i očuvanje ovih vlažnih područja od međunarodnog značaja predstavlja veliki korak u zaštiti prirode – rekla je tim povodom Duška Dimović, direktorka programa WWF-a u Srbiji.
Na odluku Ministarstva zaštite životne sredine i prirode Republike Hrvatske uticale su, pored WWF-a, i druge međunarodne organizacija za zaštitu prirode: EuroNatur, Birdlife International, Wetlands International, kao i lokalne organizacije civilnog društva, koje su u više navrata ukazivale da bi planiranim regulacijama Agencija za vodne puteve ugrozila zaštićena područja u Podunavlju koja predstavljaju samo srce „Evropskog Amazona” i najbolja su prirodna zaštita od poplava. U samo mesec dana, ove organizacije su 2012. godine prikupile više od 20.000 potpisa i predali peticiju tadašnjoj ministarki zaštite životne sredine i prirode Mireli Holi uz molbu da vlada ne dozvoli uništavanje Dunava. Projektu su se suprotstavili i Evropska komisija i Evropski parlament, jer je, kažu, u suprotnosti sa zakonima EU.
Pored ostalog, rečeno je da Gornje Podunavlje u Srbiji i Kopački rit u Hrvatskoj, sa susednim prekograničnim plavnim područjima u Nacionalnom parku Dunav–Drava u Mađarskoj, predstavljaju najvredniji deo budućeg Uneskovog prekograničnog rezervata biosfere „Mura–Drava–Dunav” koji se prostire kroz pet zemalja na ukupnoj površini od 800.000 hektara. Odustajanje od preskupih, po prirodu štetnih i potpuno nepotrebnih regulacija predstavlja odličnu vest za zaštitu prirodnih vrednosti i održivi ekonomski razvoj ovog područja, ističe Duška Dimović.
Generalni direktor jedne od pomenutih organizacija za zaštitu prirode, nemačke nevladine organizacije EuroNatur, nedavno se obratio novinarima u Beogradu drugim povodom, koji takođe preti da naruši rečni život Srbije i Balkana.
– Iako je većina reka u regionu u klasi očuvanih ili malo izmenjenih rečnih struktura u kojima živi 151 ugrožena vrsta slatkovodnih mekušaca i 69 endemskih vrsta slatkovodne ribe, preti im svojevrsna „cunami brana” koja bi mogla da trajno ošteti biodiverzitet na zapadnom Balkanu – rekao je Gabrijel Švaderer na skupu „Reke Balkana – sačuvajmo plavo srce Evrope”, na kojem su podršku od „sedme sile” i srpske javnosti zatražili i Ulrih Ajhelman, direktor organizacije Rivervoč sa sedištem u Austriji, Ljupčo Melovski, predsednik makedonskog Ekološkog društva i Tibor Mikuška, potpredsednik Društva za zaštitu ptica i prirode Hrvatske.
Pre nego što vlade država regiona (neke na nagovor velikih multinacionalnih kompanija koje od ovih projekata očekuju znatnu materijalnu korist) odluče da se upuste u izgradnju novih brana, trebalo bi da naprave „master plan” kako bi pored energetskih potreba uvažile i ekološke standarde i bolje planirale ukupan razvoj, naglašeno je na skupu. Stručnjaci su podsetili na strategiju EU po kojoj bi do 2027. godine evropske reke u kojima je već došlo do promena morale „da se vrate u dobro stanje”, i upozorili da bi Balkan trebalo da izbegne da ponovi takve greške, počinjene u EU pre nekoliko decenija, koje će posle želeti da isprave, a to možda više neće bi moguće ni uz znatna ulaganja i trud.
Nije pošteđen ni nacionalni park
 Istraživanje koje su sproveli EuroNatur i Rivervoč pokazalo je da područje zapadnog dela Balkana ima izuzetno očuvane reke i rečni biodiverziztet, ali da ih sve više ugrožava izgradnja brana u okviru energetskih projekata.
Istraživanjem je obuhvaćeno stanje, odnosno očuvanost rečne strukture oko 35.000 kilometara reka u zapadnom delu Balkanu, uključujući Savu, postojeće i planirane hidroelektrane, i očuvanost slatkovodnih riba i mekušaca. Prema klasifikaciji EU čak 30 odsto reka na Balkanu je u prvoj klasi (odnosno potpuno prirodno očuvano), dok je polovina u drugoj i trećoj klasi (malo i umereno izmenjeno), pri čemu se, kako je dodao Švaderer, u Nemačkoj, a i u drugim visoko industrijalizovanim delovima Evrope, teško mogu naći tako očuvane reke.
EuroNatur i Rivervoč su upravo zato ovo područje nazvali „Plavo srce Evrope” i pokrenuli projekat da ga zaštite. Ajhelman je naveo da je u planu izgradnja još 573 srednja i velika hidroenergetska projekata na zapadnom Balkanu (pored 270 postojećih), što se, po njegovim rečima, kamuflira potrebom za razvojem „zelene” energije…
– Ali, ona nije „zelena” jer narušava prirodnu sredinu – upozorio je i podsetio da se i od zemalja kandidata za članstvo u EU očekuje da slede standarde i vrednosti EU.
Zemlje regiona bi trebalo da prouče energetske alternative poput solarne energije, pogotovo imajući u vidu rezultate najnovijih istraživanja (na skupu je navedeno ono koje je uradio Univerzitet u Oksfordu) o tome da su se brane u Evropi pokazale znatno manje korisnim nego što se očekivalo.
Na skupu su predstavljena tri „goruća” slučaja ugroženih rečnih oblasti na zapadnom Balkanu: u Nacionalnom parku Mavrovo u Makedoniji, na reci Vljosa u Albaniji i na Savi, pri čemu je ovaj potonji u međuvremenu rešen.
Za razliku od hrvatskih, makedonske vlasti nisu imale sluha na zahteve za očuvanje nacionalnog parka Mavrovo, koji čak ni status zaštićenog prirodnog područja nije spaslo planova za izgradnju više hidroelektrana, zato je pokrenuta međunarodna kampanja. Slično bi se moglo dogoditi i reci Vljosa u Albaniji, poslednjoj sasvim netaknutoj divljoj reci te veličine u Evropi, upozorio je Ajhelman.
Zašto bi vlasti neke države svesno dopustile ugrožavanje svojih prirodnih bogatstava? Direktor Rivervoča je objasnio da brane na Balkanu ne grade domaće već strane kompanije, i da se za njih zalažu lobiji kojima je Balkan poslednje „netaknuto” tržište u Evropi. Ajhelman je istakao da je kampanja za očuvanje balkanskih reka „Sačuvajmo plavo srce Evrope” tek na početku i da inicijatori u naredne tri godine planiraju da uspostave kontakt sa nadležnim vlastima kao i da razviju mrežu za očuvanje balkanskih reka.
– Postavljanje svake fizičke prepreke koja menja vodotok za posledicu ima određeni uticaj na životnu sredinu, i to je neizbežno. Menjaju se biološka, fizička i hemijska svojstva reke, onemogućava se kretanje riba, razdvajaju se celine eko-sistema, moguće je da dođe do promene temperature vode, talože se naslage koje menjaju morfologiju vodnih tela... – kaže za „Magazin” Jovan Pavlović, direktor srpske kancelarije Regionalnog centra za zaštitu životne sredine za Centralnu i Istočnu Evropu (REC).
Izgradnja brana, dodaje naš sagovornik, takođe podrazumeva često i preseljenje ljudi, promenu ekonomske aktivnosti u regionu, recimo zbog nemogućnosti bavljenja poljoprivredom, i ima i drugih posledica koje nisu tako vidljive. Sa druge strane, računa se da danas negde oko milijardu ljudi u svetu svoje potrebe za energijom zadovoljava putem struje dobijene od hidrocentrala, zato iz godine u godinu raste procenat udela hidroenergije u svetskoj proizvodnji struje, i to je trend koji će se verovatno nastaviti i ubuduće. Takođe bi trebalo uzeti u obzir i izveštaj Svetske banke, koji kaže da trenutno 1,2 milijarde ljudi nema pristup električnoj energiji, ali i da je predviđanje da će do 2025. godine dvostruko više ljudi živeti bez zadovoljavajućeg pristupa čistoj vodi, sa količinama nedovoljnim da zadovolje svakodnevne potrebe.
– Ako priču prevedemo na neki naš kontekst, Srbija je okvirno omeđena planovima Evropske unije, pre svega strategijom 20/ 20 /20 koja se odnosi na procenat povećanja udela proizvodnje električne energije iz obnovljivih izvora, na procenat smanjenja emisije gasova sa efektima staklene bašte, kao i na povećanje energetske efikasnosti u istom obimu – kaže Pavlović. – Evropa je sve ambicioznija po tom pitanju, i mi ćemo morati da je pratimo ukoliko želimo da se integrišemo u EU. Uzimajući sve ovo u obzir, realno je da se i u našoj zemlji radi na daljem razvoju iskorišćenosti hidropotencijala, zato bi trebalo očekivati nove investicije i nove proizvodne kapacitete.
Srbija ima zaokružen regulatorni okvir za ovakve projekte, podvlači Jovan Pavlović, i svakoj intervenciji ove vrste prethodi sprovođenje analize uticaja na životnu sredinu, izdavanje dozvola koje definišu okvir za rad takvih postrojenja, i u tom delu jasan je odnos koristi i štete koja nastaje.
Za to o čemu govori naš sagovornik nadležno je Ministarstvo energetike, razvoja i zaštite životne sredine u Vladi Srbije. Postoje predlozi da za ovu potonju oblast bude osnovano zasebno ministarstvo, kao što je slučaj u mnogim drugim zemljama.
Plovni putevi Srbije
Od 36.000 kilometara balkanskih reka koje su, od Slovenije do Albanije, proučili pokretači kampanje „Sačuvajmo plavo srce Evrope”, utvrdivši stepen njihove očuvanosti i predstavljajući (ugrožene) životinjske vrste kojima je tu prirodno stanište, oko 2.000 kilometara čine plovni putevi Srbije. Oni su naše neiskorišćeno bogatstvo za razvoj nautičkog turizma. Na okruglom stolu, održanom u okviru nedavnog Sajma nautike u Beogradu, istaknuto je da Dunav, Sava i Tisa imaju međunarodni režim plovidbe, delimično su plovne još dve reke – Velika Morava i Tamiš, a plovidba je moguća i na pojedinim jezerima. Pored kružnih putovanja brodom, moguća je individualna plovidba vlasnika brodova na rekama i jezerima, kao i iznajmljivanje brodova i jedrilica.
Zašto to ne koristimo? Profesor Saobraćajnog fakulteta u Beogradu Zoran Radmilović navodi nedostatak para kao glavni problem, ali i lošu organizaciju u upravljanju i održavanju plovnih puteva. Pohvalivši pokušaj oživljavanja Tamiša, on je rekao da je korišćenje voda višenamenska oblast, koja nije vezana samo za nautiku i turizam, već i za ekologiju, poljoprivredu, transport i industriju. A predstavnik Grupacije za nautiku i turizam Privredne komore Srbije Đorđe Radovanović se požalio da umesto podrške nadležnih institucija, nailaze na „spoticanje na svakom koraku i borbu sa sporednim stvarima”. Kako je ukazano na skupu, u poslednjih nekoliko godina je drastično opao broj registrovanih plovila, čak za 70 odsto, posle uvođenja Zakona o oporezivanju plovila 2009. Naime, plovna sezona traje tri-četiri meseca, a novčani nameti moraju da se plaćaju čitave godine.
I dok se zaštitnici prirodne sredine zalažu za očuvanje reka „kakve jesu”, nautičari bi želeli da na njima bude izgrađeno više marina, pristaništa i benzinskih pumpi. Od toga, međutim – na polzu ekologa a žalost nautičara – zasad nema ništa.

Dečak koga je i kralj slušao
U tihom, predratnom Zemunu, u kući uglednog krojača Viktora Šouca i Katice Tot rodio se sin Mirko, koji je u svet muzike prve korake napravio svirajući na usnoj harmonici i pesmom „Golubice bela”. Pošto je brzo „izgustirao” usnu harmoniku, a ona koju je svirao gospodin Johan (her šnajder u radnji Mirkovog oca) bila je prevelika, njegova majka je otišla u Beograd i u prodavnici „Skala” kupila mu malu dijatonsku harmoniku. Onu na kojoj su i sa leve i sa desne strane dugmići. Kad se razvuče, čuje se ge-dur, a kad se zaklopi, zvuči ce-dur, tako da je bilo prilično komplikovano svirati. Uprkos tome mali Mirko je brzo naučio da svira sve što je njegov otac slušao na svom gramofonu, sa velikom trubom. Otac je, takođe, lepo svirao klavir i tamburu.
− To su brzo shvatili šegrti mog oca i nagovorili me da sviram pored tezge gde su prodavali rekle i čakšire. Ubrzo se oko mene okupilo dvadesetak ljudi koji nisu uopšte mogli da veruju da jedan mali dečak tako dobro svira. Zatim bi šegrti skinuli svoje kačkete, pokupili bakšiš i stavili ga sebi u džepove. To je ubrzo čuo moj otac i ja sam dobio batine, jer je u to vreme bilo nezamislivo da sin poznatog šnajdera bude muzičar – seća se legenda jugoslovenskog džeza.
Među ljudima koji su čuli dečaka našao se i Aleksandar Saša Teodorović, koji je, zapanjen, otišao u Šoucovu krojačku radnju „Belo jagnje”, gde je zatekao dečakovu majku. Upitao je ko je dečaka naučio da svira.
– Niko – uzvratila je.
– Niko? Neverovatno! – ubedio je Saša majku da ode u Prag i kupi malu klavirsku harmoniku sa dve oktave i 32 basa.
– Vaš sin se mora baviti muzikom, on je čudo od deteta. Ja ću ga podučavati! – rekao je.
Ubrzo je Mirko, sam ili sa Sašinim ansamblom, svirao na gotovo svim svečanostima, balovima i maskenbalima kojih je u to vreme bilo mnogo. U predratnom Beogradu svaki bal je obavezno počinjao „Kraljevim kolom”. Prvi javni nastup je imao u Osnovnoj školi „Kralj Petar Prvi” povodom početka školske godine, a vrlo brzo je počeo da nastupa u tada čuvenom „Rodinom pozorištu”.
– Jednom se Saša dosetio da u pozorištu priredimo malu atrakciju. Trebalo je da sviram pesmu iz filma „Ja zviždim” (sa Dinom Derbin u glavnoj ulozi), koji se upravo prikazivao. Odveo me je u bioskop, brzo i lako sam upamtio melodiju, zapisao je i navežbao. Pre početka priredbe inspicijent je izričito tražio da sviram samo jednu pesmu. „Molim vas, nema sviranja na „još”, rekao je. Kad sam odsvirao ovu melodiju prolomio se ogroman aplauz, bacali su cvetiće na binu uz povike „Jooooš!” (tada je publika umesto današnjeg bis uzvikivala „još”) – nastavio je poznati Zemunac da se priseća šta se sve te večeri dešavalo u „Rodinom pozorištu”.
– Bilo im je neverovatno da slušaju muziku iz filma koji se upravo prikazuje. Stavio sam harmoniku na leđa i krenuo sa pozornice, kad sam začuo da nešto zvecka po bini. Imao sam šta i da vidim. Publika je počela da mi baca metalne novčiće! Kad sam napunio džepove novčićima, šta ću, sednem i odsviram još jednom istu melodiju. Inspicijent je bio vrlo ljut, jer je bio potpuno narušen dogovoreni redosled, a i binu je trebalo počistiti da bi se program nastavio. I danas znam tu pesmu, posle toliko godina – kaže Mirko.
Vrlo brzo nakon toga „Politika” i „Vreme” su krupnim naslovima objavili: „Mali Mirko Šouc, čudo od deteta, od sada nastupa na Kolarcu”. Muzički vunderkind je redovno nastupao u našoj najpoznatijoj dvorani, najčešće sam, zatim u duetu sa sestrom Ružicom, a od 1940. godine i sa svojim orkestrom „Harmonikaška kapela Mirka Šouca”.
Ubrzo je usledio poziv sa kraljevog dvora, koji su roditelji primili preko radija, jer tada nije bilo telefona. Pripreman je koncert za kraljevsku porodicu povodom Materica, 24. decembra 1939. godine. Želja kralja Petra Drugog bila je da okupi najtalentovaniju decu iz cele zemlje i stipendira njihovo školovanje da bi postali umetnička budućnost.
Mali muzički virtuoz Mirko Šouc odlazio je na dvor više puta. Kako su izgledali susreti šestogodišnjeg dečaka i kralja?
– Kralj bi me stavio na koleno i uvek je tražio da mu prvo odsviram pesmu „Aj, kad sam sinoć pošla iz dućana”. Voleo je i druge narodne pesme: „Oj, Moravo”, „Oro se vije”, „Oj, javore, javore”. Dok sam svirao, bilo mi je interesantno da se ogledam u njegovim besprekorno sjajnim crnim lakovanim cipelama. Na žalost, moje lepo detinjstvo naglo je prekinuto, došao je rat. Posle spleta niza nesrećnih okolnosti, jedina mogućnost za preživljavanje cele porodice bila je da počnem da sviram u kafani. Bila su to strašna vremena, ni sam ne znam kako sam ostao živ i zdrav. Počeo sam da sviram u „Lovcu”, u Zmaj Jovinoj ulici, preko puta kuće u kojoj smo živeli – seća se.
Krajem rata, u vreme savezničkog bombardovanja na Uskrs, sudbina je zaista bila velikodušna prema dečjem muzičkom virtuozu. Tek što je kročio u kuću, bomba je pala na gostionicu gde je bio nekoliko trenutaka ranije. Svi su poginuli, čak i oni koji su se sakrili u podrum. Mnogi ugledni ljudi su posle Drugog svetskog rata bili nepravedno optuživani i ubijani. I Mirko je ostao bez oca.
Narednih godina se posvetio muzičkom obrazovanju: prvo Niža muzička škola u Zemunu i Srednja muzička škola „Mokranjac” – teoretski odsek i klavir. Na Muzičkoj akademiji u Beogradu, 1960. godine je diplomirao klavir u klasi profesorke Milice Marjanovići, teoriju u klasi profesora Marka Tajčevića, sa prosečnom ocenom 10.
Još u toku školovanja, od 1950. godine, Mirko je postao kompozitor i počeo da osvaja nagrade na svim tadašnjim festivalima džez i zabavne muzike – „Beogradsko proleće”, Bled, Opatija, Zagreb, Sarajevo, Split, Skoplje... Najpopularnije pesme su„Kada dođe dan”, „Obećanje”, „Već davno”, „Zovi me telefonom”, „Plave daljine”, „Tražiš” i druge.
Autor je više od dve stotine naslova različitih žanrova (džez, zabavna i dečija muzika, muzika za film, radio i TV drame, TV serije, muzika u duhu starogradskih pesama) i približno isto toliko aranžerskih i koautorskih radova. Jedan je od začetnika i najpoznatijih kompozitora džez muzike na ovim prostorima.
Posle završenih studija zapošljava se u Radio Beogradu i osniva „Ansambl Mirka Šouca”. Ovaj ansambl je postojao punih trideset godina i ostvario nekoliko hiljada koncerata u zemlji i inostranstvu (Nemačka, Švajcarska, Francuska, Bugarska) i nekoliko stotina trajnih snimaka, od kojih je najveći broj ostvaren iz oblasti džez-muzike.
Snimala se muzika za radio-emisije koje su emitovane više decenija, („Radio najveseliji grad”, „Veselo veče”, „Studio šest vam pruža šansu”, „Vaših pet minuta” …), zatim muzika za radio-drame, sve televizijske serije Lole Đukića, serije za decu („Deco, pevajte sa nama”...) 654 koncerta pod nazivom „Susreti četvrtkom”, „Danas su naši gosti”, dečiji festivali kao u šou-programi („Pokloni se i počni”).
Ansambl Mirka Šouca se može se pohvaliti izuzetnim uspehom i odličnim kritikama sa Džez-festivala u Bledu, čiji su bili redovni, dugogodišnji učesnici. Mnogi naši najistaknutiji džez-muzičari su svoja prva iskustva i uspehe stekli u ansamblu Mirka Šouca: Lala Kovačev, Đino Maljoković (bubnjevi), Čedomir Urošević, Dragoljub Kitić (gitara), Franja Jenč, Nikola Mitrović Mimo (truba), Dragan Davidović Caki, Milivoje Mića Marković, Ivan Švager (saksofon), Zvonimir Skerl (trombon, vibrafon) i drugi. Prvu džez-temu Šouc je komponovao 1948. godine (Kontrasti). Od tada, njegova muzika se nalazi na repertoaru džez-orkestra RTB-a, Ljubljanskog i Zagrebačkog džez-orkestra, kao i raznih drugih sastava širom tadašnje Jugoslavije.
Komponovao je muziku za film Lole Đukića „Ogledalo građanina pokornog” i za sve serije istog reditelja: počev od „Muzeja voštanih figura”, „Sačulaca”, „Ubi ili poljubi”, „Deset zapovesti” do „Licem u naličje” i „Ću, ćeš, će”. Veliki deo svog stvaralaštva Šouc je posvetio deci, dečijoj muzici, festivalima, a imao je i ogroman broj dobrotvornih koncerata. Dirigovao je više od sto predstava u Pozorištu na Terazijama, zatim Revijskim orkestrom RTB-a, Zabavnim i Velikim narodnim orkestrom RTB-a, čiji je bio dirigent poslednjih deset godina službe.
Ovaj poznati Zemunac je kompozitor, dirigent, aranžer, pijanista i solista na džez-harmonici. Svojim delima je stekao ugled, popularnost i obeležio ceo jedan period muzičkog života bivše SFRJ, od pedesetih do devedesetih godina dvadesetog veka. Šezdesetih godina prošlog veka proglašen je za najboljeg evropskog džez-harmonikaša, na takmičenju solista radio-orkestara Evrope u Minhenu. Prija mu to podsećanje, dodaje da su na njegovu muziku najveći uticaj imali Oskar Piterson, Barni Kesel, Čarli Parker, Sten Gec, Bob Brukmajer, Dizi Gilespi, Džej Džej Džonson...
− U svim ansamblima sam svirao klavir ili harmoniku. Kad god je u džez-orkestru gostovao Bojan Adamič, uvek je insistirao na tome da ja sviram klavir jer je znao da mogu da odgovorim i najtežim tehničkim zadacima. Kratko bih prostudirao note, deset minuta, i onda rekao: „Može”. A kad kažem „može”, tu grešaka više nije moglo da bude. Poznato je da se nijedno snimanje nije zbog mene ponovilo. Sada ponekad sviram kćerki Vesni i unuci Katarini, koja je takođe krenula umetničkim stopama – kaže zadovoljno Šouc, koji je u RTV Beograd radio od 1961. do odlaska u penziju 1991. godine.
Priča o džez-muzičaru ne bi bila kompletna bez pominjanja priznanja, od mnoštva ćemo izdvojiti nagradu za životno delo, Orden rada sa zlatnim vencem, Zlatni mikrofon...
– Kruna mog životnog opusa je moja ćerka Vesna Šouc, profesor na Fakultetu muzičke umetnosti u Beogradu i dirigent. Svestranost i lakoću u radu je, bez sumnje nasledila od oca – zaključuje legendarni muzičar koji je svojim stvaralaštvom obeležio celu jednu epohu.

Nikad manja podrška vladi nemačkog kancelara Olafa Šolca
BERLIN – Podrška koalicionoj vladi nemačkog kancelara Olafa Šolca pala je na najniži nivo od dolaska na vlast krajem 2021. godine.
Nezadovoljstvo javnosti Šolcovim Socijaldemokratama, Zelenima i Slobodnim demokratama dostiglo je najviši nivo dosad - oko 70 odsto, pokazala je anketa agencije za istraživanje javnog mnjenja INSA koju je objavio nemački list „Bild”, preneo je Blumberg.
Manje od 40 odsto ispitanika, što je rekordno nizak nivo, podržalo bi jednu od tri stranke na izborima ako bi oni bili održani sada, pri čemu bi birači radije podržali antimigrantsku, desničarsku Alternativu za Nemačku (AfD) nego Šolcov SPD.
Nezadovoljstvo javnosti zbog inflacije, rekordne imigracije i skupih mera zaštite životne sredine mesecima je opterećivalo Šolcovu koaliciju.
Međusobna trvenja i upiranja prstom zaustavili su sposobnost koalicije da napreduje u ispunjavanju ambicioznog plana dekarbonizacije ekonomije, posebno zbog sve većih troškova energenata i rastuće podrške AfD-u protiv establišmenta.
Šolc se trudi da ostane pozitivan, piše agencija, ne samo suočen sa mučnim političkim nezadovoljstvom, već i kada se Nemačka bori sa ubrzanim starenjem stanovništva i nedostatkom kvalifikovane radne snage, posebno u oblasti tehnologije, zdravstvene zaštite i nege dece.
Zabrinutost zbog akutnog manjka radnika u ključnim sektorima i ogroman priliv migranata koji se ubrzao nakon ruskog napada na Ukrajinu ponovo je pokrenuo društvene debate o integraciji i politici zaštite granice.

Kome smetaju srpske zastave na Egzitu
Događaj iz Novog Sada gde su organizatori Egzit festivala sa bedema Petrovaradinske tvrđave skinuli zastavu na kojoj je predstavljena mapa Kosova i Metohije u bojama srpske trobojke i sa srpskim grbom, nekako se stidljivo provukao kroz medije. Radost što dolaze gosti, ko peva i kako svira, „sakrili” su ovaj sramni događaj. Ali su zato društvene mreže „gorele”, uz osuđujuće komentare.
Šta se zapravo desilo: kako bi pokazali što više servilnosti za svoje goste iz zemalja koje priznaju nezavisnost Kosmeta, organizatori su odlučili da skidaju srpske simbole u Srpskoj Atini, “da ih ne vređaju” a na njihovo mesto postavili su srce sa znakom mira.
Baš dok Kurtijevi do zuba naoružani specijalci svakodnevno hapse i maltretiraju naše sunarodnike u južnoj srpskoj pokrajini, Egzit je odlučio da promoviše „mir”. To je mnogo više od servilnosti jer je prekršen ustav i član zakona o nacionalnim simbolima.
Grupa mladih patriota su zastavu sa mapom Kosmeta postavili pre nekoliko dana kao vid podrške našem narodu u južnoj srpskoj pokrajini u ovim teškim trenucima. To je odmah zasmetalo autošovinistima okupljenim u nekim organizacijama i partijama. Mnogo je urađeno na suzbijanju antišovinizma u našoj zemlji, ali pojavni oblici ove bolesti i dalje mogu da se vide. Primer za to je ovaj slučaj.
Pojedinci su već par puta pokušavali da uklone zastavu, u čemu su ih mlade patriote sprečile.
I to nie usamljen incident. Samo dan posle skandala u Novom Sadu, kada su organizatori Egzit festivala sa bedema Petrovaradinske tvrđave skinuli zastavu na kojoj je predstavljena mapa Kosova i Metohije, na istoj manifestaciji dogodio se novi..
Ovog puta je na jednom od nastupa mladić je podigao zastavu na kojoj je bila mapa Kosmeta u bojama srpske zastave i natpis „Nema predaje”. Opkolili su ga i tražili da je skloni. Bilo je povuci-potegni ali taj srpski patriota nije odustao.
Da li većina građana Novog Sada ne gleda blagonaklono na skidanje srpskih simbola, siguran sam da ne gleda. I da im nije drago. I vasceloj Srbiji nije pravo. I to prolazi “ispod radara”.. I nikom ništa. Ako potpisnika ovih redova bilo ko optuži za preterani patriotizam ili slične emocije, znaće odakle dolaze ti napadi, pokazaće oni pravo lice.

Mi ne idemo nikud i ne radimo ništa
Prozapadne opozicione stranke koje organizuju proteste nikako ne žele da se oprobaju na izborima nakon što su već deset puta okupili svoje pristalice na ulicama.
Nesvakidašnji zahtev dela opozicije da se ne raspisuju izbori politički je fenomen kakav se retko može videti u svetu, ali u Srbiji je izgleda i to moguće. Samo u Srbiji postoji opozicija kojoj nije cilj dolazak na vlast ili bar ne dolazak na vlast na izborima.
Tokom jučerašnje protestne šetnje imali smo priliku da ovo čujemo od predsednika Demokratske stranke Zorana Lutovca u izjavi za televiziju N1 koja je medijski promoter protesta i dela opozicije koji ih organizuje.
Na pitanje reporterke N1 da li misli da su izbori pravi način da se protesti kapitalizuju kako smatraju brojni analitičari, Lutovac kaže da to nije dobra procena.
- Leto je, manje je ljudi na ulicama, to treba raditi kad ste najjači, a ne kad slabite. Najjači ste krajem avgusta ili početkom septembra kad se ljudi vrate sa odmora - rekao je Lutovac.
Po svemu sudeći, okupljenih je zaista sve manje, a deluje da su pristalice prozapadne opozicije morale da napuste Srbiju zbog ,,diktature” i lošeg života te da svoju tugu blaže na plažama primorskih zemalja.
Ipak, Lutovac ne sumnja da će se pristalice vratiti. Samo da se završe letovanja. 
Međutim, ni tada, izbori neće biti tema za ovaj deo opozicije već formiranje prelazne vlade bez izbora, legitimiteta i mimo volje naroda kako je to već viđeno tokom dvehiljaditih.
- Izbori za nas nisu tema. Ako raspišu izbore, imaće građane na ulicama - poručio je Lutovac.
Ne može se reći ni da Lutovac nije u pravu jer bi svaki izlazak na izbore podrazumevao i uvek neugodni cenzus od tri odsto. 
Na drugoj strani, za tehničku vladu nije vam neophodno ništa. Eventualno konsultacija u nekoj od stranih ambasada. Posle toga i lideri opozicionih stranaka bi mogli na neku od egzotičnih destinacija. Naravno, o našem trošku. Red je da i oni odmore. Ipak su se naradili.

OVO NEMA NIGDE NA SVETU: OPOZICIJA PRETI VUČIĆU AKO RASPIŠE IZBORE!

N1: Analitičari misle da opozicija treba da kapitalizuje ove proteste. Mislite li da su izbori način?

Zoran Lutovac: Ne, to nije dobra procena! Leto je, manje je ljudi na ulicama, to treba raditi kad ste… pic.twitter.com/gqcZWohz1o
— Detektor laži (@LaziDetektor) July 9, 2023

Srpska jedina štiti Ustav BiH i Dejton
Od našeg stalnog dopisnika 
Banjaluka – Republika Srpska nije izvor problema, već mesto na kom se donose odluke koje pozivaju na domaći dogovor i pronalazak rešenja. U Banjaluci nisu izglasani akti o secesiji, već akti koji omogućavaju relaksaciju i koji pozivaju na dijalog i dogovor. Kao što se desilo na nedavnoj sednici dve entitetske vlade, što mi vidimo kao model odnosa za budućnost, rekao je Nenad Stevandić, predsednik Narodne skupštine Republike Srpske. On je u razgovoru za „Politiku” istakao da je već posle tri dana nakon zajedničke sednice vlada Republike Srpske i Federacije BiH došao „doprinos” saradnji naroda i entiteta i od strane Kancelarije visokog predstavnika (OHR).
„Oni su svoje sporne odluke doneli svega tri dana posle sednice na kojoj su započeti domaći dogovori. To sve objašnjava. Ne dozvoljavaju da se sami dogovorimo. Ne odgovara im da se priča o investicijama, o povratku mladih, zapošljavanju i rastu BDP-a”, rekao je on. Govoreći o podeli državne imovine, podsetio je da su jedine granice koje su nacrtane posle Drugog svetskog rata one koje su podelile entitete u BiH. „Te granice su plod međunarodnog ugovora. Šta one dele ako već nisu međudržavne granice? Pa dele imovinu entiteta! Stoga pokušaj osporavanja imovine Republike Srpske u stvari predstavlja svesno izazivanje krize i sukoba.”
 
Utisak je da BiH ulazi u ozbiljnu krizu. Skupština je usvojila dva zakona i njima odbacila odluke visokog predstavnika i Ustavnog suda BiH. Oba zakona suspendovao je Kristijan Šmit. Šta je Srpsku opredelilo na ove korake? 
Nesporno je da je visoki predstavnik generator sukoba i nesporazuma u BiH. To proističe iz činjenice da on nema legalno imenovanje. Po relevantnim rezolucijama SB UN, BiH je bez visokog predstavnika. Jake zemlje, koje ne zavise mnogo od SB UN, progurale su da Šmit sedne u kancelariju visokog predstavnika bez obzira na to što nema legalitet. Zato imamo stvaranje cikličnih krugova krize. Takođe, Ustavni sud BiH je jedina institucija koja ne počiva na dejtonskim principima – konsenzusu dva entiteta i tri naroda. Tamo dominiraju tri stranca, koji zajedno s dva Bošnjaka preglasavaju Srbe i Hrvate. To je izvor svih problema. Sve što je i ranije radila Narodna skupština RS bila je reakcija na odluke koje donose ove institucije. Neverovatno je da Bošnjaci ne žele da imaju još jednog Bošnjaka u Ustavnom sudu, već nastoje da tamo ostane Nemac ili Albanac. To je za nas znak da se sa BiH upravlja spolja, a za druge nada da će strane sudije, kao u ratu strani avioni, doneti prednost Bošnjacima.
 
Odluke Skupštine RS nailaze na ozbiljnu ljutnju na Zapadu. 
Mi moramo ostati jedinstveni i uporni, ne sme biti pukotina među Srbima. Moramo sačuvati odlične odnose sa Srbijom i svoju neutralnost. Imamo otvorene sve komunikacijske kanale, čak i sa zemljama koje nas stalno kritikuju. Mi ćemo nastaviti da nudimo rešenja, koja će uvek biti zasnovana na dejtonskim principima, a to znači da nijedna odluka ne sme da bude doneta preglasavanjem, bez saglasnosti dva naroda i dva entiteta. A upravo su to radili visoki predstavnik i Ustavni sud BiH. Mi to razumemo kao nastojanje da se ovde provociraju krize i sukobi. Na to reagujemo pametno i nećemo dozvoliti da budemo okrivljeni za ono što je neko drugi smislio.
 
Da li je nametanje model po kom dugoročno može disati BiH? 
Ne, naprotiv, to je potpuno glupo, jer u BiH je već ispod 1,5 miliona Bošnjaka, oko milion Srba i manje od pola miliona Hrvata. Niko nikog tu ne može da nadjača i ugrozi. Mogu samo da se stvaraju nepotrebne krize. Razumem frustraciju Bošnjaka zbog percepcije da samo oni nemaju svoju državu. Zato postoji neki prikriveni cilj da se preko geopolitičke osovine – koju ovde drže Amerikanci i Britanci, posredstvom OHR-a i stranih sudija – isposluje neka supremacija Bošnjaka. Ali to ne može i neće ići preko leđa druga dva naroda i može samo silom da se desi. To ne žele ni Hrvati, koji su u zadnje vreme bili zavisni od Srba, i čiju smo poziciju štitili samo zato da ne bismo mi došli na red, a ne zato što smo u ljubavi s onima koji često pokazuju proustaške stavove. Srpska nije osnovana voljom tih sila koji sada rade protiv nje, ali je od njih prihvaćena kao neminovnost. Ipak se nadležnosti Srpske stalno tope i ako se to nastavi biće kao da je nismo ni stvorili i zato je reakcija RS tako odlučna.
 
Dakle, sem brige za državnu imovinu, korake Srpske uslovila je akumulacija nezadovoljstva. Ipak stižu upozorenja. 
Sva briga kojom Dodika žele da predstave kao figuru koja krši Dejtonski sporazum i ustavni poredak velika je laž. Dodik ima poseban stil, ali on je samo alibi da se dovrši posao obesmišljavanja i obezvlašćivanja RS. Manji deo opozicije to ne razume. Pa još daju podsticaj alibiju međunarodnog faktora. Dodik ima veliki politički kapacitet i vuče najveći broj konaca. Ali to je stvar koja pripada političkom spektru. U pravnom spektru ni Dodik ni RS nikada nisu doneli odluke o disoluciji. Nijedna institucija RS nije donela odluku o otcepljenju. Naše odluke treba pažljivo čitati. Mi u njima tražimo da se izaberu sudije Ustavnog suda BiH, jer je tako predviđeno. Ali volje za to nema kod Bošnjaka koji te sudije mogu da koriste za atak na RS. I zato smo tu gde jesmo. Što se imovine RS tiče, kada smo 2012. potpisivali ugovor s nemačkom kompanijom u vezi s izgradnjom energetskih objekata – isti ovaj kakav sad imamo sa Srbijom, jer su Nemci odustali – tada Ustavni sud nije problematizovao imovinu. Nije smeo protiv stranaca, niti su federalni partneri vikali da ne možemo bez njihove saglasnosti. U pozadini je srbofobija, a ne zajednički razvoj.
 
Dakle, odgovornost za krizu smeštate pre svega u Sarajevo i kod međunarodnih predstavnika. 
Pogledajte, na 9. januar su ranije dolazili svi. Sve do momenta kada su stranci odlučili da izazovu krizu. Nakon što su Dan RS proglasili neustavnim, počinje kriza, a mi počinjemo još žešće da ga slavimo. Svetosavska nagrada je takođe problematizovana od Bošnjaka, ali je Ustavni sud odlučio da ona nije uvredljiva. Taj sud je ušao u formu da deli srpske svece. Da procenjuje koji svetac vređa interese bošnjačkog naroda. Pa ih valjda Sveti Sava ne vređa, jer je Srbin, a Sveti Stefan, ipak, vređa. Oni su se upustili i u meritum verskog, društvenog, običajnog i potpuno polupali lončiće.
 
Da li RS nastupa jedinstveno u aktuelnoj krizi? 
Kao osnivač SDS-a i iz kog sam izašao u vreme čudne nacionalne politike u najvećoj stranci opozicije, mogu samo da skinem kapu za poslednje stavove i da kažem da se ta partija ponaša državotvorno. Nadam se da će tako i ostati. Trenutno, SDS je stranka opozicije koja razume razliku između vlasti i države.
Setite se, targetiranje Karadžića nekada je bilo isto kao aktuelno prokazivanje Dodika. Karadžića su najpre oterali u šumu, pa u zatvor, a prethodno su mu garantovali da neće biti procesuiran. Pravili su hajku kako bi od njega napravili kriminalca, lažući da je iz Prijedorske banke odneo tri miliona maraka. Želeli su stvoriti nezadovoljstvo naroda prema njemu, što nije uspelo. Ne verujem ni da će uspeti aktuelni pokušaji po istom principu. Nismo mi društvo koje drugačije živi i radi ili ima drugačije demokratske principe od nemačkog, francuskog ili švajcarskog modela. U vreme evropske cenzure u vezi s ratom u Ukrajini možemo čak reći da smo pet puta slobodniji. U Banjaluci možete da kritikujete i hvalite Putina ili Zelenskog, a u Berlinu i Parizu to ne smete. Udar na RS, sem napada na naše vrednosti, jeste udar i na demokratsko društvo.
 
Neki u poslednjim dešavanjima u RS pronalaze baš uticaj dešavanja u Ukrajini. 
Sukob u Ukrajini ima veze sa situacijom u celom svetu. Pa ima refleksije i na Balkan. Mi u tom ratu ne učestvujemo. Nepoštovanje međunarodnih ugovora je uvek generator koji dovodi do ratova. Nepoštovanje Kumanovskog sporazuma i Rezolucije 1244 izaziva krizu na KiM, jer Srbi nisu dobili svoje bezbednosne snage da ih štite. Minski sporazumi nisu poštovani dok je trajala tortura nad stanovništvom Donbasa. Ako se setimo kako se pred Drugi svetski rat raspalo Veće naroda i kako se danas ljuljaju UN, možemo da povučemo mnoge paralele. Ali mi nigde ne treba da srljamo. BiH treba da se liši ambicije za priključivanje u bilo kakve vojne asocijacije. Ali EU je odlučila da pritisne BiH da se mora opredeliti. Na svu sreću bez mišljenja Srba to se ne može desiti. Blokirali smo pristupanje NATO-u i uvođenje sankcija Rusiji. Srpska može da se ponosi kako tretira ukrajinsku manjinu, koja je ovde najbrojnija. U Prnjavoru živi nekoliko hiljada Ukrajinaca, koji imaju svoje crkve i mi želimo da niko u Srpskoj nema ikakvih problema. To je za nas čast.
 
Verujete li u neka saznanja da se razmatra smena Dodika? 
Mi smo OHR još ranije potpuno pobedili, argumentima i dokazima. Dokazali smo da su svi visoki predstavnici imenovani rezolucijama SB UN. Prezentovaćemo dokumente koji su potpisani između parafa i potpisa Dejtonskog sporazuma, sa takozvane Konferencije za implementaciju mira u Londonu – koja je ustanovila Savet za sprovođenje mira (PIK) i pozvala zvaničnim dokumentima SB UN da potvrdi prvog visokog predstavnika. Dakle, čak i kada bi Šmit smenio Dodika, mi to ne bismo objavili, jer nema legalitet. Ako nema legalitet imenovanja i njegove odluke su nelegalne. Pa kako onda da njegove odluke objavljujemo u „Službenom glasniku RS”? Ovog trenutka, Srpska je ta koja čuva pravni poredak u BiH. Sve akcije iz RS zasnovane su na pravu i to svi dobro znaju. Zato su prešli na drugu strategiju – zloupotrebu Ustavnog suda.
 
Šmit je nametnuo zakon koji inkriminiše one koji ne poštuju njegove, kao i odluke Ustavnog suda. 
Time želi da upotrebi domaće institucije za izazivanje krize. To će opet raditi nametanjem zakona. Oni koji budu prihvatili da sprovode takve zakone mogu da naprave poremećaj mira. Zato je Dodik najavio da će u Nemačkoj tužiti Šmita za lažno predstavljanje, ali i za narušavanje mira, a to je najveći zločin. Mi u RS sem pravnog poretka RS i BiH čuvamo i mir.
 
Posebnu nervozu na Zapadu izazvala je najava suspenzije ingerencije Suda i Tužilaštva BiH i agencije Sipa. 
Jedan šeik je u otporu zapadnjačkoj agresiji rekao da muslimani ne jedu svinjetinu, ali da ako treba da umru od gladi, možda i mogu da ih nateraju na to. Ako naše postojanje bude ugroženo, bićemo prinuđeni da donosimo zakone koji će imati pravni legalitet i koji će se primenjivati na teritoriji RS. A sasvim drugi zakoni će važiti u FBiH. Imaćemo praktično dve zemlje. To ne priželjkujem, već se nadam da će biti pameti u međunarodnim centrima, što uključuje i neophodnu katarzu u EU, koja ovde treba da zameni OHR. Treba da se imenuju domaće sudije i da se sprovode domaći zakoni, te da niko nikome ne koči razvoj.
 
Na osnovu čega tvrdite da se neće dozvoliti da Srbi u BiH budu svedeni na manjinu i podvrgnuti nasilju kao na KiM? 
Teroristički režim koji na KiM ugrožava Srbe često pominje Srpsku, što je za nas veliko priznanje. Kada tvrde da neće dozvoliti RS na KiM, to je potvrda da je Srpska toliko etablirana da joj se ni ćošak ne može odbiti. Niko sem naše skupštine neće donosi odluke u ime nas, niti će imenovati gradonačelnike u ime naših građana tako što će da raspisuje izbore i sa dva-tri odsto izlaznosi priznaje njihove rezultate. A mnogi u Sarajevu bi to voleli. U RS postoje dva veća naselja sa Bošnjacima, Kozarac i Janja, koja uživaju svu našu pažnju, prava i ljubav. Ipak, BiH iz devedesetih i danas nije ista. U Sarajevu nema Srba, svi gradovi su monoetnički u oba entiteta, uz izuzetke Drvara, Glamoča, Grahova i Petrovca u FBiH. Izmaštana multietnička priča je samo lažni građanski model za konačnu supremaciju Bošnjaka.

Bajden: Saudijska Arabija i Izrael daleko su od sporazuma o normalizaciji odnosa
Izrael i Saudijska Arabija su daleko od sporazuma o normalizaciji koji bi uključivao sporazum o odbrani i američki civilni nuklearni program, rekao je predsednik SAD Džozef Bajden u intervjuu za Si-En-En.
Američki zvaničnici su posredovali u pokušaju da postignu dogovor o normalizaciji odnosa između dve zemlje, podseća Rojters.
„Daleko smo odatle. Imamo o mnogo čemu da razgovaramo”, rekao je Bajden.
Izraelski ministar energetike Izrael Kac je prošlog meseca izrazio protivljenje ideji da Saudijska Arabija razvija civilni nuklearni program kao deo bilo kakvog uspostavljanja odnosa između dve zemlje posredstvom SAD.
Bajden je ukazao na odluku Saudijske Arabije, uoči njegove posete kraljevstvu prošlog leta, da otvori svoj vazdušni prostor za sve avio-prevoznike, otvarajući put za više preleta ka i iz Izraela, prenosi Tanjug.

Bajden otputovao na evropsku turneju, posetiće Britaniju, Litvaniju i Finsku
Predsednik SAD Džozef Bajden otputovao je danas na evropsku turneju tokom koje će posetiti Veliku Britaniju, Litvaniju i Finsku, javlja Rojters.
Bajden će večeras stići u London, a narednog dana će se sresti sa britanskim kraljem Čarlsom III, prvi put od kada je krunisan.
On će razgovarati i sa britanskim premijerom Rišijem Sunakom u Dauning stritu.
Sledeća poseta je samit NATO u Viljnusu, u Litvaniji.
Bajden će provesti dva dana u glavnom gradu Litvanije, koja je domaćin godišnjeg samita NATO.
On ćee učestvovati na sastancima sa liderima i održati govor na Univerzitetu u Viljnusu.
Konačna stanica je Helsinki, gde se očekuje da će Bajden u četvrtak proslaviti proširenje NATO sa Finskom kao najnovijom članicom alijanse.
Ova nordijska zemlja je u aprilu postala 31. članica NATO.
Bajdenov savetnik za nacionalnu bezbednost Džejk Saliven rekao je da će Bajdenovo putovanje „pokazati predsednikovo vođstvo na svetskoj sceni”, navodi AP, prenosi Tanjug.

Toskina priča ispričana kroz trubu
Velika sala Kolarčeve zadužbine sutra uveče biće rezervisana za jedan nesvakidašnji muzički događaj. Big bend RTS-a izvešće premijerno za jugoistočnu Evropu čuvenu operu Đakoma Pučinija – „Tosku”. Kao gost dirigent nastupiće Peter Rajter, nemački umetnik koji je poznat i kao pijanista, tenor i sopran saksofonista, a koji je za ovaj projekat uradio kompletan aranžman i celokupan koncept ovog dela.
– Ovo je prvi put da učestvujemo u ovakvom jednom projektu. Tu i tamo smo radili po neku opersku ariju obrađenu u džez aranžmanu. Za proslavu radio-emisije „Susretanja” na Kolarcu izvodili smo Baha u džez obradi. Ali, integralno delo, od početka do kraja, koje prati siže opere i koje ima dodeljene uloge u okviru orkestra prvi put radimo. Džez solistima su dodeljene uloge koje oni, naravno, neće pevati već će svirati. Tosku će, tako, interpretirati truba, Kavaradosija tenor saksofon – priča Ivan Ilić, dirigent Big benda, ne skrivajući veliko zadovoljstvo što naš poznati džez orkestar učestvuje u jednom ovakvom projektu.
Ideja je, prema njegovim rečima, naprosto fascinantna, a on lično presrećan što je ovako osmišljen i dubok projekat došao na pult Big benda.
– Ispunjen sam i u kreativnom i u umetničkom smislu. Veliki je izazov i za mene i za ceo orkestar. I to je nešto sasvim drugačije od operskog orkestra koji je, zbog činjenice da sedi u operskoj rupi, odvojen i od protagonista na sceni i od publike. Koliko je ova „muzička priča” izazovna shvatili smo tek kada smo dobili note. Ali, verujem da ćemo na pravi način odgovoriti tom izazovu – uveren je Ilić koji već nekoliko nedelja sprema Big bend za prvi susret sa Peterom Rajterom.
– Ovo je delo koje na maestralan način objedinjuje muzički izraz od čiste klasike do fri-džeza. Rajter je fantastično uspeo sve to da poveže. Kroz tri čina opere prati priču tumačeći je kroz džez muziku – objašnjava naš sagovornik napominjući da je nemački muzičar ovo Pučinijevo delo obrađeno u džez maniru već izvodio nekoliko puta u Nemačkoj i to sa različitim orkestrima.
Beogradski muzičar smatra da Pučinijeva „Toska” aranžirana za džez orkestar pomera granice razmišljanja, kao i same mogućnosti džeza.
– Ruše se neke barijere. Ovo je primer kako će muzika izgledati u 21. veku. Stavlja se u istu ravan značaj džeza i improvizovane muzike, s jedne strane, i klasike i komponovane muzike, s druge – smatra Ivan Ilić.
S. Č.

Okupljaju se „Marvelovi” junaci
Najtunjavijeg štrebera među superherojima, kad se za njim ukaže potreba, prirodno je potražiti u – knjižarama. U njih ove nedelje stiže treći tom avantura smušenog naočarka u kostimu čoveka-pauka, slavnog Spajdermena. Ovaj tom, u izdanju „Čarobne knjige”, obuhvata nedaće i podvige Spajdermena iz 1967. i 1968. godine, perioda kada je taj lik dostigao zrelost.
– Olovku je u tom razdoblju držao Džon Romita mlađi, verovatno najpoznatiji crtač koji je radio na serijalu. On je čoveku-pauku oblikovao vizuelni identitet po kojem je i danas prepoznatljiv. Tada su nastale i priče koje spadaju u najčuvenija dela franšize – kaže Borislav Pantić, direktor „Čarobne knjige”.
Ova izdavačka kuća je nedavno objavila za srpsko tržište i rane epizode Hulka, objavljene između 1962. i 1967. godine, kada je na zelenom ožiljku radio zvezdani tim sačinjen od Stena Lija, Džeka Kirbija i Stiva Ditkoa. Te priče su već začinjene aluzijama na ostale junake „Marvelovog” univerzuma, čija je svojevrsna nulta tačka, ciklus iz kojeg se šire svi ostali, serijal „Fantastična četvorka”, čiji su začeci od pre nekoliko nedelja takođe dostupni srpskim čitaocima.
– Sten Li je prvo osmislio „Fantastičnu četvorku” i tu se vidi kako je sve počelo. Kroz njihove avanture su kasnije prvi put u „Marvelov” svet uvedeni i neki drugi heroji, poput srebrnog letača i Galaktusa – navodi Pantić.
Neka pojašnjenja toga gde zapravo obitavaju bezbrojni „Marvelovi” heroji, koji se šetaju kroz galaksije i dimenzije, mogu se naći u drugom tomu franšize „Iks-men”, koji će uskoro stići u knjižare.
– Posredi su priče izdate između 1979. i 1981. godine. Serijal je nastao šezdesetih godina, ali je deceniju kasnije preoblikovan, holivudskim jezikom rečeno „ributovan”, tako da se taj period smatra pravim početkom za „Iks-men”. Te priče je pisao Kris Klermont i u njima se pojavljuje ideja paralelnih univerzuma i Zemlje 616, na kojoj žive „Marvelovi” superheroji. Među pričama, u tom izdanju je i „Dani buduće prošlosti”, na osnovu koje je snimljen novi film o „Iks-men” junacima – kaže Pantić.
„Čarobna knjiga” se sprema za još jedno izdanje – „Štrumpfove”, koje će, počev od kraja maja, objavljivati na kioscima, u boji, svakog poslednjeg petka u mesecu.
V. V.

Pobeda našeg sporta u Briselu
Nedavno je delegacija Srbije u Briselu učestvovala na bilateralnom skriningu u okviru Grupe 26 u kojoj su teme prosveta, kultura, omladina i sport. Boje sporta u timu koji je predvodio prof. dr Zoran Mašić, državni sekretar za visoko obrazovanje u Ministarstvu prosvetenauke i tehnološkog razvoja branio je Dragan Atanasov, pomoćnik ministra za sport.
Sport je prvi put bio pod lupom Evropske komisije, a Dragan Atanasov je prezentovao odgovore iz upitnika Evropske komisije i bio spreman da da obrazloži svaku od izloženih tema i da odgovara na pitanja. Ali, pitanja nije bilo...
– Zaista nije nam postavljeno ni jedno dodatno pitanje iz oblasti sporta. obili smo pohvale, na samo na dobro pripremljenim odgovorima, već i da smo kao Ministarstvo i kao zemlja mnogo toga uradili u poslednjih nekoliko godina. Prezentovali smo našu Strategiju sporta, Zakon o sportu i sva podzakonska akta koja smo bili dužni da donesemo. Takođe naše sagovornike upoznali smo sa našim Zakonom o sprečavanju dopinga, Zakonom o sprečavanju nasilja ma sportskim priredbama, kao i akcioni plan koji je donela Vlada, tako da smo imali sva potrebna dokumenta – kaže Dragan Atanasov.
Evropsku komisiju interesovalo je i kako funkcioniše sistem sporta u Srbiji.
– U Srbiji, kao i u Evropi, postoji piramidalna struktura sporta, koja podrazumeva prohodnost od najnižih liga do vrha, kao i jasan sistem nadležnosti i odgovornosti od dna ka vrhu. U teoriji naš sistem sporta se naziva nekonsolidovanim jer imamo dve krovne organizacije – Olimpijski komitet i Sportski savez Srbije i pojasnili smo da Sportski savez preko lokalnih samouprava spušta sve do klubova. Naši sagovornici su bili zadovoljni i što smo dali sve finansijske parametre investicija za svaki pojedini segment, tako da se videlo da poštujemo sva načela tzv „belog papira” koje je Evropska komisija usvojila 2007. godine – rekao je pomoćnik ministra.
Predstavnici EK bili su zadovoljni i takozvanom pozitivnom diskriminacijom u oblasti nagrađivanja sportskih uspeha koja ne postoji ni u jednoj od zemalja Evropske unije.
– U Srbiji država jednako nagrađuje zdrave sportiste i sportiste invalide za uspehe na međunarodnoj sceni dok su u evropskim zemljama te nagrade od 30 do 70 odsto od onih koji dobijaju zdravi sportisti – istakao je Atanasov.
Da je naš sport na dobrom putu, prema njegovim rečima, videlo se i po reakciji sagovornika posle predstavljanja načina donošenja odluka u Ministarstvu omladine i sporta:
– Njih je pre svega interesovalo kako se raspodeljuju budžetska sredstva i bili su vrlo zadovoljni kada smo izložili da to nije diskreciono pravo ministra i njegovih saradnika, nego da postoji komisija u kojoj su predstavnici Olimpijskog komiteta, Sportskog saveza, Zavoda za sport i medicinu sporta i Ministarstva, da se sredstva izdvajaju na osnovu godišnjih i posebnih programa, koji se prethodno analiziraju i procenjuju, kao i zajednički usvojene kategorizacije.
Prva runda razgovora u Evropskoj komisiji, kojoj je veliki doprinos uspešnoj prezentaciji dao Sportski savez Srbije obezbedivši prevode svih naših podzakonskih akata, protekla je dobro, a zvanična ocena očekuje se u septembru.
– Očekujemo da će posle godišnjih odmora biti završen izveštaj Evropske komisije o tom poglavlju. Tada ćemo znati da li je potrebno usaglasiti neki od dokumenata, ali i po prihvatanju našeg izlaganja, kao i čestitkama profesora Mašića i ostalih članova naše delegacije može se reći da je to bila pobeda našeg sporta u Briselu – zaključio je Dragan Atanasov.

Maksimalna bezbednost u Novom Pazaru
Disciplinska komisija Fudbalskog saveza Srbije (FSS) naložila je akterima utakmice u Kruševcu Napredak – Novi Pazar, dopunski izveštaj, zbog nemilih događaja na tribinama i terenu koje su izazvali gostujući navijači. Danima se spekulisalo hoće li klub iz Novog Pazara dočekati prolećni derbi sa Crvenom zvezdom (prekosutra) pred praznim tribinama. Nakon jučerašnjeg sastanka u Beogradu, a na radost pravih ljubitelja fudbala u tom gradu, kao i zbog same regularnosti takmičenja, odlučeno je da se derbi igra uz prisustvo navijača.
Komesar za bezbednost FSS Milivoj Mirkov biće specijalni posmatrač na utakmici u četvrtak. 
– U želji da na vreme razmotrimo postojeće rizike i mere bezbednosti i da jasno definišimo bezbedonosnu situaciju, kako bismo izbegli svaki incident, danas će u Novom Pazaru biti održan prvi organizacioni sastanak – kaže Mirkov.
Ko će učestvovati na tom sastanku?
– Tu će pre svega biti predstavnici bezbednosti oba kluba, iz Novog Pazara i Crvene zvezde, predstavnici MUP-a, lokalne policije, žandarmerije, tužilac, medicinske i vatrogasne ekipe…
Šta je dalji plan?
– Kada se budu jasno definisali rizici koji u ovakvim utakmicama objektivno postoje na papiru, onda se jasno pravi plan prevencije delovanja, kako od strane policije tako i od strane organizatora meča. 
Koliko gostujućih navijača očekujete na derbiju?
– Po propozicijama gostima pripada pet posto od ukupnog broja ulaznica, odnosno kapaciteta stadiona. Njima će se po dolasku jasno definisati mesto gde će biti smešteni. Partizan je nedavno kao gost dobio za svoje navijače oko 400 karata.
Šta ako se dogodi da u Novi Pazar dođe mnogo veći broj gostujućih navijača?
– U tom slučaju ćemo preduzeti sve neophodne mere bezbednosti. U samom radu biće postavljeni i specijalni punktovi i onaj ko ne bude imao ulaznicu neće moći ni da priđe stadionu.

Druloviću samo 2.000 evra mesečno
Kod nas još uvek preovladava mišljenje da je skup trener neizostavno i dobar trener, ali primer Ljubinka Drulovića to demantuje. Vršilac dužnosti selektora Srbije je trenutno najjeftiniji stručnjak na klupi nekog nacionalnog tima Evrope, a zna se da je prošle godine omladince odveo do zlatne medalje na kontinentalnom šampionatu u Litvaniji.
Nakon odlaska Radomira Antića sa klupe državnog tima u javnosti se otvorila polemika da li je, sada već bivši selektor, zaista bio realan kada je uoči šampionata u Južnoj Africi 2010. godine tražio mesečnu platu od 100.000 evra. Ili je Antić samo tražio ono što mu kao dobrom stručnjaku pripada. Mnoge je svakako zbunila Antićeva reakcija, posebno ako se ima u vidu da je jedan od njegovih prethodnika,  koji je odveo državni tim na Mundijal u Nemačkoj 2006. Ilija Petković, imao mesečnu platu od samo 3.000 evra! Ništa veću platu nije imao ni Vladimir Petrović – Pižon, dok su mesečna primanja Siniše Mihajlovića iznosila između 25. 000 i 30. 000 evra.
Sadašnji v.d. selektora Srbije Ljubinko Drulović je, kako „Politika” saznaje, trenutno najjeftiniji selektor u Evropi. Kada je nedavno produžio ugovor sa FSS, jer mu je stari istekao poslednjeg dana decembra, bio je spreman da nastavi saradnju bez ikakve novčane nadoknade, bez ijednog dinara, s tim što je predsedniku Tomislavu Karadžiću rekao da je spreman i na ozbiljan razgovor o produženju saradnje.
Svakako da je takav Drulovićev pristup vrlo korektan, jer šta jedan Savez ima od onih trenera koji imaju velike plate a nemaju nikakav rezultat. Da li velika plata ujedno povećava i veću odgovornost, kao što šefovi velikih kompanija za uspešno obavljen posao imaju bonus. Imajući to u vidu, FSS se mnogo više isplati da daje manju platu, pa ako se rezultatski ništa ne uradi, to i nije neki veliki trošak. U suprotnom, ako se ostvari željeni rezultat praktično za malo para se dobija veliki uspeh, i mogućnost dodatnog nagrađivanja. Jer, logično bi bilo da se za svaki uspeh koji Savezu donosi i velika novčana sredstva koja se mere u milionima, deseti deo izdvoji za igrače i selektora.
Po opštem mišljenju Srbija ima dobar tim koji je u stanju da obezbedi učešće na šampionatu Evrope u Francuskoj 2016, tim pre što će novi sistem takmičenja znatno olakšati put. Ima sjajne pojedince, koji su već prihvatili Drulovića, mada, naša fudbalska čaršija, koja po pravilu uvek „sve zna”, ima „boljeg kandidata”.
Jedno je jasno: Srbija ima dobrog i jeftinog i skromnog trenera koji je zaslužio šansu. Uostalom, uspeh u Litvaniji nije slučajan, već je to plod dobrog rada. Takođe Ljubinko Drulović spada u onu grupu trenera čije kvalitete cene i najveći evropski treneri, među kojima je i Morinjo. Uostalom, Drulović jer jasno pokazao da mu nije stalo do para, kao mnogima pre njega, već do uspeha i trenerske afirmacije. Svi oni koji misle da već 31. maja stupe u još jaču ofanzivu smenjivanja sadašnjeg v.d. selektora, neka ne pomišljaju na takvu soluciju. Jer, Drulović je svojim dosadašnjim angažmanom, ponašanjem i svemu ostalom pokazao kakav zapravo treba da bude selektor Srbije…
----------------------------------------------
Bentu 125.000 evra mesečno
Srbija će u kvalifikacijama za Evropsko prvenstvo u Francuskoj 2016. igrati u grupi sa Portugalijom, Danskom, Albanijom, Jermenijom i Francuskom. Najveću platu ima selektor Portugalije a najmanju naš v.d. selektora Ljubinko Drulović. Evo mesečnih plata selektora u našoj grupi, u evrima:
125.000 Paulo Bento (Portugalija)
100.000 Didije Dešan (Francuska)
47.500 Morten Olsen (Danska)
41.600 Đani de Bjazi (Albanija)
20.000 Bernard Šalandes (Jermenija)
2.000 Ljubinko Drulović (Srbija)

Vučić: U vladi Dačić i Mađari
Predsedništvo Srpske napredne stranke odlučilo je da uđe u koaliciju sa Savezom vojvođanskih Mađara i dalo odrešene ruke svom lideru Aleksandru Vučiću i njegovim saradnicima da nastave razgovore sa drugim strankama, a vladu ćemo dobiti do 27. aprila, ovo je epilog tročasovne sednice ovog tela.
Kako će izgledati sastav nove vlade koja će imati 17 članova, definitivno će se znati 25. aprila. O tome će raspravljati Glavni odbor SNS-a.
Vučiću, kako je rekao, danas izgleda verovatno da će u vladi biti Ivica Dačić, lider SPS-a. Što se tiče Nove demokratske stranke, Vučić je kazao da je dva puta razgovarao sa liderom te stranke Borisom Tadićem i da mu je Tadić kazao da ne želi u vladu sa Ivicom Dačićem. Lider SNS-a je naglasio: „Ako mislite da ću nekoga da teram da uđe vladu, ne pada mi na pamet. Nema veće časti da se učestvuje u vladi i da se pomogne svojoj zemlji i ja neću svađe u vladi, želim da ona bude tim. Ne možete mnogo da uradite, ako biste imali svađe i ako bi svako brinuo o svom sebičnom interesu.”
Vučić je precizirao da će Skupština Srbije 16. aprila verifikovati poslaničke mandate, 23. aprila će izabrati predsednika parlamenta, 24. će raspravljati o zakonima o vladi i o ministarstvima, onda će, u skladu sa poslovnikom, napraviti dan pauze, a 26. aprila će se raspravljati o amandmanima i glasati o ova dva akta. Nova vlada će biti izabrana 27. aprila.
Prema Vučićevim rečima, nova vlada će biti mala, moderna i efikasna, a u njoj će se pet do sedam vanstranačkih ličnosti. On je istakao da su neki od tih nestranačkih ličnosti i sada u vladi, navodeći Lazara Krstića, ali i, kako je rekao još neki. Vučić je naveo i da će u vladi biti i Kori Udovički, ali nije mogao da precizira za koji resor će biti zadužena.
Novinare je interesovalo da li će ljudi koji su sinoć s njim bili na konferenciji za novine (Goran Knežević, Igor Mirović, Bratislav Gašić, Nebojša Stefanović, Nikola Selaković i Zorana Mihajlović) biti u vladi, a on je odgovorio da neće, da bi potom pojasnio da neki hoće. On je istakao da je uglavnom sklopio kadrovska rešenja, ali da ima još dilema oko dva ministra. Vučić je kazao da ima još dilemu ko će biti gradonačelnik Beograda i „to je razlog što ne mogu da kažem ko će biti ministri iz SNS-a”. On je, da podsetimo, ranije rekao da se za mesto gradonačelnika dvoumi između Siniše Malog i Nikole Selakovića.
Odgovarajući na pitanje novinara da li će samo Ivica Dačić iz SPS-a biti u vladi i na kom mestu, Vučić nije mogao konkretno da odgovori, ali je istakao: „Ivica voli da priča u medijima pod tuđim imenom više nego bilo ko drugi, a ja to ujutru pročitam u novinama, pa razmislim. Ali, njemu to ide od ruke.”
Lider naprednjaka je istakao da neće, kako je rekao, razgovarati sa ljudima iz NDS-a iza Tadićevih leđa, a na pitanje novinara da li, ako otpada Tadić, otpada i Miodrag Rakić, odgovorio je da ne voli da govorio da neko otpada i naglasio: „Mislim da sam bio jasan. Poštujem gospodina Rakića, on se ponašao odgovornije od drugih i za njega ne može da se kaže da je bio opozicija Srbiji i da je radio na štetu Srbije.” Da li bi moglo biti razgovora sa Nenadom Čankom koji je bio na listi sa Tadićem, Vučić je odgovorio: „Razgovaraćemo i sa gospodinom Čankom, ali on nije pokazao želju da bude deo vlade.” Vučić je, takođe, rekao da on sam, pored premijerske funkcije, neće biti zadužen ni za jedan resor.
----------------------------------------------
Rotiranje predsednika parlamenta
Lider naprednjaka rekao je da postoji ideja da se predsednik Skupštine Srbije rotira na godinu dana i da će se o tome razgovarati, a ukoliko dogovora ne bude, „onda ćemo izabrati nekog iz SNS-a, a imam i ideju koga”. Prema njegovim rečima, o ovoj ideji razgovaraće se sa svim poslaničkim grupama u srpskom parlamentu, uključujući i Demokratsku stranu. Objašnjavajući zašto predlaže rotaciju, Vučić je kazao da bi tako i neko iz opozicije mogao biti predsednik, što je, kako je naglasio važno, jer će tako obezbeđuje veća kontrolna uloga parlamenta nad vladom i naglasio: „Osim toga, želimo da pokažemo da ćemo čuvati opoziciju kao malo vode na dlanu i nema je više.”
----------------------------------------------
Pastor: Razgovaramo sa Vučićem
Lider Saveza vojvođanskih Mađara Ištvan Pastor razgovarao je još jednom sa Aleksandrom Vučićem, a detalje će izneti na današnjoj konferenciji za novinare. Pastor je za Tanjug rekao da još nije izvesno učešće SVM-a parlamentarnoj većini i da pre toga SNS treba da se izjasni o programskim prioritetima iz dokumenata koje je SVM predao naprednjacima.
----------------------------------------------
NDS: ne uslovljavamo SNS već branimo svoje principe
Nova demokratska stranka saopštila je da stavom da ne želi da bude u vladi u kojoj bi učestvovala i Socijalistička partija Srbije ne uslovljava Srpsku naprednu stranku, već iznosi principe kojih namerava da se dosledno drži.
U saopštenju NDS-a navodi se da lider SPS Ivica Dačić, sa druge strane, kada kaže da bi ušao u vladu sa bilo kim zapravo dokazuje da ta stranka nema ideologiju. „Ključna razlika NDS-a u odnosu na SPS i DS jeste što bi prvi u vlast po svaku cenu, a drugi u opoziciju po svaku cenu. Jedino NDS donosi odluku spram procene toga iz koje pozicije bi više mogla da doprinese razvoju Srbije, a ne spram stranačkih i ličnih interesa i odnosa. Srbija ne može imati budućnost sa strankama i političarima koji na takav način shvataju politiku”, poručuju iz stranke Borisa Tadića.
NDS objašnjava da u Tadićevom stavu da SPS danas ne može ničim da doprinese razvoju Srbije nema ničeg ličnog ili emocionalnog, kao ni u tome što ne želi da učestvuje u vladi u kojoj bi bila takva stranka sa kojom napredak Srbije nije moguć.
„Za Ivicu Dačića vizija Borisa Tadića je iluzija. Na žalost građana Srbije, vizija moderne evropske Srbije će i biti iluzija dok god u vlasti budu učestvovale stranke čija je jedina vizija sopstvena vlast. Dok god brutalni makijavelizam bude realnost, razvijena Srbija će ostati iluzija”, poručuju iz NDS.
Objašnjavajući činjenicu da je Tadić svojevremeno pristao da bude u koaliciji sa Dačićem, NDS ističe da upravo to što danas nije spreman na takav kompromis svedoči da mu motiv nije bio dolazak na vlast, jer bi, da je tako, i danas pristao da uđe u vladu sa socijalistima. „SPS nije 2008. pozvan u vladu da bi Boris Tadić bio na vlasti, nego da bi bio postignut nacionalni konsenzus o evropskoj budućnosti Srbije i mirnim rešenjima kosovskog pitanja. Najbolji dokaz opravdanosti takve odluke jeste da danas Ivica Dačić, koji je pozivao na rat, potpisuje Briselski sporazum”, navodi se u saopštenju. (Tanjug)

Manja vlada, SNS-u najviše šest resora
Posle današnje sednice Predsedništva Srpske napredne stranke javnosti bi trebalo da bude poznato više detalja o dosadašnjem toku razgovora o formiranju vlade, a potpredsednik SNS-a Nebojša Stefanović je već tokom proteklog vikenda otkrio nekoliko novina. On je, gostujući na televizijama, rekao da će vlada imati 16 ili 17 članova, od čega 15 ili 16 ministarstava, kao i da SNS neće imati više od šest ministarstava. I juče, kao i prethodnog dana, naveo je da će u vladi vrlo verovatno biti dosadašnji ministar finansija Lazar Krstić, kao i Kori Udovički, za koju je predviđeno ministarsko mesto u nekom od ekonomskih resora. Stefanović je istakao da konkretno mesto za nju još nije definitivno dogovoreno, a Kori Udovički juče nije imala vremena za komentar o tome.
Upitan s kim će SNS ići u koaliciju, Stefanović je na Televiziji Pink rekao da će to biti jasno u naredna dva dana i da će posle današnjeg Predsedništva i do sutrašnje sednice Glavnog odbora imati „čvršće i konkretnije podatke za javnost”. Na pitanje da li će on biti ministar unutrašnjih poslova, kako se spekuliše, potpredsednik SNS-a je rekao da nijedna konkretna odluka nije doneta, već da se razgovaralo o platformi i programu nove vlade.
On je ponovio da je moguće da će Skupština imati četiri predsednika, s mandatima od po godinu dana, i da može da se desi da prvi predsednik parlamenta ne bude iz naprednjačkih redova. Tako bi svake godine dali priliku drugoj političkoj partiji da ima svog predsednika i pokaže da hoće da učestvuje u kontroli vlade. Upitan da li to znači da on neće biti na toj poziciji, Stefanović je odgovorio da unutar stranke nisu donosili formalnu odluku o tome ko će od njihovih kadrova gde doći.
Prema nezvaničnim informacijama, lider Lige socijaldemokrata Vojvodine Nenad Čanak je na sastanku predstavnika koalicije oko Nove demokratske stranke sa čelnicima SNS-a u četvrtak izrazio želju da bude predsednik Skupštine Srbije. Prema ovom izvoru „Politike”, Aleksandar Vučić mu tada ništa nije odgovorio. Na ovakve navode u LSV-u kažu da nemaju komentar na razgovore koji su u toku.
Potpredsednik SNS-a Bratislav Gašić očekuje da će Vučić na Glavnom odboru u utorak izvestiti članove o razgovorima sa Savezom vojvođanskih Mađara, Socijalističkom partijom Srbije i NDS-om, te da će tada biti i reči o eventualnim koalicijama.
„Trebalo bi da tada bude poznato s kim će SNS u koaliciju i ko će sedeti u vladi”, rekao je Gašić juče Tanjugu. „Podsetiću vas da je nekada bilo nezamislivo da u vladi sede nestranačke ličnosti, te fotelje su bile namenjene samo partijskim kadrovima, a rezultati takvog pristupa u prethodnoh 14 godina su jasno vidljivi”, istakao je on, navodeći da su se mnoge stranke zalagale za departizaciju, a da su jedino naprednjaci imali snage da to i sprovedu.
Kao ni drugi naprednjaci u prethodnom periodu, ni Gašić juče nije želeo da odgovori direktno da li su im bliži socijalisti ili NDS Borisa Tadića, ponavljajući da će o eventualnom koalicijama odlučivati organi stranke. A NDS je juče saopštio da ukoliko SPS bude pozvan da bude deo buduće vlade, NDS će biti „proevropska, konstruktivna i snažna opozicija”. Tako će, smatraju, mnogo više moći da doprinesu ostvarenju ciljeva „iz pozicije dobre opozicije, nego kao deo loše vlasti”.
„Posle obavljenih razgovora sa SNS-om, NDS se i dalje dosledno drži stava da nećemo biti deo vlade u koju bi bio pozvan i SPS. Iako smo se uglavnom složili oko toga koji su centralni problemi našeg društva, ukoliko bi socijalisti ušli vladu, smatramo da ne bi bilo moguće rešavati te probleme”, navodi se u saopštenju NDS-a.
NDS smatra da bi zbog vlade u kojoj bi bili oni koji bi ušli u vlast po svaku cenu najveću cenu na kraju platili građani Srbije. „Danas, pošto je uspostavljen istorijski nacionalni konsenzus uvođenjem SPS-a u vladu 2008. godine, ta stranka, osim štetnog makijavelističkog pristupa politici, nema ništa da ponudi. Nijedna vlast u koaliciji sa SPS-om danas ne može biti dobra vlast”, zaključuju u NDS.
Lider socijalista Ivica Dačić je, reagujući na ovo saopštenje NDS-a, poručio da je to „vrhunac političkog licemerja”. „Podsećam Tadića da je narod vrhovni politički sudija i da je na izborima njegova lista jedva prešla cenzus i to zahvaljujući Nenadu Čanku”, rekao je Dačić Tanjugu i naglasio da je time narod dao odgovor na pitanje čija je politika bila štetna.
Dačić je juče poručio da je uslovljavanje predsednika NDS Borisa Tadića vrhunac „političkog slepila” i nesvesnosti pozicije na političkoj sceni i naglasio da Tadić, ni dve godine posle poraza na izborima, nije svestan da više nije glavni na političkoj sceni.
Prema njegovim rečima, posebno je licemeran Tadićev odnos prema SPS-u, „koji mu je bio dobar dok ga je svojom odlukom držao na vlasti četiri godine i podržao u drugom krugu predsedničkih izbora protiv Tomislava Nikolića, a sada mu je napad na SPS jedini politički program koji su građani mogli čuti”.
„Znači dobar si dok si sa mnom, štetan si kada si s drugim. Koje to principe krši SPS što sarađuje sa SNS-om, a da ih ne krši Tadić kada to sad isto želi”, upitao je Dačić.
On se pozvao i na reči Ive Andrića da je „teško onom koji mora nekog drugog da unizi da bi se sam uzdigao” ili da bi, dodaje Dačić, imao iluziju da se uzdigao. „I tako je Tadićeva nova vizija ostala samo iluzija. Samo, za to mu nisam kriv ja, ni SPS, već narod”, zaključio je Dačić.
Nebojša Stefanović je juče, na pitanje da li je sa stranačkim organima razgovarao o svom predlogu da SPS ne bude deo vlasti, rekao da će u naredna dva dana biti jasno ko će ući u koaliciju sa SNS-om.
„Ja sam svoj stav izneo i on je jasan, a da li će se ljudi unutar stranke složiti, to ćemo da vidimo. Imali smo kontakte s predsednicima nekih stranaka, tokom vikenda će se održati još neke dodatne konsultacije, a do sednice Glavnog odbora koja je zakazana za utorak znaćemo koga mi smatramo dobrim partnerom”, naveo je on.
M. Č. – B. B. – A. K. 
------------------------------------------------------------------------------
SPO: Smena Pajtića i bez izbora 
Novi Sad – Potpredsednik SPO-a Žika Gojković izjavio je juče da očekuje vrlo brzu inicijativu za smenu predsednika Vlade Vojvodine Bojana Pajtića na osnovu koje će vojvođanska vlast biti prekomponovana, pa time ove godine ne bi bilo pokrajinskih izbora. „Samo je pitanje dana kada će SVM i grupacija oko (Nenada) Čanka i NDS-a promeniti svoj stav prema koaliciji s DS-om i okrenuti se naprednjacima”, rekao je on u intervjuu novosadskom „Dnevniku”, a prenosi Tanjug.
Gojković je napomenuo da je uveren u to da su predstavnici SVM-a, LSV-a i NDS-a „o tome razgovarali tokom ovih konsultacija sa SNS-om. I pretpostavljam da su se dogovorili”.
Jedan od razloga za prekomponovanje vlasti u Vojvodini je taj što, prema njegovom mišljenju, „postoji grupa poslanika koja se odvojila od DS-a i koja je spremna da ruši Pajtića, ali nije spremna da ide na izbore jer bi tada njihov lični interes bio ugrožen, pošto se ne bi našli u novom sazivu parlamenta”.

Marke posvećene najvećem hrišćanskom prazniku
Tradicija izdavanja prigodnih poštanskih maraka povodom najvećeg hrišćanskog praznika – Vaskrsenja Gospodnjeg u Srbiji traje samo deceniju. Prvo prigodno izdanje „Uskrs” objavljeno je 2002. godine i sadržalo je četiri marke. Autor likovnog rešenja bio je Radomir Bojanić, a na markama su prikazani: „Raspeće Hristovo” iz manastira Studenica, centralni deo plaštanice kralja Milutina iz Muzeja Srpske pravoslavne crkve, „Vaskrsenje Hristovo – silazak u Ad”, rad Petra Smederevca iz 16. veka, kao i „Vaskršnje jaje” iz Pećke patrijaršije.
Isti autor kreirao je uskršnji četverac 2003. i 2004. godine od kada se ustalila praksa izdanja povodom Uskrsa, samo dve marke – jednu za unutrašnji i drugu za međunarodni saobraćaj. Prethodne decenije marke su kreirale i Nadežde Skočajić (2004. i 2005. godine i od 2009. do 2013. godine) i Ana Kostić (2006. godine).
Ovogodišnje izdanje „Vaskrs” delo je Jakše Vlahovića, kreator maraka Pošte Srbije. Motivi na markama su dela Pavla Simića koja se nalaze u Crkvi Prenosa moštiju Svetog oca Nikolaja u Bašaidu, a nastala su 1866. i 1867. godine. Na marki nominale 22 dinara nalazi se ikona „Tajna večera”, dok je motiv za marku nominalne vrednosti 46 dinara ikona „Polaganje u grob”. Objavljen je i koverat sa motivom „Đački krst”.
Ovogodišnji autor marki radio je likovno rešenje prvog izdanja „Vaskrs” objavljenog u Republici Srbiji 2007. Tada je na markama nominale 20, odnosno 46 dinara, prikazano uskršnje jaje sa motivom Hristovog raspeća sa freske iz manastira Studenica i uskršnje jaje sa stilizovanim motivom Hristovog raspeća.
Stručna saradnja za ovogodišnje izdanje dobijena je od Banatske eparhije.
Marke su štampane tehnikom višebojne ofset štampe u Zavodu za izradu novčanica u Beogradu, u tiražu od 215.000 za jeftiniju marku i 100.000 za izdanje od 46 dinara.
R. S.

Pobeda makedonske desnice zavisi od Albanaca
Niko od poznavalaca političke situacije u Makedoniji nije ni sumnjao da će prekjučerašnji predsednički izbori uopšte dovesti u pitanje nastavak dominacije desnice na političkoj sceni. Ipak, to što je kandidat vladajuće VMRO-DPMNE i aktuelni šef države Đorđe Ivanov osvojio čak 51,65 odsto glasova izašlih birača, to mu nije pomoglo da izbegne drugi krug izbora. Na poziv albanskih partija, Albanci su bojkotovali izbore tako da Ivanov nije osvojio polovinu glasova svih birača upisanih u birački spisak, što ga vodi u drugi krug izbora sa socijaldemokratom Stevom Pendarovski, koji je osvojio 35,57 odsto glasova.
To ne brine previše vladajuću makedonsku stranku, budući da će se neslučajno 27. aprila, uporedo sa drugim krugom predsedničkih izbora, održati i vanredni parlamentarni izbori na kojima će Albanci sigurno izaći na birališta. Presudan uticaj će imati glasači Demokratske unije za integraciju (DUI), najveće albanske partije u Makedoniji, koja je od 2011. na vlasti zajedno sa VMRO-DPMNE premijera Nikole Gruevskog.
Ukoliko VMRO-DPMNE ne osvoji apsolutnu većinu, što se ne isključuje uzimajući u obzir razjedinjenu i oslabljenu opoziciju, aktuelni premijer će najverovatnije opet ući u savez sa DUI. Analitičari procenjuju da bi takav dogovor mogao da bude sklopljen i u naredne dve nedelje kako bi DUI, koji je bojkotovao prvi krug predsedničkih izbora, u drugom krugu pozvao svoje birače da podrže Ivanova.
– Albanci kažu „da” međuetničkom konsenzusu u Makedoniji, ali istovremeno kažu „ne” jednostranom vladanju i jednostranom predsedniku. Danas je naša ideja trijumfovala”, rekao je juče Bujar Osmani, portparol DUI, osvrćući se na činjenicu da je prekjuče glasalo oko 868.000 birača, to jest nešto manje od polovine građana sa biračkim pravom.
Iako premijer Gruevski kaže da su glasovi Ivanovu (koji formalno nije član VMRO-DPMNE) „snažan vetar u leđa za 27. april, kako za izbor predsednika tako i za osvajanje apsolutne većine u parlamentu”, analitičari ukazuju da će albanski glasovi biti presudni i da prednost u prvom krugu ne mora nužno da znači pobedu u drugom krugu predsedničkih izbora. To dokazuju i predsednički izbori 2009, kada je jedan kandidat ubedljivo pobedio u prvom krugu, da bi potom ubedljivo izgubio u drugom krugu i to baš zahvaljujući glasovima Albanaca.
Međutim, teško je zamisliti da će albanske partije naložiti svojim biračima da glasaju za predsedničkog kandidata socijaldemokrata, koji su razočarani rezultatima. Štaviše, lider Socijaldemokratskog saveza Makedonije Zoran Zajev optužio je vladajuću većinu za „sistemsku krađu” glasova.
„Krajnji ishod je novi udar na krhku demokratiju u Makedoniji. Ne smemo dozvoliti režimu da pobedi, ova sramota iz prvog kruga ne sme da se ponovi u drugom”, rekao je Zajev, a preneo je Radio Dojče vele.
Međutim, problem socijaldemokrata leži u tome što, kako tvrde analitičari, nemaju jasnu programsku ponudu, a pri tom nisu suštinski reformisali svoju politiku.
„Njihov brend je toksičan, asocira na devedesete godine, na štetne privatizacije, arogantnost i raskalašno trošenje državnih para”, rekao je politikolog Ivica Bocevski u jednoj televizijskoj debati.
Drugi analitičari oštricu svojih kritika, pak, usmeravaju pre svega na premijera Gruevskog ističući da je vlast VMRO-DPMNE učinila sve da pod svojom kontrolom ima svaki segment društva, a naročito medije.
Bivši makedonski ambasador pri OEBS-u Arsim Zekoli kaže da je vladajuća koalicija upotrebila svoju nadmoć i partijsku mašineriju da bi ostvarila ovu prednost.
„Medijska, ekonomska i administrativna nadmoć VMRO-DPMNE u poređenju sa skromnim resursima drugih partija jeste ključni momenat predsedničkih i parlamentarnih izbora”, rekao je Zekoli, ocenjujući da se ovom pobedom „učvršćuje populistički stil vladanja i ulazi u tipičnu zonu strahovlade”.
Stoga ne čudi komentar socijaldemokratskog predsedničkog kandidata da se „pod ovim uslovima stalnih ucena i pritisaka” njegov rezultat od 35,57 odsto glasova može smatrati „podvigom” na strani naroda.
„Borba nije gotova. Boriću se do poslednjeg dana za koncept, ideje i vrednosti u koje verujem”, poručio je Pendarovski.
Ipak, malo ko veruje da će njegova borba dovesti do promene vlasti u Skoplju.

Sandžačka linija podstiče islamsku politiku u BiH
Sarajevo– U bošnjačkim političkim krugovima u Sarajevu uveliko se spekuliše da će Mustafa Cerić, bivši  poglavar Islamske zajednice u BiH (IZ BiH), zajedno sa sandžakim muftijom Muamerom Zukorlićem, osnovatipolitičku stranku i krenuti u trku za bošnjačkog člana Predsedništva BiH.
Cerić je u obraćanju sarajevskim medijima rekao da za sada ništa nije izvesno, ni konačno rešeno. Međutim, sama najava da bi bivši poglavar IZ BiH mogao da zakorači u političke vode izazvala je podele, kako među ljudima bliskim Ceriću, tako i među poznatim sarajevskim bošnjačkim intelektualcima.
Većina Cerićevih bliskih prijateljasmatra da njegov ulazak u politiku, na koji ga „nagovara sandžačka linija”, ne može doprineti bošnjačkom jedinstvu.Drugi, pak,veruju da bi bivši reis svojim ugledom i poznanstvima stečenim tokom dve decenije vođenja IZBiH mogao da donese novi kvalitet na političkoj sceni, ali i korist državi  BiH.
Stav uglednih bošnjačkih intelektualca, koji ne spore pravo svakog građanina da osnuje stranku i bavi se politikom, jeste da bi Cerić kao političar iritirao Srbe i Hrvate, teda bi i Bošnjaci od njegovog bavljenja politikom imali više štete nego koristi.
„Ono što možda može biti dobro za Bošnjake na prvi pogled, ne može  biti dobro za BiH, jer će iritirati druge narode.Jednostavno, bojim se takvih situacija i problema koji bi iz toga proizašli“, izjavio je univerzitetski profesor Suad Kurtćehajić, navodeći kako Bošnjaci uvek moraju voditi računa o tome da opstanak BiH najviše zavisi od njih samih i da nije dobro da stvaraju tenzije onde gde to nijeneophodno.
Sarajevski doktor nauka, sociolog, filozof i politički analitičar Esad Bajtal podseća da se Cerić uplitao u politiku i dok je bio na najvišoj verskoj funkciji čime je u političkim krugovima podstakao animozitete. „Bilo bi dobro da razmisli koliko bi to bilo loše, a koliko dobro za državu”, rekao je Bajtal.
Damir Hadžić, potpredsednik Socijaldemokratske partije  (SDP), koja je svojevremo sukobljavala sa Cerićem zbog njegovog istrajavanja na uvođenju veronauke u predškolske ustanove i zbog pokušaja proterivanja „Deda mraza” iz sarajevskih obrazovnih ustanova, smatra da bi Cerićeva odluka da formira stranku bila neozbiljan potez nekadašnjeg verskog poglavara čije je vreme prošlo.

Nikad manja podrška vladi nemačkog kancelara Olafa Šolca
BERLIN – Podrška koalicionoj vladi nemačkog kancelara Olafa Šolca pala je na najniži nivo od dolaska na vlast krajem 2021. godine.
Nezadovoljstvo javnosti Šolcovim Socijaldemokratama, Zelenima i Slobodnim demokratama dostiglo je najviši nivo dosad - oko 70 odsto, pokazala je anketa agencije za istraživanje javnog mnjenja INSA koju je objavio nemački list „Bild”, preneo je Blumberg.
Manje od 40 odsto ispitanika, što je rekordno nizak nivo, podržalo bi jednu od tri stranke na izborima ako bi oni bili održani sada, pri čemu bi birači radije podržali antimigrantsku, desničarsku Alternativu za Nemačku (AfD) nego Šolcov SPD.
Nezadovoljstvo javnosti zbog inflacije, rekordne imigracije i skupih mera zaštite životne sredine mesecima je opterećivalo Šolcovu koaliciju.
Međusobna trvenja i upiranja prstom zaustavili su sposobnost koalicije da napreduje u ispunjavanju ambicioznog plana dekarbonizacije ekonomije, posebno zbog sve većih troškova energenata i rastuće podrške AfD-u protiv establišmenta.
Šolc se trudi da ostane pozitivan, piše agencija, ne samo suočen sa mučnim političkim nezadovoljstvom, već i kada se Nemačka bori sa ubrzanim starenjem stanovništva i nedostatkom kvalifikovane radne snage, posebno u oblasti tehnologije, zdravstvene zaštite i nege dece.
Zabrinutost zbog akutnog manjka radnika u ključnim sektorima i ogroman priliv migranata koji se ubrzao nakon ruskog napada na Ukrajinu ponovo je pokrenuo društvene debate o integraciji i politici zaštite granice.

Kome smetaju srpske zastave na Egzitu
Događaj iz Novog Sada gde su organizatori Egzit festivala sa bedema Petrovaradinske tvrđave skinuli zastavu na kojoj je predstavljena mapa Kosova i Metohije u bojama srpske trobojke i sa srpskim grbom, nekako se stidljivo provukao kroz medije. Radost što dolaze gosti, ko peva i kako svira, „sakrili” su ovaj sramni događaj. Ali su zato društvene mreže „gorele”, uz osuđujuće komentare.
Šta se zapravo desilo: kako bi pokazali što više servilnosti za svoje goste iz zemalja koje priznaju nezavisnost Kosmeta, organizatori su odlučili da skidaju srpske simbole u Srpskoj Atini, “da ih ne vređaju” a na njihovo mesto postavili su srce sa znakom mira.
Baš dok Kurtijevi do zuba naoružani specijalci svakodnevno hapse i maltretiraju naše sunarodnike u južnoj srpskoj pokrajini, Egzit je odlučio da promoviše „mir”. To je mnogo više od servilnosti jer je prekršen ustav i član zakona o nacionalnim simbolima.
Grupa mladih patriota su zastavu sa mapom Kosmeta postavili pre nekoliko dana kao vid podrške našem narodu u južnoj srpskoj pokrajini u ovim teškim trenucima. To je odmah zasmetalo autošovinistima okupljenim u nekim organizacijama i partijama. Mnogo je urađeno na suzbijanju antišovinizma u našoj zemlji, ali pojavni oblici ove bolesti i dalje mogu da se vide. Primer za to je ovaj slučaj.
Pojedinci su već par puta pokušavali da uklone zastavu, u čemu su ih mlade patriote sprečile.
I to nie usamljen incident. Samo dan posle skandala u Novom Sadu, kada su organizatori Egzit festivala sa bedema Petrovaradinske tvrđave skinuli zastavu na kojoj je predstavljena mapa Kosova i Metohije, na istoj manifestaciji dogodio se novi..
Ovog puta je na jednom od nastupa mladić je podigao zastavu na kojoj je bila mapa Kosmeta u bojama srpske zastave i natpis „Nema predaje”. Opkolili su ga i tražili da je skloni. Bilo je povuci-potegni ali taj srpski patriota nije odustao.
Da li većina građana Novog Sada ne gleda blagonaklono na skidanje srpskih simbola, siguran sam da ne gleda. I da im nije drago. I vasceloj Srbiji nije pravo. I to prolazi “ispod radara”.. I nikom ništa. Ako potpisnika ovih redova bilo ko optuži za preterani patriotizam ili slične emocije, znaće odakle dolaze ti napadi, pokazaće oni pravo lice.

Mi ne idemo nikud i ne radimo ništa
Prozapadne opozicione stranke koje organizuju proteste nikako ne žele da se oprobaju na izborima nakon što su već deset puta okupili svoje pristalice na ulicama.
Nesvakidašnji zahtev dela opozicije da se ne raspisuju izbori politički je fenomen kakav se retko može videti u svetu, ali u Srbiji je izgleda i to moguće. Samo u Srbiji postoji opozicija kojoj nije cilj dolazak na vlast ili bar ne dolazak na vlast na izborima.
Tokom jučerašnje protestne šetnje imali smo priliku da ovo čujemo od predsednika Demokratske stranke Zorana Lutovca u izjavi za televiziju N1 koja je medijski promoter protesta i dela opozicije koji ih organizuje.
Na pitanje reporterke N1 da li misli da su izbori pravi način da se protesti kapitalizuju kako smatraju brojni analitičari, Lutovac kaže da to nije dobra procena.
- Leto je, manje je ljudi na ulicama, to treba raditi kad ste najjači, a ne kad slabite. Najjači ste krajem avgusta ili početkom septembra kad se ljudi vrate sa odmora - rekao je Lutovac.
Po svemu sudeći, okupljenih je zaista sve manje, a deluje da su pristalice prozapadne opozicije morale da napuste Srbiju zbog ,,diktature” i lošeg života te da svoju tugu blaže na plažama primorskih zemalja.
Ipak, Lutovac ne sumnja da će se pristalice vratiti. Samo da se završe letovanja. 
Međutim, ni tada, izbori neće biti tema za ovaj deo opozicije već formiranje prelazne vlade bez izbora, legitimiteta i mimo volje naroda kako je to već viđeno tokom dvehiljaditih.
- Izbori za nas nisu tema. Ako raspišu izbore, imaće građane na ulicama - poručio je Lutovac.
Ne može se reći ni da Lutovac nije u pravu jer bi svaki izlazak na izbore podrazumevao i uvek neugodni cenzus od tri odsto. 
Na drugoj strani, za tehničku vladu nije vam neophodno ništa. Eventualno konsultacija u nekoj od stranih ambasada. Posle toga i lideri opozicionih stranaka bi mogli na neku od egzotičnih destinacija. Naravno, o našem trošku. Red je da i oni odmore. Ipak su se naradili.

OVO NEMA NIGDE NA SVETU: OPOZICIJA PRETI VUČIĆU AKO RASPIŠE IZBORE!

N1: Analitičari misle da opozicija treba da kapitalizuje ove proteste. Mislite li da su izbori način?

Zoran Lutovac: Ne, to nije dobra procena! Leto je, manje je ljudi na ulicama, to treba raditi kad ste… pic.twitter.com/gqcZWohz1o
— Detektor laži (@LaziDetektor) July 9, 2023

Srpska jedina štiti Ustav BiH i Dejton
Od našeg stalnog dopisnika 
Banjaluka – Republika Srpska nije izvor problema, već mesto na kom se donose odluke koje pozivaju na domaći dogovor i pronalazak rešenja. U Banjaluci nisu izglasani akti o secesiji, već akti koji omogućavaju relaksaciju i koji pozivaju na dijalog i dogovor. Kao što se desilo na nedavnoj sednici dve entitetske vlade, što mi vidimo kao model odnosa za budućnost, rekao je Nenad Stevandić, predsednik Narodne skupštine Republike Srpske. On je u razgovoru za „Politiku” istakao da je već posle tri dana nakon zajedničke sednice vlada Republike Srpske i Federacije BiH došao „doprinos” saradnji naroda i entiteta i od strane Kancelarije visokog predstavnika (OHR).
„Oni su svoje sporne odluke doneli svega tri dana posle sednice na kojoj su započeti domaći dogovori. To sve objašnjava. Ne dozvoljavaju da se sami dogovorimo. Ne odgovara im da se priča o investicijama, o povratku mladih, zapošljavanju i rastu BDP-a”, rekao je on. Govoreći o podeli državne imovine, podsetio je da su jedine granice koje su nacrtane posle Drugog svetskog rata one koje su podelile entitete u BiH. „Te granice su plod međunarodnog ugovora. Šta one dele ako već nisu međudržavne granice? Pa dele imovinu entiteta! Stoga pokušaj osporavanja imovine Republike Srpske u stvari predstavlja svesno izazivanje krize i sukoba.”
 
Utisak je da BiH ulazi u ozbiljnu krizu. Skupština je usvojila dva zakona i njima odbacila odluke visokog predstavnika i Ustavnog suda BiH. Oba zakona suspendovao je Kristijan Šmit. Šta je Srpsku opredelilo na ove korake? 
Nesporno je da je visoki predstavnik generator sukoba i nesporazuma u BiH. To proističe iz činjenice da on nema legalno imenovanje. Po relevantnim rezolucijama SB UN, BiH je bez visokog predstavnika. Jake zemlje, koje ne zavise mnogo od SB UN, progurale su da Šmit sedne u kancelariju visokog predstavnika bez obzira na to što nema legalitet. Zato imamo stvaranje cikličnih krugova krize. Takođe, Ustavni sud BiH je jedina institucija koja ne počiva na dejtonskim principima – konsenzusu dva entiteta i tri naroda. Tamo dominiraju tri stranca, koji zajedno s dva Bošnjaka preglasavaju Srbe i Hrvate. To je izvor svih problema. Sve što je i ranije radila Narodna skupština RS bila je reakcija na odluke koje donose ove institucije. Neverovatno je da Bošnjaci ne žele da imaju još jednog Bošnjaka u Ustavnom sudu, već nastoje da tamo ostane Nemac ili Albanac. To je za nas znak da se sa BiH upravlja spolja, a za druge nada da će strane sudije, kao u ratu strani avioni, doneti prednost Bošnjacima.
 
Odluke Skupštine RS nailaze na ozbiljnu ljutnju na Zapadu. 
Mi moramo ostati jedinstveni i uporni, ne sme biti pukotina među Srbima. Moramo sačuvati odlične odnose sa Srbijom i svoju neutralnost. Imamo otvorene sve komunikacijske kanale, čak i sa zemljama koje nas stalno kritikuju. Mi ćemo nastaviti da nudimo rešenja, koja će uvek biti zasnovana na dejtonskim principima, a to znači da nijedna odluka ne sme da bude doneta preglasavanjem, bez saglasnosti dva naroda i dva entiteta. A upravo su to radili visoki predstavnik i Ustavni sud BiH. Mi to razumemo kao nastojanje da se ovde provociraju krize i sukobi. Na to reagujemo pametno i nećemo dozvoliti da budemo okrivljeni za ono što je neko drugi smislio.
 
Da li je nametanje model po kom dugoročno može disati BiH? 
Ne, naprotiv, to je potpuno glupo, jer u BiH je već ispod 1,5 miliona Bošnjaka, oko milion Srba i manje od pola miliona Hrvata. Niko nikog tu ne može da nadjača i ugrozi. Mogu samo da se stvaraju nepotrebne krize. Razumem frustraciju Bošnjaka zbog percepcije da samo oni nemaju svoju državu. Zato postoji neki prikriveni cilj da se preko geopolitičke osovine – koju ovde drže Amerikanci i Britanci, posredstvom OHR-a i stranih sudija – isposluje neka supremacija Bošnjaka. Ali to ne može i neće ići preko leđa druga dva naroda i može samo silom da se desi. To ne žele ni Hrvati, koji su u zadnje vreme bili zavisni od Srba, i čiju smo poziciju štitili samo zato da ne bismo mi došli na red, a ne zato što smo u ljubavi s onima koji često pokazuju proustaške stavove. Srpska nije osnovana voljom tih sila koji sada rade protiv nje, ali je od njih prihvaćena kao neminovnost. Ipak se nadležnosti Srpske stalno tope i ako se to nastavi biće kao da je nismo ni stvorili i zato je reakcija RS tako odlučna.
 
Dakle, sem brige za državnu imovinu, korake Srpske uslovila je akumulacija nezadovoljstva. Ipak stižu upozorenja. 
Sva briga kojom Dodika žele da predstave kao figuru koja krši Dejtonski sporazum i ustavni poredak velika je laž. Dodik ima poseban stil, ali on je samo alibi da se dovrši posao obesmišljavanja i obezvlašćivanja RS. Manji deo opozicije to ne razume. Pa još daju podsticaj alibiju međunarodnog faktora. Dodik ima veliki politički kapacitet i vuče najveći broj konaca. Ali to je stvar koja pripada političkom spektru. U pravnom spektru ni Dodik ni RS nikada nisu doneli odluke o disoluciji. Nijedna institucija RS nije donela odluku o otcepljenju. Naše odluke treba pažljivo čitati. Mi u njima tražimo da se izaberu sudije Ustavnog suda BiH, jer je tako predviđeno. Ali volje za to nema kod Bošnjaka koji te sudije mogu da koriste za atak na RS. I zato smo tu gde jesmo. Što se imovine RS tiče, kada smo 2012. potpisivali ugovor s nemačkom kompanijom u vezi s izgradnjom energetskih objekata – isti ovaj kakav sad imamo sa Srbijom, jer su Nemci odustali – tada Ustavni sud nije problematizovao imovinu. Nije smeo protiv stranaca, niti su federalni partneri vikali da ne možemo bez njihove saglasnosti. U pozadini je srbofobija, a ne zajednički razvoj.
 
Dakle, odgovornost za krizu smeštate pre svega u Sarajevo i kod međunarodnih predstavnika. 
Pogledajte, na 9. januar su ranije dolazili svi. Sve do momenta kada su stranci odlučili da izazovu krizu. Nakon što su Dan RS proglasili neustavnim, počinje kriza, a mi počinjemo još žešće da ga slavimo. Svetosavska nagrada je takođe problematizovana od Bošnjaka, ali je Ustavni sud odlučio da ona nije uvredljiva. Taj sud je ušao u formu da deli srpske svece. Da procenjuje koji svetac vređa interese bošnjačkog naroda. Pa ih valjda Sveti Sava ne vređa, jer je Srbin, a Sveti Stefan, ipak, vređa. Oni su se upustili i u meritum verskog, društvenog, običajnog i potpuno polupali lončiće.
 
Da li RS nastupa jedinstveno u aktuelnoj krizi? 
Kao osnivač SDS-a i iz kog sam izašao u vreme čudne nacionalne politike u najvećoj stranci opozicije, mogu samo da skinem kapu za poslednje stavove i da kažem da se ta partija ponaša državotvorno. Nadam se da će tako i ostati. Trenutno, SDS je stranka opozicije koja razume razliku između vlasti i države.
Setite se, targetiranje Karadžića nekada je bilo isto kao aktuelno prokazivanje Dodika. Karadžića su najpre oterali u šumu, pa u zatvor, a prethodno su mu garantovali da neće biti procesuiran. Pravili su hajku kako bi od njega napravili kriminalca, lažući da je iz Prijedorske banke odneo tri miliona maraka. Želeli su stvoriti nezadovoljstvo naroda prema njemu, što nije uspelo. Ne verujem ni da će uspeti aktuelni pokušaji po istom principu. Nismo mi društvo koje drugačije živi i radi ili ima drugačije demokratske principe od nemačkog, francuskog ili švajcarskog modela. U vreme evropske cenzure u vezi s ratom u Ukrajini možemo čak reći da smo pet puta slobodniji. U Banjaluci možete da kritikujete i hvalite Putina ili Zelenskog, a u Berlinu i Parizu to ne smete. Udar na RS, sem napada na naše vrednosti, jeste udar i na demokratsko društvo.
 
Neki u poslednjim dešavanjima u RS pronalaze baš uticaj dešavanja u Ukrajini. 
Sukob u Ukrajini ima veze sa situacijom u celom svetu. Pa ima refleksije i na Balkan. Mi u tom ratu ne učestvujemo. Nepoštovanje međunarodnih ugovora je uvek generator koji dovodi do ratova. Nepoštovanje Kumanovskog sporazuma i Rezolucije 1244 izaziva krizu na KiM, jer Srbi nisu dobili svoje bezbednosne snage da ih štite. Minski sporazumi nisu poštovani dok je trajala tortura nad stanovništvom Donbasa. Ako se setimo kako se pred Drugi svetski rat raspalo Veće naroda i kako se danas ljuljaju UN, možemo da povučemo mnoge paralele. Ali mi nigde ne treba da srljamo. BiH treba da se liši ambicije za priključivanje u bilo kakve vojne asocijacije. Ali EU je odlučila da pritisne BiH da se mora opredeliti. Na svu sreću bez mišljenja Srba to se ne može desiti. Blokirali smo pristupanje NATO-u i uvođenje sankcija Rusiji. Srpska može da se ponosi kako tretira ukrajinsku manjinu, koja je ovde najbrojnija. U Prnjavoru živi nekoliko hiljada Ukrajinaca, koji imaju svoje crkve i mi želimo da niko u Srpskoj nema ikakvih problema. To je za nas čast.
 
Verujete li u neka saznanja da se razmatra smena Dodika? 
Mi smo OHR još ranije potpuno pobedili, argumentima i dokazima. Dokazali smo da su svi visoki predstavnici imenovani rezolucijama SB UN. Prezentovaćemo dokumente koji su potpisani između parafa i potpisa Dejtonskog sporazuma, sa takozvane Konferencije za implementaciju mira u Londonu – koja je ustanovila Savet za sprovođenje mira (PIK) i pozvala zvaničnim dokumentima SB UN da potvrdi prvog visokog predstavnika. Dakle, čak i kada bi Šmit smenio Dodika, mi to ne bismo objavili, jer nema legalitet. Ako nema legalitet imenovanja i njegove odluke su nelegalne. Pa kako onda da njegove odluke objavljujemo u „Službenom glasniku RS”? Ovog trenutka, Srpska je ta koja čuva pravni poredak u BiH. Sve akcije iz RS zasnovane su na pravu i to svi dobro znaju. Zato su prešli na drugu strategiju – zloupotrebu Ustavnog suda.
 
Šmit je nametnuo zakon koji inkriminiše one koji ne poštuju njegove, kao i odluke Ustavnog suda. 
Time želi da upotrebi domaće institucije za izazivanje krize. To će opet raditi nametanjem zakona. Oni koji budu prihvatili da sprovode takve zakone mogu da naprave poremećaj mira. Zato je Dodik najavio da će u Nemačkoj tužiti Šmita za lažno predstavljanje, ali i za narušavanje mira, a to je najveći zločin. Mi u RS sem pravnog poretka RS i BiH čuvamo i mir.
 
Posebnu nervozu na Zapadu izazvala je najava suspenzije ingerencije Suda i Tužilaštva BiH i agencije Sipa. 
Jedan šeik je u otporu zapadnjačkoj agresiji rekao da muslimani ne jedu svinjetinu, ali da ako treba da umru od gladi, možda i mogu da ih nateraju na to. Ako naše postojanje bude ugroženo, bićemo prinuđeni da donosimo zakone koji će imati pravni legalitet i koji će se primenjivati na teritoriji RS. A sasvim drugi zakoni će važiti u FBiH. Imaćemo praktično dve zemlje. To ne priželjkujem, već se nadam da će biti pameti u međunarodnim centrima, što uključuje i neophodnu katarzu u EU, koja ovde treba da zameni OHR. Treba da se imenuju domaće sudije i da se sprovode domaći zakoni, te da niko nikome ne koči razvoj.
 
Na osnovu čega tvrdite da se neće dozvoliti da Srbi u BiH budu svedeni na manjinu i podvrgnuti nasilju kao na KiM? 
Teroristički režim koji na KiM ugrožava Srbe često pominje Srpsku, što je za nas veliko priznanje. Kada tvrde da neće dozvoliti RS na KiM, to je potvrda da je Srpska toliko etablirana da joj se ni ćošak ne može odbiti. Niko sem naše skupštine neće donosi odluke u ime nas, niti će imenovati gradonačelnike u ime naših građana tako što će da raspisuje izbore i sa dva-tri odsto izlaznosi priznaje njihove rezultate. A mnogi u Sarajevu bi to voleli. U RS postoje dva veća naselja sa Bošnjacima, Kozarac i Janja, koja uživaju svu našu pažnju, prava i ljubav. Ipak, BiH iz devedesetih i danas nije ista. U Sarajevu nema Srba, svi gradovi su monoetnički u oba entiteta, uz izuzetke Drvara, Glamoča, Grahova i Petrovca u FBiH. Izmaštana multietnička priča je samo lažni građanski model za konačnu supremaciju Bošnjaka.

Bajden: Saudijska Arabija i Izrael daleko su od sporazuma o normalizaciji odnosa
Izrael i Saudijska Arabija su daleko od sporazuma o normalizaciji koji bi uključivao sporazum o odbrani i američki civilni nuklearni program, rekao je predsednik SAD Džozef Bajden u intervjuu za Si-En-En.
Američki zvaničnici su posredovali u pokušaju da postignu dogovor o normalizaciji odnosa između dve zemlje, podseća Rojters.
„Daleko smo odatle. Imamo o mnogo čemu da razgovaramo”, rekao je Bajden.
Izraelski ministar energetike Izrael Kac je prošlog meseca izrazio protivljenje ideji da Saudijska Arabija razvija civilni nuklearni program kao deo bilo kakvog uspostavljanja odnosa između dve zemlje posredstvom SAD.
Bajden je ukazao na odluku Saudijske Arabije, uoči njegove posete kraljevstvu prošlog leta, da otvori svoj vazdušni prostor za sve avio-prevoznike, otvarajući put za više preleta ka i iz Izraela, prenosi Tanjug.

Bajden otputovao na evropsku turneju, posetiće Britaniju, Litvaniju i Finsku
Predsednik SAD Džozef Bajden otputovao je danas na evropsku turneju tokom koje će posetiti Veliku Britaniju, Litvaniju i Finsku, javlja Rojters.
Bajden će večeras stići u London, a narednog dana će se sresti sa britanskim kraljem Čarlsom III, prvi put od kada je krunisan.
On će razgovarati i sa britanskim premijerom Rišijem Sunakom u Dauning stritu.
Sledeća poseta je samit NATO u Viljnusu, u Litvaniji.
Bajden će provesti dva dana u glavnom gradu Litvanije, koja je domaćin godišnjeg samita NATO.
On ćee učestvovati na sastancima sa liderima i održati govor na Univerzitetu u Viljnusu.
Konačna stanica je Helsinki, gde se očekuje da će Bajden u četvrtak proslaviti proširenje NATO sa Finskom kao najnovijom članicom alijanse.
Ova nordijska zemlja je u aprilu postala 31. članica NATO.
Bajdenov savetnik za nacionalnu bezbednost Džejk Saliven rekao je da će Bajdenovo putovanje „pokazati predsednikovo vođstvo na svetskoj sceni”, navodi AP, prenosi Tanjug.

NATO i referendum
Ti ih pitaš jedno, oni odgovaraju nešto deseto.
Pitaš ih kako to da je Obama u svom govoru u Briselu rekao da se Kosovo odvojilo od Srbije, „posle referenduma organizovanog u skladu sa međunarodnim pravom “ kad svi znamo da je Kosovo proglasilo nezavisnost bez referenduma i bez saglasnosti Beograda.
Ambasadi SAD u Beogradu bilo je potrebno dva dana da javnosti kaže nešto što niko nije ni pitao: „Kosovski parlament je legalno proglasio nezavisnost u okviru legitimnog demokratskog procesa pod administracijom UN, pošto su bile iscrpljene sve druge opcije”.
A gde se dede onaj kosovski referendum iz Obaminog govora? On je bio za jednokratnu upotrebu da bi se dokazalo kako se Krim nelegalno otcepio. Za razliku od Kosova.
U međuvremenu kriza u Ukrajini se zaoštrava, tenzije rastu, istočni deo hoće referendumima da se otcepi, po ugledu na Krim. Kijev strahuje od ruske intervencije.
Srbija je ovih dana zaokupljena obeležavanjem petnaestogodišnjice bombardovanja i sećanjem na žrtve. Baš pre tri dana u Grdeličkoj klisuri je polaganjem venaca obeleženo stradanje 15 civila, među kojima je bilo i dece. Tačan broj poginulih se i ne zna. Stradali su u putničkom vozu na koji je NATO ispalio rakete iz nikad objašnjenih razloga.
Baš tog dana NATO na svoj sajt „kači “ da su „vazdušni napadi” na SRJ 1999. izvedeni „bez specifične rezolucije Saveta bezbednosti”. Sa zakašnjenjem od 15 godina, ova činjenica se prvi put javno priznaje u sedištu Atlantskog saveza u Briselu.
Datumi su se poklopili, ali nije posredi zakasnelo kajanje. 
Napad NATO-a na Srbiju 1999. bio je „potpuno u skladu s međunarodnim pravom “, saopšteno je agenciji Beta u Briselu, a „činjenične tačke” koje je NATO prošle nedelje objavio na internetu, „ne predstavljaju promenu politike NATO, već jednostavno stavljaju na znanje dobro poznate činjenice”.
Za razliku od Krima, kosovski parlament je legalno proglasio nezavisnost, kaže se u saopštenju Stejt departmenta, pošto su „prethodno bile iscrpljene sve druge opcije”
Kosovo je tako proglašeno za jedinstveni slučaj, na koji niko neće moći da se poziva kao na presedan kako bi opravdao cepanje drugih država.
Ali onda se ispostavilo da je to lakše reći nego primeniti na delu.  Samo u Evropi sada slede referendumi o nezavisnosti Škotske, pa zatim Katalonije. Katalonci se pozivaju na kosovski presedan, iako se Madrid posebno trudio da im ne pruži taj izgovor za nezavisnost tako što Španija nikad nije priznala nezavisnost i suverenitet Kosova.
I Madrid na muci objašnjava da se rukovodi principima međunarodnog prava. Onog istog kojeg su NATO i Vašington isterali kroz kosovska vrata, da bi im se ti proterani principi sada vraćali kroz prozor.

Između čekića i nakovnja
Nedavni događaji u Donjecku dodatno su zakomplikovali i onako vrlo složenu situaciju. Ukrajina i njeni delovi postaju centralno žarište sukobljavanja Rusije, s jedne strane, i SAD i Evropske unije, s druge. Ovakva konfrontacija odavno nije viđena i, s obzirom na izmenjene geopolitičke uslove u odnosu na period hladnog rata, teško je predvideti u kojem pravcu će se stvari dalje odvijati. Lično sumnjam u ograničenu vojnu konfrontaciju,ali verovatnoća da će se ekonomske sankcije primeniti, a zatim i eskalirati, postaje sve veća.
Gde smo mi u toj situaciji? Pa, između čekića i nakovnja. Naša ekonomska i finansijska, a posebno energetska vezanost za Rusiju je velika. Ali je naša trgovinska i investiciona vezanost za Zapad daleko, daleko veća. Na primer, naš izvoz u Italiju nadmašuje naš izvoz u Rusiju. Slična je stvar i sa Nemačkom. A tu je još 26 zemalja, istina sa slabijim spoljnotrgovinskim vazama sa Srbijom, ali uzete zajedno, opet se međusobni trgovinski odnosi mere milijardama evra.
Zaoštravanje ekonomskih sankcija će neosporno potrefiti Rusiju i imati efekat na njenu stopu rasta, zapošljavanje, investicije itd. Ali će ono, bez sumnje, imati i negativnih efekata na Evropsku uniju, pre svega na Nemačku, kao najvećeg pojedinačnog trgovinskog partnera Rusije. Uvesti sankcije protiv Rusije nije isto što i uvesti sankcije protiv Srbije (SR Jugoslavije). Mi smo, u to vreme, dakle 1999. godine, bili vrlo mali segment ukupne spoljnotrgovinske razmene EU, ispod 0,5 odsto. To znači da je primena sankcija prema SR Jugoslaviji za zemlje EU prošla gotovo bezbolno. Sa Rusijom je stvar već nešto ozbiljnija, posebno u energetskom segmentu. Nemoguće je sprovesti sankcije prema ovoj zemlji a ne osetiti posledice i na sopstvenoj koži, odnosno ekonomiji.
S obzirom na veliku ekonomsku, finansijsku i investicionu vezanost na obe strane, prirodno je da bi Srbiji bilo izuzetno teško da se svrsta na jednu od tih strana. Neosporno je da bi nama najviše odgovaralo da možemo da nastavimo razvijanje odnosa,kao i do sada: zona slobodne trgovine i sa jednima i sa drugima, s tim što bi odnosi sa EU trebalo da evoluiraju ka carinskoj uniji, a potom i u zajedničko tržište. U tom smislu razumem i apel našeg rukovodstva upućen Zapadu da se ne kvare naši odnosi sa Rusijom. Jedini problem s tim apelom jeste tošto on, ipak, računa na neki fer-plej, razumevanje specifičnosti naše pozicije. Nažalost, i fer-plej i razumevanje specifičnosti pozicija pojedinih zemalja danas su velika retkost, zapravo ne postoje. Sukob interesa velikih ostavlja malo prostora za razumevanje specifičnosti malih zemalja, posebno onih koje ne žele da biraju stranu.
Ekonomski posmatrano, naš kurs u budućim događajima treba da ostane želja za saradnjom sa obe strane. Treba očekivati pritiske sa obe strane da se jasnije opredelimo. Mislim da je uputno u takvim situacijama ponašati se „reaktivno”,a ne „proaktivno”, dakle odlučivati se za promene tek kad se mora,a ne kao znak dobre volje. Verovatnije je da će pritisak sa istoka biti veći od pritiska sa Zapada,jer je Evropskoj uniji i u ovom trenutku, teže da formuliše zajedničku spoljnu politiku nego što je to Rusiji. S druge strane, mora se imati u vidu da je naša ekonomska veza sa Zapadom višestruko intenzivnija nego sa Rusijom i ta bi situacija, takođe, trebalo da utiče na naše „reaktivno” ponašanje.
Treba se nadati, ne bez realnih osnova, da će aktuelna konfrontacija biti kratkotrajna, taktička a ne strateška, te da će se ubrzo otvoriti vrata za nastavak našeg puta razvoja ekonomskih odnosa sa obe strane, zapravo sa svim stranama.
Profesor Fakulteta za ekonomiju, finansije i administraciju

Narukvice za urbaniste
Kraljevo – Veće Apelacionog suda u Kragujevcu, kojem je predsedavala sudija Milunka Cvetković, donelo je pre nekoliko dana presudu kojom se na po „godinu dana zatvora u prostorijama u kojima žive“ osuđuju Miloje Dragojlović, bivši načelnik Odeljenja za urbanizam u Kraljevu i Zarija Zečević, republički urbanistički inspektor.
Istina, na ovu odluku oni istom sudu imaju pravo žalbe, ali je ona posebno zanimljiva zbog optužbe protiv njih koju je podnelo preduzeće „Trgomen PV“, čiji je vlasnik Predrag Mikić, aktuelni savetnik za privredu predsednika Republike. Naime, kako smo ranije pisali, Predrag Mikić je još pre pet godina protiv njih podneo krivične prijave za navodnu zloupotrebu službenog položaja, zbog koje je on, kako je tvrdio, imao višemilionsku štetu.
No, tužilac tu prijavu nije prihvatio, ali su zastupnici njegovog preduzeća, tj. oštećeni kao supsidijarni tužilac, podneli optužnicu. To Viši sud u Kraljevu prihvata i vodi istragu. No, Veće ovog suda, kojem predsedava sudija Dragica Pančić, za optužene, zbog nedostatka dokaza, donosi oslobađajuću presudu. To čini najpre 2010. a posle žalbe i 2013. godine. Ali, Apelacioni sud u Kragujevcu, na ponovljenu žalbu „Trgomena PV“ 23. marta ove godine, posle rasprave je preinačio ovu presudu i doneo pomenutu osuđujuću odluku.
Šta je suština spora? Još davne 2004. godine Predrag Mikić, odnosno „Trgomen PV“, zatražio je od Odeljenja za urbanizam u Kraljevu akt o uslovima za gradnju poslovno-stambene zgrade u Jug Bogdanovoj ulici. Taj akt on i dobija pa uz zahtev za odobrenje gradnje prilaže i idejni projekat. Prema tom projektu tu je bila predviđena gradnja šestospratnice, tj. poslovno-stambenog objekta od oko 5.100 kvadrata.
Međutim, tu proceduru početkom 2005. godine prekida inspekcijska kontrola svih projekata, a bilo ih je pedesetak. U toj kontroli Zarija Zečević, republički urbanistički inspektor, zbog zakonskih manjkavosti, za 19, među kojima je i Mikićev, nalaže poništenje izdatog akta o urbanističkim uslovima. Razlog je bio neuređena parcela i predviđena viša spratnost buduće zgrade od propisane. Odeljenje za urbanizam sprovodi nalog inspektora, ali Mikić ne odustaje.
U više navrata piše žalbe, nadležnim organima ministarstva pa i sudu. Odeljenje za urbanizam u Kraljevu Mikiću potom izdaje izvod iz urbanističkog plana i zvanično ga upoznaje sa zaključkom da je za dobijanje odobrenja gradnje neophodno formiranje parcele, takozvana preparcelacija zemljišta i poštovanje spratnosti. On to ignoriše tvrdeći da su u međuvremenu drugi, u neposrednoj blizini, bez tog uslova, dobili traženo odobrenje i to uz potpis Dragojlovića a Zečević, i pored saznanja i upozorenja, propušta da obavi inspekcijski nadzor. Ti „drugi“ su investitori Rodoljub Vilimonović i firmi „Deming“ iz Kraljeva.
Međutim, optuženi urbanisti su se oduvek branili tvrdnjama da su investitori sa dobijenim „papirima“ za gradnju poštovali propisanu spratnost i ostale zakonske uslove. Uprkos tome, zastupnici „Trgomena PM“ preduzeća koje preuzima vođenje sudskog postupka su, ipak, ostali pri tvrdnji da su optuženi zajedničkim „snagama“ i dogovorom, tj. zloupotrebom službenog položaja, ovoj firmi otežali izgradnju i naneli mu štetu a drugim investitorima korist. Veštaci su procenili da ta šteta na ime umanjenja koristi zbog neizgrađene zgrade za „Trgomen PV“ iznosi 44,5 miliona dinara i 4,7 miliona za projekat a korist, recimo, Vilimonoviću i „Demnigu“ je veća od 1,5 miliona dinara.
Viši sud u Kraljevu, kako smo pomenuli, u dva navrata je smatrao da nema dokaza o pomenutom udruživanju načelnika i inspektora zarad favorizovanja jednih ili diskriminisanja drugih, pa i izvršenja krivičnog dela zloupotrebe službenog položaja, ali je Apelacioni sud procenio sasvim suprotno i optužene osudio a oštećene uputio na parnicu radi naplate štete.
E, to je u Kraljevu izazvalo veću polemiku u javnosti pogotovo što su se iz „Trgomena PV“, podneskom gradu Kraljevu, odavno obratili tražeći poravnanje kako se ne bi dalje sudili... I, još nešto što je posebno naišlo na neodobravanje ovdašnje stručne pravne javnosti. Naime, tek u presudi Apelacionog suda u Kragujevcu se uz firmu „Trgomen PV“ doslovce pominje i Predrag Mikić kao oštećeni vlasnik preduzeća. To je nametnulo i pitanje da li je to „otvaranje vrata“ da vlasnik umesto preduzeća eventualno naplati štetu pošto je firma „Trgomen PV“ više od godinu dana u stečajnom postupku, pa je shodno propisima sudski postupak mogao samo da nastavi stečajni upravnik.

Novopazarska banja – od romantike do propadanja
Novi Pazar – Oni koji su prokrstarili Istok i Zapad, kopno i more nisu videli ovakve termalne banje, napisano je na kamenoj ploči na ulazu u staro tursko kupatilo, hamam, u Novopazarskoj banji. Putopisac, zanet valjda lepotom okoline i okrepljen lekovitom banjskom vodom, u naletu inspiracije uklesao je da „ova banja postade raj za zaljubljene”.
Tako je putopisac beležio nekada. Sada bi posetilac Stare novopazarske banje, hamama iz 15. veka, koji su sagradili Turci, pre dobio ideju da ovde snimi neku scenu za horor film. Zapuštenom zdanju je zabranjen pristup, a na ogradi na metalnim šipkama piše da je to „vakuf Hadži Hurem”.
Pre nepune četiri godine, pod ne baš jasnim okolnostima, na hamamu se srušio dotrajali krov i dve žene, koje su se zadesile u kupalištu, lakše su povređene. One su bile poslednji korisnici blagotvornog dejstva banjske vode. Banju su ubrzo zatim zauzele i ogradile pristalice tadašnjeg glavnog muftije Islamske zajednice u Srbiji Muamera Zukorlića, dolazila je policija, sud je nalagao da se banja „oslobodi prisustva svih lica” dok se ne donese rešenje kome pripada.
Za tri i po godine ništa se nije promenilo. Pre par dana nekoliko nevladinih organizacija u Novom Pazaru počelo je da prikuplja potpise da se reši status Novopazarske banje, kako bi se sprečilo dalje propadanje tog kulturnog dobra.
Mešihat Islamske zajednice u Srbiji, na čijem čelu je Mevlud Dudić, ubrzo saopštava da je formirana Vakufska direkcija, a u okviru nje i odbor čiji zadatak je obnova Stare novopazarske banje i Isa-begovog hamama u Novom Pazaru.
Islamska zajednica je inače i pre rušenja krova na Staroj banji tvrdila da je ovaj objekat vakufska imovina i da bi trebalo da se vrati toj verskoj zajednici. Na Zakon o vraćanju imovine crkvama i verskim zajednicama Islamska zajednica se pozivala i kada je pre tri godine „zauzela” banju.
– Status banje je i dalje nerešen. Za razliku od Srpske pravoslavne crkve, kojoj je vraćena ogromna imovina, Islamskoj zajednici nije vraćeno apsolutno ništa – kaže direktor Vakufske direkcije Sead Šaćirović. On kaže da će se ta direkcija obratiti Gradskoj upravi Novog Pazara, Zavodu za zaštitu spomenika kulture, Ministarstvu kulture Srbije i Turskoj razvojnoj agenciji Tika, svima koji su nadležni i imaju volje da pomognu.
Na drugoj strani, i Rijaset Islamske zajednice Srbije na čijem čelu je reis-ul-ulema Adem Zilkić, koji tvrdi da bi vakufi trebalo da se vrate toj verskoj zajednici, jer je ona tradicionalna i jedini pravni naslednik Islamske zajednice Srbije, koja postoji više od 140 godina.
– Pa ta paralelna zajednica je i osnovana da bi država imala izgovor zašto nam ne vraća imovinu, navodno ne znaju kome treba da se vrati – kaže Šaćirović.
Stara banja je sredinom prošlog veka proglašena kulturnim dobrom, a 1970. data na upravljanje Ugostiteljskom preduzeću „Lipa” iz Novog Pazara. Kada je pre pet godina Agencija za privatizaciju to preduzeće prodala jednom novopazarskom biznismenu, on je računao da je zajedno sa hotelom „Vrbak” i gradskim kafanama kupio i Staru banju. Ostalo je nejasno da li je banja, kao kulturno dobro, izuzeta iz prodaje. Sve do rušenja krova, Starom banjom, kupalištem i kafanom gazdovao je zakupac Ismet Hasanović.
A arhitekta konzervator Zavoda za zaštitu spomenika iz Kraljeva Rajko Čubrić podseća da je objekat koji je kulturno dobro oštećen, da za Zavod nije bitno u čijem je vlasništvu, te da će ova kuća ponuditi uslove za rekonstrukciju, ko god pokaže da je spreman da u zdanje uloži. Do sada nije bilo spremnih da ulažu u ovo kupalište.
Pokretač peticije da se reši status banje i ona „vrati građanima” Fahrudin Kladničanin kaže da je oko 1.500 Novopazaraca potpisom potvrdilo da se slaže sa tom inicijativom. Sead Šaćirović smatra da je i ta peticija „političko podmetanje” i da je njen pravi pokretač stranka Rasima Ljajića.
Kada hoće da se sklone od očiju javnosti i na miru porazgovaraju, lokalni političari se zapute u Novopazarsku banju, ali ne u Staru banju nego u neki od novoizgrađenih ugostiteljskih lokala. Romantici, kakvu je „video” srednjovekovni putopisac, ovde nema mesta.

„Prosveta” opet u zastoju
Nekada najveća izdavačka kuća na Balkanu, beogradska „Prosveta”, opet je zastala sa svojom osnovnom delatnošću – izdavaštvom. A do pre samo nekoliko meseci ponovo je bila u vrhu srpskog izdavaštva.  
„Prosveta” se našla na spisku 24 najspornije privatizacije, za koje je Evropski parlament tražio da budu preispitane. Posle privatizacije, radnici su mesecima štrajkovali; kupoprodajni ugovor je raskinut, ali tek pošto je bivši vlasnik (Medija dva) rasprodao sve što je mogao da rasproda.
Gotovo godinu i po dana izdavaštvo „Prosvete” bilo je u zastoju. A onda, od leta 2011. godine, sa dolaskom direktora Jovana Janjića na njeno čelo, „Prosveta”, iako sa vrlo malo svoje nekadašnje imovine, a sa prilično velikim dugovima, ponovo se vratila među vodeće srpske izdavače. Oživela je poznata književna tribina „Sredom u podne kod Gece Kona”, na kojoj su predstavljana nova „Prosvetina” izdanja. Urađeno je mnogo i na drugim poljima. Pored ostalog sproveden je i „socijalni program”, koji je omogućio da se broj zaposlenih svede na razumnu meru.
Janjić je podneo ostavku na dužnost generalnog direktora „Prosvete” sredinom novembra 2013. godine, i od tada je osnovna delatnost ove čuvene izdavačke kuće ponovo u zastoju. Svoju ostavku Janjić je obrazložio nezadovoljstvom sa odnosom Agencije za privatizaciju, u čijim rukama je „Prosveta” posle poništene privatizacije. 
U međuvremenu, od Janjićeve ostavke, na čelu „Prosvete” izmenila su se već dvojica vršilaca dužnosti generalnog direktora, Ratomir Đurišić i Dragan Milenković, ali novih knjiga nema: za proteklih pet meseci preštampan je samo jedan roman, objavljen u Janjićevom vremenu, koji je bio u užem izboru za nagradu NIN-a, dok je jedan autor, pod imenom „Prosvete”, sam pripremio i objavio svoju neveliku knjigu eseja.
Nažalost, iz nekog razloga, ne pušta se u štampu ni časopis „Književnost”, koji od 1946. izdaje ova kuća, čije izlaženje pomaže Ministarstvo kulture. Do sredine ove godine, kako je predviđeno, mora biti rešena sudbina preduzeća u restrukturiranju. A među njima je i – „Prosveta”. 
Z. R.

Srpska pozorišta na daskama regiona
Posle rata u bivšoj Jugoslaviji devedesetih godina prošlog veka, prvo gostovanje u regionu zabeležilo je Jugoslovensko dramsko pozorište u Ljubljani 1998, sa predstavom „Bure baruta” Dejana Dukovskog, u režiji Slobodana Unkovskog. Danas su pozorišna gostovanja i razmena reditelja i glumaca postali sve intenzivniji, ne samo zbog tržišne koristi od koprodukcija, već i zbog činjenice da su umetnici u prilici da provere univerzalnost jezika, poruke, komunikacije, nivo umetničkog nadahnuća...
U Srbiji su rado viđene režije kontroverznog Olivera Frljića koji živi u Hrvatskoj („Zoran Đinđić”, „Otac na službenom putu”...), Aleksandra Popovskog iz Skoplja („Metamorfoze”), Tomija Janežiča iz Slovenije („Šuma blista”, „Galeb”), Dina Mustafića iz Sarajeva („Rođeni u Ju”, „Mali mi je ovaj grob”).
U Hrvatskoj režiraju Jagoš Marković, Nikola Zavišić, u Sloveniji angažuju Anju Sušu, Ivanu Vujić, Egona Savina...
Bogdan Diklić bio je savetnik, lektor za srpski jezik u Frljićevoj „Gospođi ministarki”, s obzirom na to da hrvatski glumci u ovoj predstavi govore čistu ekavicu.
Beogradsko dramsko pozorište je do 2009. godine imalo uzbudljivu međunarodnu saradnju i gostovalo na scenama na kojim nikada pre nije.
– Povratili smo saradnju i sa regionom, počela su redovna gostovanja u Hrvatskoj, Ljubljani, Makedoniji, Bosni i to ne samo u prestonicama već i u mnogim gradovima. Onda je kriza učinila svoje i samo smo u jednom trenutku shvatili da ne možemo sebi da priuštimo nikakve razmene. Međutim, od prošle godine, iako situacija u finansijskom smislu nije ništa bolja, nekako je ponovo počeo da se okreće točak. Polako, stidljivo smo ponovo krenuli ka Hrvatskoj, gde je potpisan protokol o saradnji sa Satiričkim kazalištem „Kerempuh”, koji ne podrazumeva samo razmenu predstava, već najavljuje i zajedničke projekte. Trenutno smo u dogovorima o trojnom partnerstvu da radimo nešto zajedno sa Mladinskim gledališčem iz Ljubljane i zagrebačkim „Kerempuhom” kaže Maša Mihailović, direktorka BDP-a.
Gostovanja se ugovaraju se u vremenskom razmaku od godinu dana do šest meseci.
– Međunarodna saradnja nikada nije predstavljala problem za Narodno pozorište u Beogradu. U poslednje vreme olakšavajuća okolnost je i ta što imamo aparat za titlovanje. Postoje nekoliko načina za uspostavljanje i realizaciju međunarodne saradnje. Ako se uprava pozorišta sprema za odlazak na festivale materijalne troškove uglavnom snosi sam organizator.  
U takvim slučajevima mi samo obavestimo Ministarstvo kulture koje nikada ne pravi pitanje kada se radi o međunarodnoj saradnji. Troškovi gostovanja moraju da se planiraju na godišnjem nivou, a za svoje turneje tražimo sredstva iz budžeta predviđena za međunarodnu saradnju. Konkretno ove godine nacionalni teatar ima predviđenih 10 miliona dinara za međunarodnu saradnju, objašnjava Dejan Savić, vršilac dužnosti upravnika Narodnog pozorišta u Beogradu.
U nacionalnom teatru se često prepričava veliko gostovanje ansambla Opere, koje je ostvareno sa predstavom „Evgenije Onjegin” pre nekoliko godina u Raveni. Na taj put krenulo je 246 ljudi sa pet autobusa, a turneja je trajala 10 dana. Beogradski umetnici nastupali su u pet italijanskih gradova. Na ovakvim gostovanjima, često bude i pehova. Jedan takav primer desio se ansamblu Opere na gostovanju na Kipru gde su nastupali sa delima „Kavelerija Rustikana” i „Pajaci”.
–Razbolela su nam se oba baritona. U Nikoziji nas je dočekala rasprodata sala unapred. Da bismo spasili situaciju dogovorili smo se sa baritonom Mišom Jovanovićem da ne peva, već da samo glumi. Tako smo izveli „Pajace”, koji su bili nekih 20 minuta kraći nego obično. Samo nekoliko operskih znalaca nam je reklo da je našoj predstavi nešto nedostajalo, ostali nisu ništa primetili – kaže Savić.
Pozorišna gostovanja dogovaraju se isto tako po pozivu ili dogovoru sa drugim pozorištima. Uslov za gostovanje je finansijska konstrukcija koja obezbeđuje da pozorište ne bude na finansijskom gubitku, nego da prihoduje bar isto kao da predstavu igra na svojoj sceni.
– Ono što je važnije od finansijskih uslova, ali im, nažalost, ne prethodi, umetnički su razlozi gostovanja. U današnjim ekonomskim uslovima smanjene su mogućnosti ovih, za umetnike, važnih razmena. Ali, posredstvom novih tehnologija, ipak uspevamo da budemo makar obavešteni o umetničkim pravcima i kretanjima na bilo kom delu zemaljske kugle. To nije zanemarljiva prednost, iako je jedini verodostojan samo doživljaj pošto se odgleda predstava – kaže Ivana Dimić, vršilac dužnosti direktora Ateljea 212.
Tokom protekle godine ansambl Ateljea 212 išao je na oko četrdesetak gostovanja, što u zemlji, što u regionu, što u inostranstvu. Od Bora, Raške, Šilova kod Gnjilana, Užica, Vršca, preko Toronta, Beča, Temišvara, Kopra, Ljubljane, Pule...
Od 2010. godine, objašnjava Tamara Vučković, vršilac dužnosti direktora JDP-a, broj gostovanja se bitno umanjio zbog nedostatka finansijskih sredstava. Naše poslednje izuzetno uspešno gostovanje u Zagrebu, sa predstavama „Gospođica” Ive Andrića i „Otelo” V. Šekspira, delom je finansiralo Ministarstvo kulture i informisanja, a velikim delom naš generalni sponzor Rajfajzen banka.
Osim gostovanja u regionu, pozorišta u Srbiji, tražena su i na evropskim i svetskim scenama. Tako je SNP iz Novog Sada zabeležio gostovanje u Americi, Somborsko pozorište u Torontu, a Knjaževsko-srpski teatar iz Kragujevca posle gostovanja u Poljskoj i Mađarskoj sprema se na put u Nemačku i Italiju.

Orbović: Blizu smo dogovora oko Zakona o radu
BEOGRAD – Predsednik Saveza samostalnih sindikata Srbije (SSSS) Ljubisav Orbović izjavio je danas da je blizu dogovor oko predloga Zakona o radu i ocenio da oporezivanje najviših državnih funkcionera u slučaju smanjenja plata u javnom sektoru neće doneti prave efekte.
Orbović je gostujući na RTS-u rekao da očekuje da će već iduće nedelje komisija koja radi na izradi Zakonu o radu izaći sa „konkretnim dogovorima koji su postignuti”.
On je precizirao da se pregovaralo oko pet tačaka, a to su minimalne zarade, isplata otpremnina, fleksibilnije zapošljavanje, bodovanje minulog rada,kolektrivno pregovaranje.
„Rešenja su blizu u svih pet tačaka. Uspeli da usaglasimo sve tri strane. Već iduće nedelje očekujem konferenciju gde će biti rečeno šta je dogovoreno”, rekao je Orbović.
Govoreći o oporezivanju najviših državnih funkcionera u slučaju smanjenja plata u javnom sektoru on je rekao da to neće doneti prave efekte.
„Najbolje rešenje bilo bi da se članstvo u upravnim odborima ne plaća, to bi bila ušteda od oko 60 miliona evra godišnje”, precizirao je Orbović i dodao da u upravnim odborima sedi oko 10.000 čclanova na različitim nivoima.
„O tome će biti dosta lomljenja koplja jer smanjiti ovako niske plate je teško. Ukoliko do toga dođe mislim da je pošteno da političari plate najviši ceh”, zaključio je predsednik SSSS.

SMS: droga ili đubrivo
Darko Šarić, optužen za trgovinu kokainom i pranje novca, nije progovarao ni na jučerašnjem nastavku suđenja pred Specijalnim sudom. Suđenje po više optužnica za prodaju droge nastavljeno je izvođenjem pisanih dokaza o zapleni 100 kilograma kokaina u Italiji i o tajnom praćenju okrivljenih u Italiji.
Šarićev branilac Radoslav Baćović izjavio je da on za sada neće iznositi odbranu, već će sačekati odluku suda o predlogu odbrane da iz spisa predmeta budu izdvojeni transkripti prisluškivanih razgovora i SMS-ova za koje smatra da su pribavljeni na nezakonit način. Šarićev branilac je dodao da se ni juče, kao ni na suđenju pre dve sedmice, među dokazima koje je predstavilo tužilaštvo, Šarić nigde ne pominje. Branilac je najavio da će Šarić u maju izneti svoju odbranu povodom optužbi za pranje novca u Srbiji, dok bi danas u nastavku suđenja trebalo da bude reči o „nezakonitim dokazima”.
Sudsko veće pregledalo je juče dokumentaciju koju je naše tužilaštvo dobilo od italijanskog, u kojoj su naredbe o praćenju i prisluškivanju Milana Puljarevića kome se sudi u Italiji. Prema optužnici, italijanska policija je na putu ka Milanu u blizini mesta Lođi, oktobra 2008. godine u akciji „loptica” uhapsila Puljarevića u čijem je „mercedesu” nađeno 100 kilograma kokaina. Prodaju je, kako se sumnja, ugovorio odbegli Milan Milovac, po uputstvima Darka Šarića.
Branilac Rodoljuba Radulovića, poznatog kao Miša Banana, advokat Velislav Milisavljević tražio je na početku jučerašnjeg suđenja da iz spisa predmeta bude izdvojena poruka nađena u Radulovićevom telefonu iz 2007. godine, objašnjavajući da on nije optužen za taj period, a ni poruka nema veze sa drogom, već sa prometom đubrivom. Branilac je insistirao da se zbog javnosti ukaže da je poruka koju je Raduloviću poslao menadžer crnogorskog preduzeća „Sia mont” za kupoprodaju brodova Vladislav Lado Vuković samo jedna od 75 poruka koje su od njega stigle na Radulovićev telefon, kao i jedna od ukupno 351 poruke u telefonu.
„Reč je o poslu sa đubrivom, a ne o drogi”, zaključio je advokat.
On je u pauzi suđenja novinarima pojasnio da je reč o poslu prevoza veštačkog đubriva iz Ukrajine u Brazil. Sporna poruka glasi: „60 USD po toni, pod uslovom da ukrcamo 6.400 mt (metričkih tona) je minimum da pokrijem put do Brazila”. Tužilaštvo tvrdi da je poruke slao optuženi Draško Vuković, sada svedok saradnik u tom procesu.
Sudija Siniša Petrović rekao je da će sudsko veće prilikom ocene dokaza ceniti pojedinačno da li je svaki dokaz pribavljen na zakonit ili nezakonit način.
Podsećamo, posle više od četiri godine skrivanja Šarić se 18. marta predao, a 24. marta pred sudom je negirao krivicu za šverc kokaina i ocenio da je proces protiv njega „obmana i dimna zavesa bivšeg režima”.

Pritvor za bivšeg beogradskog menadžera i njegove saradnike
Aleksandru Bijeliću, bivšem gradskom menadžeru, posle saslušanja u policiji određen je pritvor do 48 časova, potvrdio je Milorad Veljović, direktor policije. Pored njega u pritvoru su zadražani osumnjičeni Marko Blagojević, bivši direktor Agencije za investicije i stanovanje i njegov pomoćnik Radovan Drča, kao i Danka Šotra, Slobodan Stević i Elizabeta Troha iz Komisije za javne nabavke, Slavko Božić i Nada Ćubić, vlasnici firme „Balkan gradnja” i Mile Zekić, direktor „Balkan gradnje”. Protiv njih je podneta krivična prijava zbog sumnje da su zloupotrebili službeni položaj prilikom rekonstrukcije Bulevara kralja Aleksandra. Policija i tužilaštvo sumnjaju da su uhapšeni oštetili gradski budžet za oko šest miliona evra (640 miliona dinara), a da su vlasnici preduzeća „Balkan gradnja” pribavili imovinsku korist u iznosu od oko 130 miliona dinara.
Kako saznajemo, osumnjičenima je pritvor određen da ne bi uticali na svedoke i zbog uznemiravanja javnosti. Oni juče nisu saslušani, već im je samo uručeno rešenje o određivanju pritvora. Tokom boravka u policiji, osumnjičenom Božiću je pozlilo pa je kolima Hitne pomoći prevezen u Urgentni centar.
Milorad Veljović je naveo da je policija saznala da je preduzeće „Balkan gradnja” favorizovano na tenderu za rekonstrukciju Bulevara kralja Aleksandra, budući da su druge firme, koje su imale povoljnije uslove, eliminisane iz procesa javne nabavke. – Nalog menadžmenta grada je bio da „Balkan gradnja” dobije taj posao. Na osnovu provera beogradske policije u saradnji sa Višim tužilaštvom u Beogradu, utvrđeno je da je na ovaj način grad Beograd oštećen za iznos veći od šest miliona evra – precizirao je Veljović.
On je naveo da u ovom slučaju nema političke pozadine i da je policija u saradnji sa tužilaštvom, svoj posao radila u skladu sa zakonom. Upitan da li će u okviru ovog predmeta još neko biti saslušan, Veljović je rekao da je predmet u daljoj nadležnosti tužilaštva i da je uveren da niko neće biti zaštićen.
Advokat Nebojša Perović, koji zastupa osumnjičenog Milana Zekića, kazao je juče za „Politiku” da je „potpuno zbunjujuće, nelogično i neživotno da se prema osumnjičenima određuje zadržavanje, jer su se svi uredno odazvali na poziv policije u subotu, kao i juče.
– Osumnjičeni su pokazali spremnost da sarađuju sa tužilaštvom u razjašnjenju eventualnih spornih činjenica u vezi sa rekonstrukcijom Bulevara kralja Aleksandra. U prethodnom periodu, oni su se takođe odazivali na pozive policije, kada su od njih uzimane izjave u svojstvu građana. Zadržavanje je procesna mera koja se određuje kada se može ometati krivični postupak. Budući da je u konkretnom slučaju prošlo već četiri godine, da je tužilaštvu dostupna kompletna dokumentacija i da se javnost nije uznemirila u subotu, da ne može doći do ponavljanja krivičnog dela i da su osumnjičeni dostupni tužilaštvu, ne vidim svrhu zadržavanja u pritvoru – rekao je Perović za „Politiku”.
Bijelić, Blagojević i još pet osoba saslušani su u subotu u okviru predistražnog postupka u vezi sa rekonstrukcijom Bulevara kralja Aleksandra, saopštila je tada policija.
Aleksandar Bijelić je radio pri kabinetu premijera Zorana Đinđića i javnosti je bio poznat kao njegov vozač. Bio je i jedan od svedoka na suđenju za njegovo ubistvo. Pre devet godina nalazio se na mestu izvršnog direktora Evropskog prvenstva u košarci 2005. godine, gde je bio zadužen za infrastrukturu i izgradnju objekata, a zatim i direktor marketinga Fudbalskog saveza Srbije.
Od januara 2008. godine bio je zaposlen u Kancelariji za Nacionalni investicioni plan kao koordinator izgradnje Obilaznice oko Beograda, a u avgustu iste godine bio je postavljen na mesto pomoćnika gradonačelnika Beograda. Godinu dana kasnije imenovan je za gradskog menadžera. 
----------------------------------------------
DS: odluka o zadržavanju bez nastavka saslušanja
Demokratska stranka je saopštila da odluka da se Aleksandru Bijeliću i Marku Blagojeviću odredi policijsko zadržavanje do 48 sati, nakon drugog odlaska u policiju radi saslušanja koje nije održano, nema nikakve veze ni sa pravom ni sa pravdom.
„Ovo je samo još jedan dokaz da je reč o političkom procesu koji za cilj ima kriminalizaciju DS i bivšeg gradonačelnika Dragana Đilasa. Skandalozna je činjenica da je jedan režimski tabloid uživo prenosio informacije iz policije, čime je nastavljena nedopustiva praksa vođenja procesa kroz tabloide. Budući da su Bijelić i Blagojević pokazali da će se uredno odazvati svakom pozivu nadležnih organa, iz DS-a zahtevaju da se obojici omogući da se brane sa slobode i da im se obezbedi pravo na fer i pravično suđenje koje im garantuju Ustav i zakoni Srbije”, saopšteno je iz DS-a.

Udvostručen šverc sirovog duvana
U Srbiji su u poslednje dve godine gotovo udvostručeni šverc i preprodaja sirovog duvana, pokazuje statistika MUP-a Srbije. Policija je prošle godine zaplenila 13 tona, a 2012. godine oko sedam tona sirovog duvana, navedeno je u izveštaju MUP-a Srbije, koji je dostavljen „Politici”.
Tokom prošle godine zaplenjeno je i 29.546 boksova različitih vrsta cigareta. Vrednost oduzetih cigareta i sirovog duvana tokom prošle godine iznosi oko 44 miliona dinara.
Zbog toga je, krajem septembra prošle godine pri Ministarstvu finansija formirana radna grupa koja bi trebalo da maksimalno suzbije nelegalni promet duvana i duvanskih proizvoda. Između ostalog, kako saznajemo, dogovoreno je da policija aktivnije radi na prikupljanju operativnih podataka i materijalnih dokaza da bi se utvrdila krivična odgovornost u preduzećima koja se bave obradom, preradom i proizvodnjom duvana.

Dogovoren je i koordiniran rad sa Poreskom policijom, Tržišnom inspekcijom, Upravom carina, Poljoprivrednom inspekcijom.
„Zajednička akcija policije i inspektora Poreske policije, koji su kontrolisali šest preduzeća, rezultirala je podnošenjem više krivičnih prijava za zloupotrebu ovlašćenja u privredi protiv odgovornih u firmama. Kontrolisani su „Duvanska industrija Čoka”, „Tabeks” iz Sremske Mitrovice, „Frst čojs” iz Valjeva, „Prvi izbor” iz Valjeva, „14. januar” iz Bačke Palanke, kao i BRD, agencija za posredovanje u prodaji sa sedištem u Bujanovcu”, navedeno je u izveštaju MUP-a.
U toku kontrole uočeno je nekoliko načina nelegalnog prometa duvana i duvanskih proizvoda. Prvi način je da osobe koje nisu upisane u registar proizvođača i nemaju zaključene predugovore ili ugovore sa obrađivačima duvana, nabavljaju od proizvođača duvan u listu. Zatim, kod kuće ili u za to iznajmljenom prostoru, na ručno pravljenim mašinama – „seckalicama”, režu i pripremaju duvan za dalju prodaju. Prodaju ga neposredno ili putem oglašavanja, uz kućnu dostavu kurirskom poštom.
Drugi način je da naši ili strani državljani, izbegavajući carinu, krijumčare duvan sakriven u automobilima, kamionima, autobusima iz KiM, Makedonije, Albanije i BiH.
Treći način je da vlasnici firmi, koje su registrovane za otkup duvana, koristeći povlašćeni položaj za otkup duvana po nižim cenama od cena na crnom tržištu, duvan navodno prodaju drugim preduzećima, koja su registrovana za promet. Oni to rade uz sačinjavanje fiktivne poslovne dokumentacije u vidu otpremnica, računa i uplata. Međutim, firme zapravo duvan prodaju fizičkim licima za dalju prodaju, a zaradu međusobno dele.

Kao primer za ovo poslednje, u izveštaju MUP-a je naveden slučaj Duvanske industrije „Čoka” iz Čoke.
„Odgovorna lica Duvanske industrije „Čoka” su od januara do aprila prošle godine organizovali prodaju duvana fizičkim licima za gotov novac, dok su na osnovu fiktivne dokumentacije prikazali da je duvan prodat firmama na teritoriji Srbije. Osumnjičeni su prodali više od 95.400 kilograma fermentisanog duvana, čime su oštetili državni budžet za više od 20.000.000 dinara”, objašnjavaju u policiji.
Za razliku od prethodnih godina kada su zaplene duvana bile sporadične i u malim količinama, u poslednje vreme one su učestale i mere se stotinama kilograma, pa i tonama. Policija je tokom samo jedne rutinske kontrole vozila, sredinom februara ove godine kod Kosjerića, zaplenila oko 600 kilograma rezanog duvana.
Šabačka policija je u decembru prošle godine pretresanjem stana i drugih prostorija kod N. M. iz Ljubovije, koji nije registrovani proizvođač duvana, našla i oduzela 895 kilograma duvana u listu tržišne vrednosti oko 3.500 evra, kao i jednu „sečku” – mašinu za rezanje duvana.
Zaplene duvana i cigareta su deo stalne policijske akcije „Akciza”, koja traje od 2002. godine.

Nikad manja podrška vladi nemačkog kancelara Olafa Šolca
BERLIN – Podrška koalicionoj vladi nemačkog kancelara Olafa Šolca pala je na najniži nivo od dolaska na vlast krajem 2021. godine.
Nezadovoljstvo javnosti Šolcovim Socijaldemokratama, Zelenima i Slobodnim demokratama dostiglo je najviši nivo dosad - oko 70 odsto, pokazala je anketa agencije za istraživanje javnog mnjenja INSA koju je objavio nemački list „Bild”, preneo je Blumberg.
Manje od 40 odsto ispitanika, što je rekordno nizak nivo, podržalo bi jednu od tri stranke na izborima ako bi oni bili održani sada, pri čemu bi birači radije podržali antimigrantsku, desničarsku Alternativu za Nemačku (AfD) nego Šolcov SPD.
Nezadovoljstvo javnosti zbog inflacije, rekordne imigracije i skupih mera zaštite životne sredine mesecima je opterećivalo Šolcovu koaliciju.
Međusobna trvenja i upiranja prstom zaustavili su sposobnost koalicije da napreduje u ispunjavanju ambicioznog plana dekarbonizacije ekonomije, posebno zbog sve većih troškova energenata i rastuće podrške AfD-u protiv establišmenta.
Šolc se trudi da ostane pozitivan, piše agencija, ne samo suočen sa mučnim političkim nezadovoljstvom, već i kada se Nemačka bori sa ubrzanim starenjem stanovništva i nedostatkom kvalifikovane radne snage, posebno u oblasti tehnologije, zdravstvene zaštite i nege dece.
Zabrinutost zbog akutnog manjka radnika u ključnim sektorima i ogroman priliv migranata koji se ubrzao nakon ruskog napada na Ukrajinu ponovo je pokrenuo društvene debate o integraciji i politici zaštite granice.

Kome smetaju srpske zastave na Egzitu
Događaj iz Novog Sada gde su organizatori Egzit festivala sa bedema Petrovaradinske tvrđave skinuli zastavu na kojoj je predstavljena mapa Kosova i Metohije u bojama srpske trobojke i sa srpskim grbom, nekako se stidljivo provukao kroz medije. Radost što dolaze gosti, ko peva i kako svira, „sakrili” su ovaj sramni događaj. Ali su zato društvene mreže „gorele”, uz osuđujuće komentare.
Šta se zapravo desilo: kako bi pokazali što više servilnosti za svoje goste iz zemalja koje priznaju nezavisnost Kosmeta, organizatori su odlučili da skidaju srpske simbole u Srpskoj Atini, “da ih ne vređaju” a na njihovo mesto postavili su srce sa znakom mira.
Baš dok Kurtijevi do zuba naoružani specijalci svakodnevno hapse i maltretiraju naše sunarodnike u južnoj srpskoj pokrajini, Egzit je odlučio da promoviše „mir”. To je mnogo više od servilnosti jer je prekršen ustav i član zakona o nacionalnim simbolima.
Grupa mladih patriota su zastavu sa mapom Kosmeta postavili pre nekoliko dana kao vid podrške našem narodu u južnoj srpskoj pokrajini u ovim teškim trenucima. To je odmah zasmetalo autošovinistima okupljenim u nekim organizacijama i partijama. Mnogo je urađeno na suzbijanju antišovinizma u našoj zemlji, ali pojavni oblici ove bolesti i dalje mogu da se vide. Primer za to je ovaj slučaj.
Pojedinci su već par puta pokušavali da uklone zastavu, u čemu su ih mlade patriote sprečile.
I to nie usamljen incident. Samo dan posle skandala u Novom Sadu, kada su organizatori Egzit festivala sa bedema Petrovaradinske tvrđave skinuli zastavu na kojoj je predstavljena mapa Kosova i Metohije, na istoj manifestaciji dogodio se novi..
Ovog puta je na jednom od nastupa mladić je podigao zastavu na kojoj je bila mapa Kosmeta u bojama srpske zastave i natpis „Nema predaje”. Opkolili su ga i tražili da je skloni. Bilo je povuci-potegni ali taj srpski patriota nije odustao.
Da li većina građana Novog Sada ne gleda blagonaklono na skidanje srpskih simbola, siguran sam da ne gleda. I da im nije drago. I vasceloj Srbiji nije pravo. I to prolazi “ispod radara”.. I nikom ništa. Ako potpisnika ovih redova bilo ko optuži za preterani patriotizam ili slične emocije, znaće odakle dolaze ti napadi, pokazaće oni pravo lice.

Mi ne idemo nikud i ne radimo ništa
Prozapadne opozicione stranke koje organizuju proteste nikako ne žele da se oprobaju na izborima nakon što su već deset puta okupili svoje pristalice na ulicama.
Nesvakidašnji zahtev dela opozicije da se ne raspisuju izbori politički je fenomen kakav se retko može videti u svetu, ali u Srbiji je izgleda i to moguće. Samo u Srbiji postoji opozicija kojoj nije cilj dolazak na vlast ili bar ne dolazak na vlast na izborima.
Tokom jučerašnje protestne šetnje imali smo priliku da ovo čujemo od predsednika Demokratske stranke Zorana Lutovca u izjavi za televiziju N1 koja je medijski promoter protesta i dela opozicije koji ih organizuje.
Na pitanje reporterke N1 da li misli da su izbori pravi način da se protesti kapitalizuju kako smatraju brojni analitičari, Lutovac kaže da to nije dobra procena.
- Leto je, manje je ljudi na ulicama, to treba raditi kad ste najjači, a ne kad slabite. Najjači ste krajem avgusta ili početkom septembra kad se ljudi vrate sa odmora - rekao je Lutovac.
Po svemu sudeći, okupljenih je zaista sve manje, a deluje da su pristalice prozapadne opozicije morale da napuste Srbiju zbog ,,diktature” i lošeg života te da svoju tugu blaže na plažama primorskih zemalja.
Ipak, Lutovac ne sumnja da će se pristalice vratiti. Samo da se završe letovanja. 
Međutim, ni tada, izbori neće biti tema za ovaj deo opozicije već formiranje prelazne vlade bez izbora, legitimiteta i mimo volje naroda kako je to već viđeno tokom dvehiljaditih.
- Izbori za nas nisu tema. Ako raspišu izbore, imaće građane na ulicama - poručio je Lutovac.
Ne može se reći ni da Lutovac nije u pravu jer bi svaki izlazak na izbore podrazumevao i uvek neugodni cenzus od tri odsto. 
Na drugoj strani, za tehničku vladu nije vam neophodno ništa. Eventualno konsultacija u nekoj od stranih ambasada. Posle toga i lideri opozicionih stranaka bi mogli na neku od egzotičnih destinacija. Naravno, o našem trošku. Red je da i oni odmore. Ipak su se naradili.

OVO NEMA NIGDE NA SVETU: OPOZICIJA PRETI VUČIĆU AKO RASPIŠE IZBORE!

N1: Analitičari misle da opozicija treba da kapitalizuje ove proteste. Mislite li da su izbori način?

Zoran Lutovac: Ne, to nije dobra procena! Leto je, manje je ljudi na ulicama, to treba raditi kad ste… pic.twitter.com/gqcZWohz1o
— Detektor laži (@LaziDetektor) July 9, 2023

Srpska jedina štiti Ustav BiH i Dejton
Od našeg stalnog dopisnika 
Banjaluka – Republika Srpska nije izvor problema, već mesto na kom se donose odluke koje pozivaju na domaći dogovor i pronalazak rešenja. U Banjaluci nisu izglasani akti o secesiji, već akti koji omogućavaju relaksaciju i koji pozivaju na dijalog i dogovor. Kao što se desilo na nedavnoj sednici dve entitetske vlade, što mi vidimo kao model odnosa za budućnost, rekao je Nenad Stevandić, predsednik Narodne skupštine Republike Srpske. On je u razgovoru za „Politiku” istakao da je već posle tri dana nakon zajedničke sednice vlada Republike Srpske i Federacije BiH došao „doprinos” saradnji naroda i entiteta i od strane Kancelarije visokog predstavnika (OHR).
„Oni su svoje sporne odluke doneli svega tri dana posle sednice na kojoj su započeti domaći dogovori. To sve objašnjava. Ne dozvoljavaju da se sami dogovorimo. Ne odgovara im da se priča o investicijama, o povratku mladih, zapošljavanju i rastu BDP-a”, rekao je on. Govoreći o podeli državne imovine, podsetio je da su jedine granice koje su nacrtane posle Drugog svetskog rata one koje su podelile entitete u BiH. „Te granice su plod međunarodnog ugovora. Šta one dele ako već nisu međudržavne granice? Pa dele imovinu entiteta! Stoga pokušaj osporavanja imovine Republike Srpske u stvari predstavlja svesno izazivanje krize i sukoba.”
 
Utisak je da BiH ulazi u ozbiljnu krizu. Skupština je usvojila dva zakona i njima odbacila odluke visokog predstavnika i Ustavnog suda BiH. Oba zakona suspendovao je Kristijan Šmit. Šta je Srpsku opredelilo na ove korake? 
Nesporno je da je visoki predstavnik generator sukoba i nesporazuma u BiH. To proističe iz činjenice da on nema legalno imenovanje. Po relevantnim rezolucijama SB UN, BiH je bez visokog predstavnika. Jake zemlje, koje ne zavise mnogo od SB UN, progurale su da Šmit sedne u kancelariju visokog predstavnika bez obzira na to što nema legalitet. Zato imamo stvaranje cikličnih krugova krize. Takođe, Ustavni sud BiH je jedina institucija koja ne počiva na dejtonskim principima – konsenzusu dva entiteta i tri naroda. Tamo dominiraju tri stranca, koji zajedno s dva Bošnjaka preglasavaju Srbe i Hrvate. To je izvor svih problema. Sve što je i ranije radila Narodna skupština RS bila je reakcija na odluke koje donose ove institucije. Neverovatno je da Bošnjaci ne žele da imaju još jednog Bošnjaka u Ustavnom sudu, već nastoje da tamo ostane Nemac ili Albanac. To je za nas znak da se sa BiH upravlja spolja, a za druge nada da će strane sudije, kao u ratu strani avioni, doneti prednost Bošnjacima.
 
Odluke Skupštine RS nailaze na ozbiljnu ljutnju na Zapadu. 
Mi moramo ostati jedinstveni i uporni, ne sme biti pukotina među Srbima. Moramo sačuvati odlične odnose sa Srbijom i svoju neutralnost. Imamo otvorene sve komunikacijske kanale, čak i sa zemljama koje nas stalno kritikuju. Mi ćemo nastaviti da nudimo rešenja, koja će uvek biti zasnovana na dejtonskim principima, a to znači da nijedna odluka ne sme da bude doneta preglasavanjem, bez saglasnosti dva naroda i dva entiteta. A upravo su to radili visoki predstavnik i Ustavni sud BiH. Mi to razumemo kao nastojanje da se ovde provociraju krize i sukobi. Na to reagujemo pametno i nećemo dozvoliti da budemo okrivljeni za ono što je neko drugi smislio.
 
Da li je nametanje model po kom dugoročno može disati BiH? 
Ne, naprotiv, to je potpuno glupo, jer u BiH je već ispod 1,5 miliona Bošnjaka, oko milion Srba i manje od pola miliona Hrvata. Niko nikog tu ne može da nadjača i ugrozi. Mogu samo da se stvaraju nepotrebne krize. Razumem frustraciju Bošnjaka zbog percepcije da samo oni nemaju svoju državu. Zato postoji neki prikriveni cilj da se preko geopolitičke osovine – koju ovde drže Amerikanci i Britanci, posredstvom OHR-a i stranih sudija – isposluje neka supremacija Bošnjaka. Ali to ne može i neće ići preko leđa druga dva naroda i može samo silom da se desi. To ne žele ni Hrvati, koji su u zadnje vreme bili zavisni od Srba, i čiju smo poziciju štitili samo zato da ne bismo mi došli na red, a ne zato što smo u ljubavi s onima koji često pokazuju proustaške stavove. Srpska nije osnovana voljom tih sila koji sada rade protiv nje, ali je od njih prihvaćena kao neminovnost. Ipak se nadležnosti Srpske stalno tope i ako se to nastavi biće kao da je nismo ni stvorili i zato je reakcija RS tako odlučna.
 
Dakle, sem brige za državnu imovinu, korake Srpske uslovila je akumulacija nezadovoljstva. Ipak stižu upozorenja. 
Sva briga kojom Dodika žele da predstave kao figuru koja krši Dejtonski sporazum i ustavni poredak velika je laž. Dodik ima poseban stil, ali on je samo alibi da se dovrši posao obesmišljavanja i obezvlašćivanja RS. Manji deo opozicije to ne razume. Pa još daju podsticaj alibiju međunarodnog faktora. Dodik ima veliki politički kapacitet i vuče najveći broj konaca. Ali to je stvar koja pripada političkom spektru. U pravnom spektru ni Dodik ni RS nikada nisu doneli odluke o disoluciji. Nijedna institucija RS nije donela odluku o otcepljenju. Naše odluke treba pažljivo čitati. Mi u njima tražimo da se izaberu sudije Ustavnog suda BiH, jer je tako predviđeno. Ali volje za to nema kod Bošnjaka koji te sudije mogu da koriste za atak na RS. I zato smo tu gde jesmo. Što se imovine RS tiče, kada smo 2012. potpisivali ugovor s nemačkom kompanijom u vezi s izgradnjom energetskih objekata – isti ovaj kakav sad imamo sa Srbijom, jer su Nemci odustali – tada Ustavni sud nije problematizovao imovinu. Nije smeo protiv stranaca, niti su federalni partneri vikali da ne možemo bez njihove saglasnosti. U pozadini je srbofobija, a ne zajednički razvoj.
 
Dakle, odgovornost za krizu smeštate pre svega u Sarajevo i kod međunarodnih predstavnika. 
Pogledajte, na 9. januar su ranije dolazili svi. Sve do momenta kada su stranci odlučili da izazovu krizu. Nakon što su Dan RS proglasili neustavnim, počinje kriza, a mi počinjemo još žešće da ga slavimo. Svetosavska nagrada je takođe problematizovana od Bošnjaka, ali je Ustavni sud odlučio da ona nije uvredljiva. Taj sud je ušao u formu da deli srpske svece. Da procenjuje koji svetac vređa interese bošnjačkog naroda. Pa ih valjda Sveti Sava ne vređa, jer je Srbin, a Sveti Stefan, ipak, vređa. Oni su se upustili i u meritum verskog, društvenog, običajnog i potpuno polupali lončiće.
 
Da li RS nastupa jedinstveno u aktuelnoj krizi? 
Kao osnivač SDS-a i iz kog sam izašao u vreme čudne nacionalne politike u najvećoj stranci opozicije, mogu samo da skinem kapu za poslednje stavove i da kažem da se ta partija ponaša državotvorno. Nadam se da će tako i ostati. Trenutno, SDS je stranka opozicije koja razume razliku između vlasti i države.
Setite se, targetiranje Karadžića nekada je bilo isto kao aktuelno prokazivanje Dodika. Karadžića su najpre oterali u šumu, pa u zatvor, a prethodno su mu garantovali da neće biti procesuiran. Pravili su hajku kako bi od njega napravili kriminalca, lažući da je iz Prijedorske banke odneo tri miliona maraka. Želeli su stvoriti nezadovoljstvo naroda prema njemu, što nije uspelo. Ne verujem ni da će uspeti aktuelni pokušaji po istom principu. Nismo mi društvo koje drugačije živi i radi ili ima drugačije demokratske principe od nemačkog, francuskog ili švajcarskog modela. U vreme evropske cenzure u vezi s ratom u Ukrajini možemo čak reći da smo pet puta slobodniji. U Banjaluci možete da kritikujete i hvalite Putina ili Zelenskog, a u Berlinu i Parizu to ne smete. Udar na RS, sem napada na naše vrednosti, jeste udar i na demokratsko društvo.
 
Neki u poslednjim dešavanjima u RS pronalaze baš uticaj dešavanja u Ukrajini. 
Sukob u Ukrajini ima veze sa situacijom u celom svetu. Pa ima refleksije i na Balkan. Mi u tom ratu ne učestvujemo. Nepoštovanje međunarodnih ugovora je uvek generator koji dovodi do ratova. Nepoštovanje Kumanovskog sporazuma i Rezolucije 1244 izaziva krizu na KiM, jer Srbi nisu dobili svoje bezbednosne snage da ih štite. Minski sporazumi nisu poštovani dok je trajala tortura nad stanovništvom Donbasa. Ako se setimo kako se pred Drugi svetski rat raspalo Veće naroda i kako se danas ljuljaju UN, možemo da povučemo mnoge paralele. Ali mi nigde ne treba da srljamo. BiH treba da se liši ambicije za priključivanje u bilo kakve vojne asocijacije. Ali EU je odlučila da pritisne BiH da se mora opredeliti. Na svu sreću bez mišljenja Srba to se ne može desiti. Blokirali smo pristupanje NATO-u i uvođenje sankcija Rusiji. Srpska može da se ponosi kako tretira ukrajinsku manjinu, koja je ovde najbrojnija. U Prnjavoru živi nekoliko hiljada Ukrajinaca, koji imaju svoje crkve i mi želimo da niko u Srpskoj nema ikakvih problema. To je za nas čast.
 
Verujete li u neka saznanja da se razmatra smena Dodika? 
Mi smo OHR još ranije potpuno pobedili, argumentima i dokazima. Dokazali smo da su svi visoki predstavnici imenovani rezolucijama SB UN. Prezentovaćemo dokumente koji su potpisani između parafa i potpisa Dejtonskog sporazuma, sa takozvane Konferencije za implementaciju mira u Londonu – koja je ustanovila Savet za sprovođenje mira (PIK) i pozvala zvaničnim dokumentima SB UN da potvrdi prvog visokog predstavnika. Dakle, čak i kada bi Šmit smenio Dodika, mi to ne bismo objavili, jer nema legalitet. Ako nema legalitet imenovanja i njegove odluke su nelegalne. Pa kako onda da njegove odluke objavljujemo u „Službenom glasniku RS”? Ovog trenutka, Srpska je ta koja čuva pravni poredak u BiH. Sve akcije iz RS zasnovane su na pravu i to svi dobro znaju. Zato su prešli na drugu strategiju – zloupotrebu Ustavnog suda.
 
Šmit je nametnuo zakon koji inkriminiše one koji ne poštuju njegove, kao i odluke Ustavnog suda. 
Time želi da upotrebi domaće institucije za izazivanje krize. To će opet raditi nametanjem zakona. Oni koji budu prihvatili da sprovode takve zakone mogu da naprave poremećaj mira. Zato je Dodik najavio da će u Nemačkoj tužiti Šmita za lažno predstavljanje, ali i za narušavanje mira, a to je najveći zločin. Mi u RS sem pravnog poretka RS i BiH čuvamo i mir.
 
Posebnu nervozu na Zapadu izazvala je najava suspenzije ingerencije Suda i Tužilaštva BiH i agencije Sipa. 
Jedan šeik je u otporu zapadnjačkoj agresiji rekao da muslimani ne jedu svinjetinu, ali da ako treba da umru od gladi, možda i mogu da ih nateraju na to. Ako naše postojanje bude ugroženo, bićemo prinuđeni da donosimo zakone koji će imati pravni legalitet i koji će se primenjivati na teritoriji RS. A sasvim drugi zakoni će važiti u FBiH. Imaćemo praktično dve zemlje. To ne priželjkujem, već se nadam da će biti pameti u međunarodnim centrima, što uključuje i neophodnu katarzu u EU, koja ovde treba da zameni OHR. Treba da se imenuju domaće sudije i da se sprovode domaći zakoni, te da niko nikome ne koči razvoj.
 
Na osnovu čega tvrdite da se neće dozvoliti da Srbi u BiH budu svedeni na manjinu i podvrgnuti nasilju kao na KiM? 
Teroristički režim koji na KiM ugrožava Srbe često pominje Srpsku, što je za nas veliko priznanje. Kada tvrde da neće dozvoliti RS na KiM, to je potvrda da je Srpska toliko etablirana da joj se ni ćošak ne može odbiti. Niko sem naše skupštine neće donosi odluke u ime nas, niti će imenovati gradonačelnike u ime naših građana tako što će da raspisuje izbore i sa dva-tri odsto izlaznosi priznaje njihove rezultate. A mnogi u Sarajevu bi to voleli. U RS postoje dva veća naselja sa Bošnjacima, Kozarac i Janja, koja uživaju svu našu pažnju, prava i ljubav. Ipak, BiH iz devedesetih i danas nije ista. U Sarajevu nema Srba, svi gradovi su monoetnički u oba entiteta, uz izuzetke Drvara, Glamoča, Grahova i Petrovca u FBiH. Izmaštana multietnička priča je samo lažni građanski model za konačnu supremaciju Bošnjaka.

Bajden: Saudijska Arabija i Izrael daleko su od sporazuma o normalizaciji odnosa
Izrael i Saudijska Arabija su daleko od sporazuma o normalizaciji koji bi uključivao sporazum o odbrani i američki civilni nuklearni program, rekao je predsednik SAD Džozef Bajden u intervjuu za Si-En-En.
Američki zvaničnici su posredovali u pokušaju da postignu dogovor o normalizaciji odnosa između dve zemlje, podseća Rojters.
„Daleko smo odatle. Imamo o mnogo čemu da razgovaramo”, rekao je Bajden.
Izraelski ministar energetike Izrael Kac je prošlog meseca izrazio protivljenje ideji da Saudijska Arabija razvija civilni nuklearni program kao deo bilo kakvog uspostavljanja odnosa između dve zemlje posredstvom SAD.
Bajden je ukazao na odluku Saudijske Arabije, uoči njegove posete kraljevstvu prošlog leta, da otvori svoj vazdušni prostor za sve avio-prevoznike, otvarajući put za više preleta ka i iz Izraela, prenosi Tanjug.

Bajden otputovao na evropsku turneju, posetiće Britaniju, Litvaniju i Finsku
Predsednik SAD Džozef Bajden otputovao je danas na evropsku turneju tokom koje će posetiti Veliku Britaniju, Litvaniju i Finsku, javlja Rojters.
Bajden će večeras stići u London, a narednog dana će se sresti sa britanskim kraljem Čarlsom III, prvi put od kada je krunisan.
On će razgovarati i sa britanskim premijerom Rišijem Sunakom u Dauning stritu.
Sledeća poseta je samit NATO u Viljnusu, u Litvaniji.
Bajden će provesti dva dana u glavnom gradu Litvanije, koja je domaćin godišnjeg samita NATO.
On ćee učestvovati na sastancima sa liderima i održati govor na Univerzitetu u Viljnusu.
Konačna stanica je Helsinki, gde se očekuje da će Bajden u četvrtak proslaviti proširenje NATO sa Finskom kao najnovijom članicom alijanse.
Ova nordijska zemlja je u aprilu postala 31. članica NATO.
Bajdenov savetnik za nacionalnu bezbednost Džejk Saliven rekao je da će Bajdenovo putovanje „pokazati predsednikovo vođstvo na svetskoj sceni”, navodi AP, prenosi Tanjug.

Zemljište, gazdinstva i udruživanje
Poljoprivreda će i u budućnosti u velikoj meri uticati na budućnost naroda i države Srbije. Od velikog broja pojedinačnih vrednosti poljoprivrede kod nas se izdvajaju dva osnovna bogatstva. To su zemljišta i porodična gazdinstva.
Poljoprivredna zemljišta su po površinama ograničena. Umesto povećavanja, njihova površina se stalno smanjuje (zbog izgradnje puteva ili objekata raznih namena).
Površine zemljišta se, kao što je poznato, precizno iskazuju hektarima. Manje tačne mere se odnose na vrednost poljoprivrednog zemljišta. U tom smislu se ističu klase kao jedinice mere. Površina zemljišta od jednog hektara prve klase ima višestruku vrednost u odnosu na istu površinu četvrte ili pete klase. Prema opštim saznanjima, u proteklih 50-60 godina došlo je do značajnijeg pogoršanja kvaliteta (a to znači – vrednosti) zemljišta. To se odnosi na one krajeve Srbije gde je došlo do osetnog smanjenja ukupnog broja stoke. Smanjenje vrednosti zemljišta u konačnim efektima znači kao da se došlo do smanjenja površina! Snižavanje kvaliteta zemljišta za samo deset odsto isto je kao smanjenje površina u istom procentu (na primer, od dva miliona hektara gubitak je čak 200.000 hektara!).
Na sličan način se gubi vrednost poljoprivrednog zemljišta slabom ili pogrešnom obradom. I tada se snižavaju klase, pa time i – površine.
Konačno, ne treba zaboraviti najgrublji način gubitka zemljišta. To je ostavljanje u parlogu, nezavisno od toga šta je razlog.
U svim slučajevima formalna (statistička) površina poljoprivrednog zemljišta nije ona s kojom se stvarno računa kao s bogatstvom.
Na sličan način je moguće i povećanje vrednosti (ili klasa) zemljišta; sporo, mukotrpno, upornim sprovođenjem onih mera za koje se pouzdano zna da vode ka poboljšanju. Za to nije potrebna neka velika nauka – to je poznato svakom dobrom domaćinu-poljoprivredniku.
Porodična gazdinstva su drugo veliko bogatstvo poljoprivrede Srbije. I za ovu tvrdnju nisu potrebna nikakva naučna dokazivanja. Najvažniji dokaz su one države koje važe kao najuglednije u Evropi. Opredeljenost i ljubav prema svakom parčetu svog poljoprivrednog zemljišta, prema svakom grlu stoke, sa brigom koja se tome posvećuje, jednostavno ne mogu da imaju konkurenciju. Pojam radnog vremena i dužine rada kod porodičnih gazdinstava ne postoji, već samo želja i nastojanje da se svake iduće godine postigne još više i bolje. Pokušaji uštede svakog dinara donose na kraju manje troškove, isto kao i „kopiranje” iskustava od onih koji su bolji.
Ono što nedostaje Srbiji i što pravi mnogo problema je pojam udruživanja. Taj pojam je u praksi veoma složen i težak u državi gde je teško složiti i najbliže po rodu, po komšiluku ili po bilo kakvoj delatnosti. Nekad je to bio dobar začetak, onda kada je za celo selo postojala samo jedna vršilica žita. U nastavku su velika pomoć bile zadruge koje su nestajale iz nerazumljivih razloga. Sada su udruživanja apsolutno potrebna i jedan od najvažnijih načina da se postižu oni efekti (po prinosima, kvalitetu, troškovima), koji mogu da budu konkurentni sa onima koji su u našem okruženju bolji od nas. Da li kao zadruga ili na neki drugi način, skoro je potpuno svejedno. Osnovu udruživanja čine dokumenta koja obavezuju, međusobno poverenje i pozitivne razlike koje moraju biti svakom dostupne i jasne.
Redovni profesor univerziteta u penziji

Rehabilitovana kraljica Marija Karađorđević
BEOGRAD –Odlukom Višeg suda u Beogradu danas je rehabilitovana kraljica Marija Karađorđević, a ukaz iz 1947. godine kojim joj je oduzeto državljanstrvo i konfiskovana imovina, proglašen je ništvanim u delu koji se odnosi na kraljicu Mariju.
Sud je na današnjem ročistu u Palati pravde u Beogradu ocenio da je Ukazom Predsedništva Prezidijuma Federativne Narodne Republike Jugoslavije kraljici Mariji iz političkih i ideoloških razloga bila lišena ljudskih prava poput prava na glas, imovininu, i državljanstvo.
Zahtev za rehabilitaciju kraljice Marije Karađorđević oktobra 2013. godine podeneli su potomci princa Tomislava i princa Andreja Karađorđevića - princeze Lavinija i Katarina, kao i prinčevi Dimitrije i Mihajlo.
------------------------------------------------------
Princ Vladimir: Ispravljena nepravda prema Karađorđevićima
BEOGRAD –Princ Vladimir Karađorđević pozdravio je danas rehabilitaciju kraljice Marije Karađorđević, ocenivši da je ispravljena istorijska nepravda prema toj porodici. 
„Tim povodom, mi, članovi porodice Karađorđević, oduševljeni smo što je ovo poglavlje naše lažno iskonstruisane istorije najzad zatvoreno i što je donet pozitivan sud o svemu, ali nam je žao što je sve urađeno na ovakav način, a ne putem inicijative prethodnih vlasti u Srbiji”, navodi se u izjavi Vladimira Karađorđevića dostavljenoj agenciji Beta.
Princ Vladimir je sin najmlađeg sina kralja Aleksandra Prvog Karađorđevića, Andreja, i unuk kraljice Marije.
Vladimir Karađorđević je naveo da je posle Drugog svetskog rata Josip Broz Tito nastojao da „svaki čovek koji je na bilo koji način bio u vezi sa monarhijom”, bude „prikazivan kao veliko zlo, dok su mnogi rojalisti ubijani na različite načine, a hiljade njih bile prinuđene da emigriraju iz Jugoslavije”. 
„Pošto su članovi kraljevske porodice u to vreme već živeli u egzilu, još od nemačke okupacije 1941. godine, Tito je naredio predsedništvu Narodne skupštine Narodne Federativne Republike Jugoslavije da izda dekret kojim se svim živim članovima porodice Karađorđević oduzima državljanstvo i kojim se proglašavaju neprijateljima nove države”, naveo je Karađorđević.
Prema njegovim rečima, taj dekret je proglašen nevažećim 2001.godine, ali zakoni Srbije predviđaju da je puna rehabilitacija moguća samo kroz pravni postupak. 
„Konačno, danas je završena rehabilitacija poslednjeg člana kraljevske porodice, kraljice Marije od Jugoslavije. Želimo da se zahvalimo svima onima koji su učestvovali u ovom procesu, a naročito svim pravnim i zakonodavnim telima koja su bila uključena u proces rehabilitacije”, naveo je princ Vladimir.
Odlukom Višeg suda u Beogradu danas je rehabilitovana kraljica Marija Karađorđević, kojoj je ukazom iz 1947. godine oduzeto državljanstvo i konfiskovana imovina.
Sud je na ročištu u Palati pravde u Beogradu ocenio da je kraljica Marija bila lišena ljudskih prava, poput prava na glas, imovinu, i državljanstvo, iz političkih i ideoloških razloga, i proglasio pravno ništavim Ukaz Predsedništva Prezidijuma Jugoslavije kojim je to učinjeno.
Marija je bila rumunska princeza, praunuka engleske kraljice Viktorije, a udajom za Aleksandra Karađorđevića postala je jugoslovenska kraljica i kraljica majka.
Zahtev za njenu rehabilitaciju podneli su potomci princa Tomislava i princa Andreja Karađorđevića u oktobru 2013. godine.

Samohrani roditelji
Veća izloženost zdravstvenim rizicima, izraženija usamljenost, za petinu niži prihodi – deo su poteškoća jednoroditeljskih porodica u odnosu na dvoroditeljske. To su neki od nalaza istraživanja „Jednoroditeljske porodice u Srbiji – sociološka studija” Instituta za sociološka istraživanja beogradskog Filozofskog fakulteta, objavljene u saradnji ove naučne ustanove i „Čigoja štampe”. Na ovih dana održanom stručnom skupu učestvovali su autori – sociolozi Smiljka Tomanović, Milana Ljubičić i Dragan Stanojević i predstavnici državnih i zdravstvenih institucija i NVO sektora.
Roditelji i deca u jednoroditeljskim porodicama, rekao je Dragan Stanojević, izloženiji su akutnim i hroničnim bolestima.
– Treba stoga razmisliti koliko je takvo njihovo zdravstveno stanje prethodilo tome da ove porodice postanu jednoroditeljske – upozorio je Stanojević, aludirajući na pojavu da očevi, na primer, ne priznaju ili napuštaju decu sa smetnjama u razvoju.
U najlošijem položaju su nevenčane majke. Trećina ih nema posao, a svega četvrtina su vlasnice nekretnina u kojima žive. Blizu 17 odsto njih pohađalo je samo osnovnu školu, zbog čega ispoljavaju niske obrazovne aspiracije za svoju decu. Predrag Petrović iz Ministarstva rada, zapošljavanja i socijalne politike smatra da tome doprinosi društvo, čiji tradicionalni sistem stigmatizuje nevenčane majke. Govoreći o razvedenim porodicama, Dragan Vulević, načelnik u sektoru Ministarstva za brigu o porodici i socijalnu zaštitu, rekao je da se zaključci ove studije jedino po terminologiji razlikuju od nalaza njegovog istraživanja iz 1987. godine.
– Ništa se od tada nije promenilo. Potrebno je reformisati porodični zakon definisanjem porodičnih odnosa. Supružnici se mogu razvesti kao partneri, ali nijedan od njih ne može se razvesti od uloge roditelja – istakao je Vulević.
Čak dve trećine nevenčanik majki ne primaju alimentaciju. Tome doprinosi traljavo sudstvo koje nema efikasne mehanizme da primora neplatiše. Zato je Vanja Macanović iz Autonomnog ženskog centra istakla potrebu donošenja posebnog zakona o alimentacionom fondu po uzoru na Sloveniju.
Smiljka Tomanović je upozorila na rizik od socijalne isključenosti nevenčanih majki, posebno onih sa više dece, jer mnoge nemaju podršku najbližih, a imaju niski materijalni status. Nemogućnost usklađivanja radnih i porodičnih obaveza inače je teškoća svojstvena jednoroditeljskim porodicama.
– Među ostalim njihovim problemima su i nedostatak novca i vremena za svoje potrebe, umor i neraspoloženje – istakla je Smiljka Tomanović.
Upozoravajući na diskriminaciju poslodavaca prema nevenčanim ili razvedenim roditeljima, Dragana Soćanin iz Udruženja „Roditelj” i Nataša Gligorijević iz Udruženja „Jelek” istakle su potrebu uvođenja poreskih olakšica za one koji legalno zapošljavaju samohrane roditelje.
Milana Ljubičić je ukazala na stvaranje „tabora” unutar jednoroditeljskih porodica, posebno kod razvedenih roditelja koji koriste manipulisanje lojalnošću ili podrškom da pridobiju dete na „svoju” stranu.
– Primer su roditelji koji dele sa decom tajne za koje drugi ne smeju da znaju ili štite dete koje se neprimereno ponaša – dodala je ona.
Danica Tošanović-Janković i Borjana Savić, porodični terapeuti iz Klinike za psihijatrijske bolesti „Laza Lazarević”, rekle su da članovi jednoroditeljskih porodica često nisu dovoljno informisani o institucionalnoj i neformalnoj podršci koja im je na raspolaganju.
--------------------------------------------------------------------------
Istraživanje sprovedeno u 48 opština
U studiji „Jednoroditeljske porodice u Srbiji” sabrani su rezultati ankete sprovedene u 48 opština u našoj zemlji. Uzorkom je obuhvaćeno 855 porodica koje čine razvedeni, obudoveli ili nevenčani roditelji i njihova deca. Među ispitanicima je bilo 743 majke i 112 očeva koji žive sa maloletnom decom i bez partnera.
--------------------------------------------------------------------------
Sami ste birali za koga ćete se udati
U studiji se navode i potresni primeri odgovora koje su članovi jednoroditeljskih porodica dobijali od nadležnih institucija kojima su se obratili za pomoć. Tako je jednoj razvedenoj majci na molbu za savet od socijalnog radnika stigao odgovor: „Sami ste birali za koga ćete se udati”. Drugoj ispitanici, majci zdravstveno ugroženog deteta, rečeno je da su deca s posebnim potrebama zarazna i da će, ako se njeno dete ubaci u grupu za pomoć, ostala deca biti zaražena.
Smiljka Tomanović smatra da su ovi primeri izuzetak koji ne treba uopštavati, ali su zabrinjavajući jer pokazuju da je društvena stigmatizacija prisutna i tamo gde ne sme da je bude.

Koliko koštaju promene u obrazovanju
Prema predviđanjima kreatora Strategije razvoja obrazovanja Srbije do 2020. godine, najviše novca van budžeta Ministarstva prosvete za promene u obrazovanju biće potrebno upravo za – finansijski deo reforme u školama i na fakultetima. Naime, najskuplje akcije, kako čitamo u akcionim planovima, biće utvrđivanje troškova studiranja, kao i za razvijanje novog modela finansiranja „po broju učenika” – po 100.000 evra.
Upola jeftinije biće inkluzija, kao i jačanje vaspitne uloge škole (po 48.000 evra), mreža škola koštaće 44.000 evra, a 30.000 evra stvaranje lokalnog sistema brige o deci. Za uspostavljanje celovitog informacionog sistema biće potrebno dodatnih 24.000 evra.
Utvrđivanje iznosa troškova studiranja po pojedinim oblastima i visokoškolskim ustanovama predviđeno je u narednih godinu dana, kako bi pred početak naredne školske godine na univerzitetima ti iznosi bili javno objavljeni. U ovom dokumentu se predviđa i formiranje ekspertskog tima koji će se dugoročnije baviti analizom postojećeg modela finansiranja, pripremom uvođenja novih elemenata finansiranja, razvojem novog modela, njegovim testiranjem, proverom, primenom…
U istom periodu i za takođe, najmanje 100.000 evra dodatnog novca, biće razvijan i sistem finansiranja po broju učenika. Podsećanja radi, cena po učeniku biće kreirana na osnovu tipa škole, broja dece sa posebnim potrebama, kvaliteta puteva, gustine populacije…
Međutim, i u strategiji je navedeno da je za uspešnu primenu novog modela finansiranja, neophodno postojanje informacionog sistema, iz kojeg će se prikupljati podaci i na nivou lokalne samouprave i svake škole pojedinačno. Za to je u akcionim planovima predviđeno najmanje 24.000 evra dodatnog novca, a realnost je da je više puta započinjano uvođenje jedinstvenog informacionog sistema, za šta su uzimani krediti i donacije.
U specifikaciji troškova, za recimo, optimalizaciju mreže osnovnih škola, koja bi trebalo takođe da počne od ovog meseca i traje do januara 2016. godine, navodi se da je izvan standardnih budžetskih sredstava potrebno još najmanje 44.000 evra. Od tog broja, 24.000 je predviđeno za „ljude”, a 20.000 za „10 regionalnih seminara za obuku”.
– U akcionim planovima za sprovođenje strategije ne govori se dovoljno precizno o finansijama, a ni pojedine akcije nisu jasne. Meni, primera radi, stvarno iz ovog dokumenta nije vidljivo šta to škola treba da uradi na vaspitnoj funkciji do 2020. godine – kaže prof. dr Bora Kuzmanović, član Nacionalnog prosvetnog saveta.
Prof. dr Dragan Denić, sa Elektronskog fakulteta u Nišu, navodi da bi u ovom delu, oko vaspitne funkcije škole, valjalo dodati jednu rečenicu o podizanju ekološke svesti učenika.
– Srbija je zatrpana kesama i flašama. Ako ništa drugo, možemo da se potrudimo da nam država bude čistija: krenuti sa upornom edukacijom od osnovne škole i realizovati veliki broj akcija kroz vannastavne aktivnosti – stav je dr Denića.
Početak uvođenja majstorskog obrazovanja u srednje škole predviđeno je, prema ovom dokumentu, za decembar 2014. godine, a završetak akcije u maju 2017. Da bi dobili nove majstore, biće potrebno najmanje 5.000 evra dodatnih sredstava. Krajnji cilj je, čitamo, razvijen sistem majstorskog obrazovanja za najmanje 30 zanimanja i najmanje tri generacije majstora koji su stekli majstorsko pismo.
Ovo je, međutim, samo mali deo finansijske konstrukcije, za gotovo 100 akcija koje su planirane u srpskom obrazovanju, od vrtića pa do doktorskih studija, u narednih nekoliko godina. Za većinu, ne postoje nikakvi proračuni, što je po objašnjenju državnog sekretara u Ministarstvu prosvete Muhedina Fijuljijanina logično, jer se ne zna kakva će biti finansijska moć države u narednom periodu.
– Niko nijednom nije rekao koliko će sve ovo da košta, ovo je račun bez krčmara. Mi ovde lebdimo u vazduhu. Za trku u Evropi potrebne su nam sprinterice, a mi trčimo u pirotskim gumenjacima ili bosi – smatra prof. dr Stevan Stanković.
Ove planove prvo treba da usvoji vlada, pa tek onda da se krene sa finansijskim proračunima i konkretnim potezima. I prof. dr Vlastimir Matejić, jedan od kreatora strategija razvoja obrazovanja, skeptičan je kada je u pitanju brzina usvajanja akcionih planova.
– Moj utisak je da se ćemo još čekati, sreća pa smo na ovom dokumentu stavili 2020. godina pa plus… Veliko je nezadovoljstvo stanjem u obrazovanju, a još niko ne zna u kojem pravcu se ide. Država treba kroz obrazovanje da pruži šansu svakome da ima dobru budućnost, da brzo dobije posao i da on bude dobro plaćen – mišljenja je dr Matejić.

Stojanović: „Patriote” na Kosovu bezobrazno se obogatile državnim parama
Predlog izveštaja o trošenju budžetskih sredstava na Kosovu i Metohiji, od 2000. do 2012. godine, koji je juče većinom glasova usvojio Anketni odbor skupštine Srbije, pokazao je da je bilo velikih zloupotreba. Nenamensko trošenje sredstava iz republičke kase – iz koje je za KiM u tih 12 godina izdvojeno blizu 230 milijardi dinara (ili 53 miliona dnevno), to jest više od 2,8 milijardi evra ukupno – utvrđeno je u mnogim oblastima – od sanacije posledica zemljotresa u Kosovsko-pomoravskom upravnom okrugu, aprila 2002, preko otkupa kuća i stanova za smeštaj kadrova i stambeno zbrinjavanje interno raseljenih lica, izgradnje infrastrukture, do oblasti obrazovanja i zdravstva i finansiranja potreba lokalnih samouprava i javnih preduzeća.
Predsednik Anketnog odbora Momir Stojanović je rekao da predlog izveštaja nikog ne optužuje, nego ukazuje na nenamensko trošenje. „Izveštaj nije uperen protiv našeg naroda na Kosovu i Metohiji, nego protiv onih koji su se bezobrazno obogatili i ’patriota’ koji su moć stekli potkradanjem državnih para”, rekao je Stojanović na sednici ovog odbora.
Mada u izveštaju, sročenom na više od 70 strana, nije precizno navedena konačna cifra nenamenski potrošenih sredstava, već pojedinačno i to po stavkama, zanimljivo je ipak da je najveći iznos utrošen preko Ministarstva prosvete, nauke i tehnološkog razvoja, 25,6 odsto, zatim, Ministarstva zdravlja 21,1 odsto, kao i za otplatu javnog duga 17,59 odsto. Samo 18, 42 odsto novca za Kosovo plasirano je preko Koordinacionog centra i Ministarstva za Kosovo i Metohiju.
Kad je reč o pomenutoj sanaciji posledica zemljotresa, ustanovljeno je nenamensko trošenje budžetskog novca putem nerealne prekategorizacije oštećenja objekata, izgradnje novih objekata građanima koji nisu pretrpeli štetu, izgradnju objekata onima koji ne žive na teritoriji KiM, precenjivanje građevinskog materijala. Za sanaciju je ukupno utrošeno 934 miliona dinara, a od Vlade Srbije potražuje se još 612 miliona dinara. Zbog osnovane sumnje u brojne zloupotrebe, odbor je, između ostalog, predložio da nadležni državni organi sprovedu istragu o tome kako su korišćena ta sredstva i poimence naveo imena ljudi od kojih bi trebalo prikupiti potrebna obaveštenja.
Uz naglasak da je odbor došao do podataka i saznanja koja ukazuju na osnovanu sumnju u zloupotrebe u trošenju budžetskih sredstava namenjenih otkupu, dogradnji, adaptaciji i renoviranju kuća i stanova u severnom delu Kosovske Mitrovice za smeštaj kadrova i raseljenih, navodi se primer da je, od septembra 2003. do kraja 2004, za 30 kuća i stanova, uglavnom nabavljenih od lica albanske nacionalnosti, dato oko pet miliona evra, a za otkup 107 stambenih jedinica, za interno raseljene, utrošeno je, od 2005. do 2012, oko devet miliona evra. 
Utvrđene su, kako se navodi u izveštaju, i zloupotrebe „zabrinjavajućih razmera” u korišćenju para iz budžeta u zdravstvenim ustanovama na Kosovu. Naveden je „eklatantan primer” stanja u zdravstvenim ustanovama na KiM – Dom zdravlja u Donjoj Gušterici, koji je, kako se navodi, direktor Bogoljub Stefanović „potpuno privatizovao” i radi po principu „ti meni, ja tebi”. Stefanović je, kako piše u izveštaju, mimo zakona, zaposlio svog bratanca, bratanicu, snaju i ćerku direktora Doma zdravlja Kosovo Polje. Zbog grubih zloupotreba i propusta u radu, odbor predlaže njegovu smenu i pokretanje istražnog postupka.
Utvrđeni su, takođe, ogromni propusti i zloupotrebe u trošenju budžetskih sredstava za izgradnju infrastrukturnih objekata na Kosovu. Odbor je, recimo, predložio da nadležni državni organi sprovedu hitnu istragu zloupotreba u trošenju budžetskih sredstava na izgradnji Centra za zbrinjavanje lica sa posebnim potrebama u opštini Zvečan. Radi sprečavanja zloupotreba i nenamenskog trošenja budžetskih sredstava kroz izgradnju infrastrukturnih objekata, Anketni odbor predlaže da transfer novca za KiM isključivo ide preko Kancelarije za Kosovo i Metohiju.
U izveštaju odbor navodi da bi skupština trebalo da predloži Vladi Srbije da nađe sistemsko rešenje za plate zaposlenih u javnom sektoru na Kosovu.
Anketni odbor radi utvrđivanja činjenica o načinu trošenja sredstava budžeta Republike Srbije na teritoriji AP Kosovo i Metohija formiran je u maju 2013. godine, a u njemu je 14 poslanika vladajućih i opozicionih stranaka. Za rad na ovom izveštaju koji bi trebalo da usvoji novi saziv skupštine, odbor je, kako se čulo juče na sednici, potrošio 7.500 evra.
Odgovarajući na poslaničku primedbu da se sa ovim izveštajem kasnilo sedam meseci, te da je cilj politički pritisak, predsednik Stojanović je rekao da su u međuvremenu održani lokalni izbori na Kosovu i parlamentarni izbori u Srbiji i da niko nije želeo da se izveštaj ispolitizuje.
Za izveštaj je glasalo osam poslanika, protiv je bio jedan (poslanik DSS Marko Jakšić), dok su četiri poslanika bila uzdržana.

Vrzino kolo kragujevačke politike
Kragujevac – Već na sledećoj sednici kragujevačke skupštine, 25. aprila, moglo bi doći do odlaska s vlasti „tehničkog” lidera Ujedinjenih regiona Srbije, gradonačelnika Veroljuba Stevanovića, kome se daju sve manje šanse da će izvidati rane posle teškog izbornog poraza svoje stranke koja nije prešla cenzus. Do tog datuma nije ostalo mnogo, a budžet grada, o čemu je „Politika” više puta pisala, nalazi se pred kolapsom, pa se sve nade polažu u novi kredit, kratkoročnu pozajmicu od 260 miliona dinara. Tim novcem je Stevanović nameravao da zakrpi „rupe” koje sve više zjape, kako u administraciji tako i u gradskim javnim i komunalnim preduzećima. Ukoliko tog kredita ne bude, Stevanović teško da će opstati.
DSS čeka na bivšu stranku G 17 plus, ona na LDP, a LDP na SPO ili DS, koja, opet, čeka na DSS. Možda je i obrnuto, svejedno je, tek tako izgleda vrzino kolo aktuelne političke situacije u gradu.
Prema saznanjima „Politike”, Stevanovića bi sada da sruše sve partije, s tim da nijedna ne želi da bude prva koja će povući nogu i prikloniti se stavu SNS-a, koji već duže od godinu dana vrši pritisak da se lokalna vlast promeni. Svakoj partiji je lakše da kaže: mi smo se samo priključili inicijativi drugih, onda kada je sve bilo rešeno.
U ovom trenutku u Kragujevcu postoji više interesantnih političkih detalja. Prvo, za smenu Stevanovića bi mogli da glasaju i neki odbornici ugašenog G 17 plus, iako su u lokalni parlament ušli sa jedinstvene liste URS-a, zajedno sa kolegama iz Zajedno za Šumadiju (ZZŠ). Neki su već pristupili odborničkoj grupi naprednjaka, a u najavi su i nova „preletanja”. Istovremeno, „čisti” Stevanovićevi odbornici, iz ZZŠ-a, u velikoj su dilemi šta da rade. Lokalne finansije odavno „kašljucaju”, pa pojedini razmišljaju da bi za grad bilo bolje da se vođa sam povuče.
Našavši se u obruču za koji je, delom, sam kriv, Stevanović je krajem prošle sedmice organizovao svojevrsni ritual na kojem je od svojih odbornika tražio da mu se zakunu na vernost: desnom rukom na Bibliji, levom na srcu, da ga se neće odreći. Međutim, izgleda da su „petlovi” u Kragujevcu već „zakukurikali” triput, pošto su neki odbornici ZZŠ-a odbili da pristanu na „inicijaciju” koju im je predložio njihov, do juče neprikosnoveni lider.
Spretan u okolnostima kada treba brzo reagovati, Stevanović ovih dana pokušava da animira DS, partiju koja je donedavno zajedno sa SNS-om radila na rušenju lokalne vlasti.
Situacije se promenila uoči vanrednih parlamentarnih izbora, kada su lideri naprednjaka i demokrata, Aleksandar Vučić i Dragan Đilas, zaratili. Lokalni odbor DS-a počeo je da „vodi razgovore” sa Stevanovićem, ali oprezno, ne želeći da dođe u situaciju da donese pogrešnu odluku i prikloni se svom dojučerašnjem protivniku, u trenutku kada je ovaj već na „izdisaju”. Ali, zbog sukoba Đilasa i Vučića, ovdašnjem DS-u ne mili se ni saradnja sa naprednjacima, tako da su, što se ove partije tiče, sada „pata karta”.
Mada su i odbornici nekih drugih partija, osim URS-ovih, prešli u redove naprednjaka, poput jednog iz DSS-a, jedini pouzdani partner SNS-a u ovom trenutku jesu socijalisti. Još krajem prošle godine GO SPS-a je rešio da se svrsta uz naprednjake i podrži promenu vlasti, u kojoj je ta partija, upravo na poziv Stevanovića, godinama učestvovala.
U kragujevačkoj skupštini ima 87 odbornika. Za promenu vlasti potrebno je obezbediti 44 glasa, do kojih se, u okolnostima kada su vlasnici mandata predstavnici građana, a ne partije, može doći na raznorazne načine. Bez DS-a, LDP-a i SPO-a, SNS sa socijalistima i odbornicima „preletačima” sada ima oko tridesatak glasova u skupštini, ali je od te političko-matematičke kombinatorike važnije ono što se dešava na polju ekonomije, odnosno finansija.
Svi akteri uzavrele političke scene u gradu slažu se u jednom: kada nestane para, ideologije i stranački programi gube smisao, ustupajući mesto ličnim interesima, a svi dojučerašnji dogovori i zakletve padaju u vodu.

UNHCR: Diskriminacija Srba u Hrvatskoj nije progon
Udruženje Dokumenta, osiječki Centar za mir, nenasilje i ljudska prava i Građanski odbor za ljudska prava upozorili su ovih dana, u svom godišnjem izveštaju o situaciji u vezi s procesuiranjem ratnih zločina, da je u godini u kojoj je Hrvatska postala članica Evropske unije zaustavljen proces pomirenja i da je međunacionalne odnose poremetilo otvoreno iskazivanje netrpeljivosti prema srpskoj manjini. Oni su konstatovali da je u 2013. godini bilo pomaka, ali da su ostali neistraženi zločini, posebno u Vukovarsko-sremskoj, Osiječko-baranjskoj i Sisačko-moslavačkoj županiji.
Kako je objasnila predstavnica Udruženja Dokumenta Vesna Teršelič, neistraženi su, primera radi, zločini nad srpskim civilima u Vukovaru, iako se dugo vodi istraga. Optužnica, međutim, još nije podignuta. Ona je, kako prenosi Hina, takođe upozorila da još niko nije pravosnažno osuđen za zločine tokom operacije „Oluja”.
Iz susedne Hrvatske stigla je i vest da je Štab za odbranu hrvatskog Vukovara pozvao na bojkot trgovina i uslužnih radnji u vlasništvu vukovarskih Srba, što je nekoliko hrvatskih udruženja koja su pozvala hrvatsku vladu da osudi taj čin Štaba nazvalo „revitalizacijom fašizma”. Štab je, podsetimo, prikupio i više od 600.000 potpisa za organizovanje „referenduma o ćirilici”, na kojem bi trebalo da se izglasa inicijativa da nacionalne manjine imaju pravo na upotrebu svog jezika tek kada u nekoj sredini čine polovinu stanovništva. Prema sadašnjem Ustavu Hrvatske, pravo na svoj jezik imaju manjine koje čine 33 odsto stanovništva u nekom mestu.
I pored ovakvog raspoloženja prema srpskoj manjini, UNHCR je, pozivajući se na Konvenciju o statusu izbeglica iz 1951. godine, koja predviđa da „izbeglički status prestaje onda kada nastanu trajne i suštinske promene u zemlji porekla i kada više ne postoje okolnosti koje su dovele do raseljavanja”, doneo preporuku po kojoj se Srbima izbeglim iz Hrvatske ukida izbeglički status.
Pojašnjavajući za „Politiku” čime se UNHCR rukovodio pri donošenju odluke, Melita Šunjić, portparol briselske kancelarije ove organizacije, kaže da se izbeglički status dodeljuje ljudima koji su u opasnosti od progona.
„Diskriminacija može i dalje postojati, ona se mora sprečavati i nešto činiti po tom pitanju, ali diskriminacija nije progon, ne zahteva međunarodnu zaštitu. To je kod nas standardna procedura. Prošle godine smo predložili ukidanje izbegličkog statusa za ljude koji su izbegli iz Ruande pre dvadeset godina. Smatramo da ne postoje više razlozi zbog kojih su ljudi pobegli iz Hrvatske, odnosno da se promenila situacija u zemlji porekla”, kaže Šunjić.
Na pitanje kako to da se nije uzimala u obzir najnovija situacija u Hrvatskoj, u kojoj se ponovo stvara antisrpsko raspoloženje, ona kaže da se „naravno i takve stvari uzimaju u obzir”.
„Međutim, vratilo se 133.000 Srba, znači da nije nemoguće vratiti se. Znamo da ima poteškoća, ali se ne sme jedna takva odluka gledati izolovano. Rok za ukidanje izbegličkog statusa tim ljudima u onim zemljama u koje su pobegli ostavljen je do kraja 2017. godine. U isto vreme odvija se proces traženja rešenja u regionu gde učestvuju sve države regiona. Takođe, sprovodi se i regionalni stambeni program. Ne može se unedogled imati status izbeglice”, smatra Šunjić.
Protiv ovakve odluke već su se izjasnili i Srpsko nacionalno veće, koje predvodi Milorad Pupovac, kao i Koalicija udruženja izbeglica, na čelu s Miodragom Lintom. Oni su uputili pisma UNHCR-u, kritikujući ovakvu odluku i navodeći argumente protiv nje. U pismu koje je potpisao Linta, a koje je poslato Visokom Komesarijatu UN-a za izbeglice, upozorava se da Srbi izbegli iz Hrvatske ni posle 19 godina ne mogu da ostvare osnovna ljudska prava.
„Više od 40.000 izbeglica nije povratilo svoje stanarsko pravo, odnosno Hrvatska im ne vraća njihove stanove u kojima su živeli do početka rata, čime je sprečila povratak stanovništva koje je živelo u gradovima, nije obnovljeno više od 10.000 srušenih srpskih kuća po hrvatskim gradovima gde nije bilo rata i više od 8.000 kuća na područjima zahvaćenim ratom. Hrvatska je oduzela i više od 800.000 katastarskih čestica poljoprivrednog zemljišta izbeglim Srbima i oni nemaju od čega da žive kao povratnici. Takođe, nisu poništeni ni ugovori o razmeni kuća koji su za vreme rata sklopljeni pod pritiskom, dok je posle rata mnogo kuća otkupila hrvatska državna agencija za promet nekretnina.”
Prema rečima Milorada Pupovca, „nažalost”, nisu nastupile tolike promene koje navodi UNHCR. On podseća da je SNV u februaru uputio pismo UNHCR-u, u kojem mu to jasno stavlja do znanja.
„I ponovo ćemo to uraditi, zbog toga što je u protekle dve godine došlo do slabljenja interesa hrvatske države za povratak izbeglica, što se vidi u smanjivanju finansijskih sredstava i nerešavanju izbegličkih pitanja, kao što su obnova kuća i stambeno zbrinjavanje i zapostavljanje razvoja povratničkih sredina. Zato smatramo da UNHCR krajem godine treba da razmotri opravdanost svoje odluke i da otkaže njenu realizaciju do onog momenta dok stvari ne budu takve da se može reći da je vreme da se to poglavlje završi”, objašnjava Pupovac za „Politiku”, dodajući da, uz sve to, ponovno širenje etničke mržnje i pozivanje na diskriminaciju Srba svakako nisu dobre pretpostavke za povratak.
Ističe i da bez obzira na to koliko se vlada trudila da vodi pozitivnu politiku prema manjinama, ipak sve to ostavlja loše posledice. Posebno, zato što je vlada sprečena da sprovodi pozitivnu politiku prema manjinama. Na pitanje ko sprečava vladu da se tako ponaša, Pupovac odgovara da „postoje ljudi koji su jači od zakona, javnost i političke stranke koje imaju više razumevanja za one koji krše zakon nego za vladu koja primenjuje zakone”.
Svoju zabrinutost zbog statusa nacionalnih manjina u Hrvatskoj prošle godine su, da podsetimo, izrazila i 73 poslanika Evropskog parlamenta, uglavnom iz redova socijaldemokrata, liberala i zelenih, kao i četvoro članova konzervativne Evropske narodne stranke.
„Društva se cene po tome kako se ponašaju prema malima i slabima, a Hrvatska je, sve do sada, bila dobar primer zemlje koja štiti manjine. Delom je zbog toga i postala 28. članica Evropske unije”, kaže se u pismu evropskih parlamentaraca.
Iz Zagreba su, pak, pre dva dana poručili da će Hrvatska „do kraja izvršiti sve ono što je vezano za obnovu i završetak povratka izbeglica” bez obzira na to što joj je priznat status zemlje koja više nema izbegličku krizu. Premijer Zoran Milanović je rekao kako je pitanje povratka izbeglih više od obaveze, „nešto što je vredno i dobro, čak i kad obaveza ne bi bila formalna, jednako važno kao uređivanje statusa nacionalnih manjina i manjinskih grupa”. Problem je, međutim, što je obećanja hrvatskih zvaničnika bilo i svih proteklih godina, a mnoga pitanja ipak su ostala nerešena.

Asadove trupe potiskuju pobunjenike
Prema izveštajima agencija 
Damask – Sirijski predsednik Bašar el Asad izjavio je u Damasku da u građanskom ratu, započetom pre tri godine, vladine snage bezbednosti ostvaruju uspeh, javlja sirijska agencija Sana a prenosi Beta-AFP.
„Sirijska kriza se sada nalazi na prekretnici i pokazuje se uspeh vojske u ratu protiv terorizma i u cilju postizanja nacionalnog pomirenja”, rekao je Asad u govoru studentima na univerzitetu u Damasku.
Poslednjih nekoliko meseci sirijske snage su uz pomoć boraca libanskog radikalnog pokreta Hezbolah preuzele kontrolu nekoliko područja koja su držali pobunjenici. Vlada je uspela da potisne pobunjenike iz okoline glavnog grada te da proglasi lokalno primirje u nekoliko mesta u široj okolini Damaska.
Asad se priprema da se kandiduje za treći mandat na predsedničkim izborima predviđenim u julu, dok međunarodna zajednica, koja podržava pobunjenike, smatra da u Siriji vlada „parodija demokratije”.
Što se tiče bojnog polja, sirijska vojska je preuzela kontrolu nad hrišćanskim gradom Malula, na području Kalamun, severno od Damaska, saopštili su izvori bliski sirijskim snagama bezbednosti.
„Vojska je preuzela kontrolu nad Malulom i uspostavila je red i stabilnost. Terorizam je uništio područje Kalamun”, rekli su isti izvori i dodali je tokom akcije ubijen veliki broj pobunjenika.
Pobunjenici su pre četiri meseca okupirali taj grad koji se nalazi 55 kilometara severno od Damaska na putu koji spaja sirijski glavni grad s Libanom. Iz Libana, pak, dolaze borci Hezbolaha čija pomoć je bila ključna da sirijske vladine snage minulih nedelja preuzmu kontrolu, ne samo nad Malulom, već i nad ostalim ključnim gradovima nadomak granice s Libanom, kao što su Ranku i Jabrud.
Vlasti u Damasku optužuju pobunjenike da se snabdevaju oružjem i dovode borce iz Libana preko tog graničnog sektora, iako to isto čine i vladine snage.
Od početka sukoba u martu 2011. godine, na sirijskom ratištu je poginulo više od 150.000 osoba, među kojima više od 51.000 civila, uključujući i gotovo 8.000 dece. Osim toga, oko 2,6 miliona ljudi je bilo primorano da napusti svoje domove.
----------------------------------------------
Ubrzati predaju sirovina za hemijsko oružje
Hag – Šef međunarodne organizacije za kontrolu hemijskog oružja rekao je da Sirija mora da ubrza isporuke sirovina za otrovni gas i nervne agense, ako želi da ispuni rokove za uništavanje zaliha, prenosi Tanjug. Organizacija za zabranu hemijskog oružja objavila je da je juče isporučeno 13 pošiljki iz luke Latakije, tako da je količina dosad isporučenih zaliha sirovina za hemijsko oružje dostigla nešto više od 65 odsto, preneo je AP.

Moskva traži objašnjenje za posetu direktora CIA Kijevu
MOSKVA –Ministar spoljnih poslova Rusije Sergej Lavrov danas je rekao da Moskva želi od Vašingtona objašnjenje za izveštaje u ruskim medijima da je direktor CIA Džon Brenan posetio Kijev tokom vikenda.
„Želeli bismo da shvatimo značenje izveštaja o hitnoj poseti direktora CIA, gospodina Brenana, Kijevu”, rekao je novinarima u Moskvi Lavrov, prenela je agencija AFP.
„Do sada nismo dobili nikakvo objašnjenje koje bi bilo razumno”, rekao je Lavrov.
CIA je u nedelju demantovala optužbe svrgnutog ukrajinskog predsednika Viktora Janukoviča da direktor te agencije Džon Brenan „vuče konce” u Ukrajini.
Portparol CIA Din Bojd je izjavio da su „tvrdnje da je direktor Brenan ohrabrio ukrajinske vlasti da izvedu taktičku operaciju u Ukrajini potpuno netačne”.
Bojd je dodao i da CIA ne komentariše „maršutu putovanja” direktora Brenana.
Janukovič je u nedelju optužio CIA da stoji iza odluke vlasti u Kijevu da upotrebe oružane snage da bi savladali proruske demonstrante na istoku zemlje.
Obraćajući se novinarima u Rostovu-na-Donu, Janukovič je rekao da je Brenan posetio Ukrajinu i da su vlasti u Kijevu, nakon susreta sa njim, naredile vojnu operaciju na istoku zemlje.
Brenan je „de fakto odobrio” upotrebu oružja i tako isprovocirao krvoproliće, kazao je Janukovič.
Janukovič je rekao da se Ukrajina nalazi na ivici građanskog rata i da deo odgovornosti za to leži na SAD.
Bela kuća potvrdila: direktor CIA bio u Kijevu za vikend
VAŠINGTON – Bela kuća je potvrdila danas da je direktor američke Centralne obaveštajne agencije (CIA) Džon Brenan boravio u Kijevu proteklog vikenda.
„Nije uobičajeno da komentarišemo putovanja direktora CIA, ali s obzirom na izuzetne okolnosti u ovom slučaju i na pogrešne tvrdnje Rusa usmerene ka toj agenciji, možemo da potvrdimo da je njen direktor bio u Kijevu u okviru putovanja po Evropi”, rekao je novinarima portparol Bele kuće Džej Karni, a prenosi Rojters.
Ministar spoljnih poslova Rusije Sergej Lavrov je u nedelju rekao da Moskva želi od Vašingtona objašnjenje za izveštaje u ruskim medijima da je direktor CIA Džon Brenan hitno posetio Kijev tokom vikenda.
„Posete obaveštajnih zvaničnika na visokom nivou su standardni načini pospešivanja bezbednosne saradnje od obostrane koristi, uključujući američko-rusku obaveštajnu saradnju koja datira još od početka perioda posle hladnog rata”, rekao je Karni.
Prema njegovim rečima, američki i ruski obaveštajni zvaničnici sastaju se već godinama.
„Nagoveštavati da su sastanci američkih zvaničnika sa svojim kolegama bilo šta drugo do (sastanci) u tom duhu je apsurdno”, rekao je on.
Karni je kazao da je američka vlada pohvalila vladu Ukrajine zbog „uzdržanosti u izlaženju na kraj sa provokativnim akcijama Rusije”.
U međuvremenu, američki predsednik Barak Obama i francuski predsednik Fransoa Oland izrazili su danas zabrinutost povodom nasilja čije je poprište bila istočna Ukrajina u proteklih par dana, saopštilo je francusko predsedništvo, a prenosi AFP.
Primena sile opasna, Rusiji u interesu prijateljska Ukrajina
MOSKVA – Odluka ukrajinskih vlasti da primeni silu, uključujući vojsku, protiv pristalica federalizacije Ukrajine izuzetno je opasna, izjavio je danas šef ruske diplomatije Sergej Lavrov, založivši se za ravnopravnost građana Ukrajine i dodajući da se Rusija ne meša u unutrašnja pitanja Ukrajine, a da očekuje od zemalja Zapada odgovarajuću reakciju na događaje u toj zemlji.
„Što se tiče hipotetičkih pitanja, šta treba da se dogodi za vojno mešanje, neću čak ni da spekulišem. Ne mešamo se u unutrašnja pitanja Ukrajine, to je protiv naših interesa”, rekao je Lavrov, dodajući da je Moskva od kako su ukrajinski političari počeli da govore „jezikom ultimatuma” o primeni sile, uporno tražila od zapadnih partnera, pre svega od SAD, da ih „urazume i ne dopuste takav scenario”.
Lavrov je nazvao vrhunskim licemerjem kada se „mirni protesti na jugoistoku nazivaju terorizmom” i najavljuje „borba protiv terorizma”.
„U interesu Rusije je celovita, jedinstvena, prijateljska Ukrajina, u kojoj građani mirno žive, koriste svoja prava, imaju mogućnost da mirno kontaktiraju sa svojim susedima”, rekao je Lavrov posle susreta sa sudanskim kolegom u Moskvi Alijem Kartijem, dodajući da je to moguće dostići „dubokom ustavnom reformom”.
„Reč je o tome da svi Ukrajinci budu ravnopravni, da ne bude građana drugog reda, koji su prinuđeni svakodnevno da slušaju uvrede, poniženja od neonacista”, rekao je Lavrov a prenosi Itar-Tas s.
Prema njegovim rečima, Moskva već dugo pokušava da dobije jasnu reakciju Zapada na događaje u Ukrajini, ali se kao odgovor čuju samo pozivi Rusiji da se ne meša u unutrašnja pitanja Ukrajine.
Lavrov je, pritom, rekao da SAD nisu pružile razumljivo objašnjenje povodom informacija o poseti direktora američke Centralne obaveštajne agencije (CIA) Džona Brenana Kijevu.
„Tražimo jasnu reakciju kolega na ukrajinske događaje odavno, od početka bezakonja na Majdanu (Trgu nezavisnosti u Kijevu). Obraćali smo se zapadnim kolegama sa molbom da se izjasne o nelegalnoj okupaciji gradova, ulica, trgova, javnih zgrada, sa molbom da se odrede prema prevratu koji se desio 22. februara uprkos dan pre potpisanom sporauzmu, prema Desnom sektoru i njihovim zlodelima, partiji Sloboda čiji su poslanici u skupštini istupali sa otvoreno rusofobnih, ekstremističkih, antisemitskih pozicija, nazivali ruski jezikom okupatora”, rekao je Lavrov.
Prema rečima ruskog ministra inostranih poslova „čuju se samo pozivi Rusiji da prekine da se meša u unutrašnja pitanja Ukrajine, kao da ukrajinski narod nije u stanju da protestuje kada su njegova prava ugrožena”.
„Nesumnjivo, nije na odmet setiti se da su nasilje na Majdanu, koje se završilo sa desetinama žrtava, nazivali demokratijom, a mirne proteste, koji se sada događaju na jugoistoku, nazivaju terorizmom i saopštavaju da će upotrebiti armiju za sprovođenje tzv. antiterorističke operacije. Vrhunac je licemerja”, rekao je Lavrov.
Prema njegovim rečima, protesti su izbili jer je stanovništvo koje na jugoistoku Ukrajine govori ruski osetilo izdaju vlasti, koje su govorile o slobodi i ravnopravnosti svih Ukrajinaca, a koje nisu „ni prstom mrdnule” kako bi započele dijalog, dok nisu rekli da se neće miriti sa takvom situacijom.
„Tek poslednjih dana počele su da se preduzimaju neke aktivnosti, ali i one su poništene odlukom o primeni sile u punoj meri, uključujući vojne jedinice”, dodao je Lavrov.
„To je krajnje opasan razvoj događaja. Oni koji podstiču aktuelne vlasti na takvo ponašanje, treba u punoj meri da ponesu odgovornost za to”, kazao je šef ruske diplomatije.
Odgovarajući na pitanje da li će 17. aprila u Ženevi biti održan susret Rusija-SAD-EU-Ukrajina, Lavrov je rekao da bi primena sile protiv demonstranata na jugoistoku Ukrajine ozbiljno podrila perspektive saradnje za rešavanje ukrajinske krize.
Lavrov je rekao da u Ukrajini nema agenata ruskih obaveštajnih službi.
„Nas su kritikovali da to nije tako. (Američki državni sekretar) Džon Keri nekoliko puta mi je o tome govorio, (vršilac dužnosti šefa ukrajinske diplomatije Andrej) Deščica mi je o tome govorio, da su tamo nekoga uhapsili. Rekao sam mu u subotu: 'Ukoliko ste nekoga uhapsili, recite'. Oni to ne čine iz nekog razloga”, rekao je Lavrov, dodajući da se najavljuje da će to biti rečeno u Ženevi, ako se održi sastanak.
„Znači, treba im skandal na susretu (...) Ako se ustručavate da iznesete činjenice, znači da ih nemate”, dodao je Lavrov.
„Uporedo s tim, želimo da shvatimo šta realno preduziimaju naše zapadne kolege, želimo, između ostalog, da shvatimo šta znače informacije o hitnoj poseti direktora američke CIA” Kijevu, rekao je Lavrov, a prenose ruske agencije.  
Peskov: Putin zabrinut zbog situacije na istoku Ukrajine
MOSKVA– Predsednik Rusije Vladimir Putin sa dubokom zabrinutošću prati razvoj događaja na istoku Ukrajine, rekao je danas novinarima Putinov portparol Dmitrij Peskov.
Na pitanje da kaže kakva je reakcija Putina na pozive iz istočnih regiona Ukrajine da se uključi, Peskov je rekao:
„Na žalost, takvih poziva iz regiona istočne Ukrajine ima puno, upućenih lično Putinu s molbom da pomogne, da se na ovaj ili onaj način uključi. Predsednik Rusije sa velikom zabrinutošću prati razvoj situacije u tim regionima. To je sve što mogu da kažem.„
Itar-tas s navodi da se u nizu gradova Donjecke, Luganske i Harkovske oblasti nastavljaju demonstracije protiv vlasti u Kijevu, a među zahtevima je održavanje sveukrajinskog referenduma o državnom ustrojstvu Ukrajine.
Peskov je rekao da Kremlj do sada nije dobio odgovor na pismo predsednika Rusije, koje je uputio liderima 18 evropskih država i u kojem se govori o problemu ukrajinskog duga za ruski gas.
„Čuli smo da postoji ideja da se uputi usaglašen odgovor, ali ništa nismo dobili”, naveo je Peskov.
Kako prenosi Itar-tas s, poljski premijer Donald Tusk je saopštio da zemlje EU pripremaju jedinstven odgovor na to pismo.
Lavrov traži od Pariza da spreči Kijev da upotrebi silu
MOSKVA – Ministar spoljnih poslova Rusije Sergej Lavrov danas je pozvao Pariz da spreči vlasti u Kijevu da upotrebe snage bezbednosti ili vojsku protiv demonstranata u ukrajinskim gradovima, saopštilo je rusko ministarstvo spoljnih poslova.
Rusija je naglasila neophodnost hitnog okončanja kijevske politike povećanja provokacija u već kritičnoj situaciji u južnim i istočnim oblastima Ukrajine, prenela je agencija Itar Tas s.
Lavrov je odbacio dobro poznate pokušaje SAD i velikog broja evropskih zemalja da krivicu za događanja u Ukrajini prebaci na Rusiju i pozvao je Pariz, kao jednog od garanata sporazuma potpisanog 21. februara, da spreči kijevske vlasti da upotrebe silu protiv demonstranata u Slavjansku i drugim ukrajinskim gradovima.

Arhitekturom protiv kriminala
Specijalno za „Politiku”
Medeljin, Kolumbija – Od grada koji je devedesetih bio jedno od najopasnijih mesta na svetu, okupiran kartelom Pabla Eskobara, Medeljin je danas živopisan i funkcionalan grad. Transformacija kroz koju je prošao, primer je generacijama sociologa, urbanista, arhitekata, kao i političkim liderima velikih gradova širom sveta, koji se bore sa problemima sličnim kolumbijskim.
Upravo oni su se minule nedelje okupili u ovom kolumbijskom gradu na Svetskom urbanom forumu, koji se održava u okviru UN Habitata, programa Ujedinjenih nacija za ljudska naselja. Događaj takvog kalibra i veličine podigao je grad na noge, pa pored neuobičajeno velikog broja stranaca, studenti sa lokalnog univerziteta tvrde da se nikada nisu osećali bezbednije. Nasmejani policajci diskretno se šetaju svakim javnim prostorom uključujući i vagone metroa.
„Vaš rat za nezavisnost bio je devedesetih, zar ne”, upitao me je taksista nakon što je saznao da dolazim iz Srbije. Iznenađen njegovom obaveštenošću klimnuo sam glavom i rekao „si”.
Tek nekoliko minuta kasnije postao sam svestan „kolonijalnog duha” koji nije napustio Latinsku Ameriku, a koji u prvi mah nisam osetio boraveći nekoliko dana u Bogoti. Kažu da su ljudi u Medeljinu mnogo pričljiviji, gostoljubiviji i vredniji. Jedna teorija je da je to zbog niže nadmorske visine i klime večitog proleća, a druga da su za to zadužene milijarde dolara kojim je Medeljin oživljavan tokom poslednjih petnaest godina.
Svetski urbani forum održava se svake dve godine u različitim gradovima sveta i predstavlja najznačajnije mesto za diskusiju o razvoju urbanih sredina i naseljenosti planete. Sa često ponavljanom činjenicom da u svetu više od dve trećine populacije živi u gradovima, forum je postao važan politički i profesionalni skup na kojem se teme ubrzanog razvoja gradskih sredina razmatraju kroz perspektive zakonodavstva, ekonomske politike, održivog razvoja, ekologije, prostornog planiranja, pa sve do tehničkih aspekata gradnje zgrada i infrastrukture.
Sa sloganom „Urbani kapital u razvoju – Gradovi za život” ovogodišnji skup skreće pažnju na siromašne zemlje i zemlje u razvoju. Medeljin je ponuđen kao idealan primer za mnoge afričke, indijske i druge južnoameričke gradove u kojima su socijalne tenzije izuzetno visoke.
Svetu se prodaje kao grad koji je „popravio” svoje najopasnije i teško dostupne sirotinjske kvartove, takozvane komune, ilegalno i neformalno izgrađene u strmim brdima. To je učinjeno mnoštvom projekata, gradnjom savremenih centara kulture, biblioteka, škola, parkova. Gradski prevoz je dosegao najnepristupačinija naselja u brdima, koristeći žičaru sa korpama kao produžetak gradskog metroa.
Iako su na preporukama za razvoj grada od kraja devedesetih radili Nemačka, Ujedinjene nacije i Vlada Kolumbije, zasluge za ove projekte pripisuju se pre svega Serhiju Fahardu, sinu arhitekte i gradonačelniku Medeljina od 2004. do 2007. godine. On je insistirao na ugrađivanju savremene i atraktivne arhitekture u komune, kao načinu za „lečenje” grada. Medeljin je tako postao primer da se arhitekturom može boriti protiv kriminala i siromaštva, i da se može drastično promeniti svest i kultura ljudi.
U komuni na jugu Medeljina, neformalnom i delom ilegalnom naselju, upoznao sam Suzi, sredovečnu gospođu, koja je meni i grupi studenata arhitekture iz Londona pritrčala sa osmehom i uzbuđenjem, vukući nas za rukave u svoj novi stan. Na putu nam je prstom pokazivala po nepreglednom i haotičnom kvartu šta se sve promenilo.
Kada smo je pitali da li je kraj gde živi bezbedan, okrenula se ka grupi dece koja nas je pratila: „Oni nikada nisu videli mrtve ljude na ulicama komune. Je li video ko od vas?” Mališani su odmahivali glavom.
Iako je često uzdignut do zvezda, Medeljin je nepredvidiv grad kojim je nemoguće pešačiti jer se sigurni i opasni kvartovi nasumično smenjuju. Ponoćna vožnja taksijem otkriva horde beskućnika koji spavaju po trotoarima, a nedeljna šetnja da je droga vrlo i vidljivo prisutna na ulicama.
Uprkos očiglednom napretku i izuzetnom ekonomskom potencijalu, teško je zatvoriti oči pred mnogim znacima da je Kolumbija tek na početku dugog puta ka socijalnom, društvenom i kulturnom oporavku.

Nikad manja podrška vladi nemačkog kancelara Olafa Šolca
BERLIN – Podrška koalicionoj vladi nemačkog kancelara Olafa Šolca pala je na najniži nivo od dolaska na vlast krajem 2021. godine.
Nezadovoljstvo javnosti Šolcovim Socijaldemokratama, Zelenima i Slobodnim demokratama dostiglo je najviši nivo dosad - oko 70 odsto, pokazala je anketa agencije za istraživanje javnog mnjenja INSA koju je objavio nemački list „Bild”, preneo je Blumberg.
Manje od 40 odsto ispitanika, što je rekordno nizak nivo, podržalo bi jednu od tri stranke na izborima ako bi oni bili održani sada, pri čemu bi birači radije podržali antimigrantsku, desničarsku Alternativu za Nemačku (AfD) nego Šolcov SPD.
Nezadovoljstvo javnosti zbog inflacije, rekordne imigracije i skupih mera zaštite životne sredine mesecima je opterećivalo Šolcovu koaliciju.
Međusobna trvenja i upiranja prstom zaustavili su sposobnost koalicije da napreduje u ispunjavanju ambicioznog plana dekarbonizacije ekonomije, posebno zbog sve većih troškova energenata i rastuće podrške AfD-u protiv establišmenta.
Šolc se trudi da ostane pozitivan, piše agencija, ne samo suočen sa mučnim političkim nezadovoljstvom, već i kada se Nemačka bori sa ubrzanim starenjem stanovništva i nedostatkom kvalifikovane radne snage, posebno u oblasti tehnologije, zdravstvene zaštite i nege dece.
Zabrinutost zbog akutnog manjka radnika u ključnim sektorima i ogroman priliv migranata koji se ubrzao nakon ruskog napada na Ukrajinu ponovo je pokrenuo društvene debate o integraciji i politici zaštite granice.

Kome smetaju srpske zastave na Egzitu
Događaj iz Novog Sada gde su organizatori Egzit festivala sa bedema Petrovaradinske tvrđave skinuli zastavu na kojoj je predstavljena mapa Kosova i Metohije u bojama srpske trobojke i sa srpskim grbom, nekako se stidljivo provukao kroz medije. Radost što dolaze gosti, ko peva i kako svira, „sakrili” su ovaj sramni događaj. Ali su zato društvene mreže „gorele”, uz osuđujuće komentare.
Šta se zapravo desilo: kako bi pokazali što više servilnosti za svoje goste iz zemalja koje priznaju nezavisnost Kosmeta, organizatori su odlučili da skidaju srpske simbole u Srpskoj Atini, “da ih ne vređaju” a na njihovo mesto postavili su srce sa znakom mira.
Baš dok Kurtijevi do zuba naoružani specijalci svakodnevno hapse i maltretiraju naše sunarodnike u južnoj srpskoj pokrajini, Egzit je odlučio da promoviše „mir”. To je mnogo više od servilnosti jer je prekršen ustav i član zakona o nacionalnim simbolima.
Grupa mladih patriota su zastavu sa mapom Kosmeta postavili pre nekoliko dana kao vid podrške našem narodu u južnoj srpskoj pokrajini u ovim teškim trenucima. To je odmah zasmetalo autošovinistima okupljenim u nekim organizacijama i partijama. Mnogo je urađeno na suzbijanju antišovinizma u našoj zemlji, ali pojavni oblici ove bolesti i dalje mogu da se vide. Primer za to je ovaj slučaj.
Pojedinci su već par puta pokušavali da uklone zastavu, u čemu su ih mlade patriote sprečile.
I to nie usamljen incident. Samo dan posle skandala u Novom Sadu, kada su organizatori Egzit festivala sa bedema Petrovaradinske tvrđave skinuli zastavu na kojoj je predstavljena mapa Kosova i Metohije, na istoj manifestaciji dogodio se novi..
Ovog puta je na jednom od nastupa mladić je podigao zastavu na kojoj je bila mapa Kosmeta u bojama srpske zastave i natpis „Nema predaje”. Opkolili su ga i tražili da je skloni. Bilo je povuci-potegni ali taj srpski patriota nije odustao.
Da li većina građana Novog Sada ne gleda blagonaklono na skidanje srpskih simbola, siguran sam da ne gleda. I da im nije drago. I vasceloj Srbiji nije pravo. I to prolazi “ispod radara”.. I nikom ništa. Ako potpisnika ovih redova bilo ko optuži za preterani patriotizam ili slične emocije, znaće odakle dolaze ti napadi, pokazaće oni pravo lice.

Mi ne idemo nikud i ne radimo ništa
Prozapadne opozicione stranke koje organizuju proteste nikako ne žele da se oprobaju na izborima nakon što su već deset puta okupili svoje pristalice na ulicama.
Nesvakidašnji zahtev dela opozicije da se ne raspisuju izbori politički je fenomen kakav se retko može videti u svetu, ali u Srbiji je izgleda i to moguće. Samo u Srbiji postoji opozicija kojoj nije cilj dolazak na vlast ili bar ne dolazak na vlast na izborima.
Tokom jučerašnje protestne šetnje imali smo priliku da ovo čujemo od predsednika Demokratske stranke Zorana Lutovca u izjavi za televiziju N1 koja je medijski promoter protesta i dela opozicije koji ih organizuje.
Na pitanje reporterke N1 da li misli da su izbori pravi način da se protesti kapitalizuju kako smatraju brojni analitičari, Lutovac kaže da to nije dobra procena.
- Leto je, manje je ljudi na ulicama, to treba raditi kad ste najjači, a ne kad slabite. Najjači ste krajem avgusta ili početkom septembra kad se ljudi vrate sa odmora - rekao je Lutovac.
Po svemu sudeći, okupljenih je zaista sve manje, a deluje da su pristalice prozapadne opozicije morale da napuste Srbiju zbog ,,diktature” i lošeg života te da svoju tugu blaže na plažama primorskih zemalja.
Ipak, Lutovac ne sumnja da će se pristalice vratiti. Samo da se završe letovanja. 
Međutim, ni tada, izbori neće biti tema za ovaj deo opozicije već formiranje prelazne vlade bez izbora, legitimiteta i mimo volje naroda kako je to već viđeno tokom dvehiljaditih.
- Izbori za nas nisu tema. Ako raspišu izbore, imaće građane na ulicama - poručio je Lutovac.
Ne može se reći ni da Lutovac nije u pravu jer bi svaki izlazak na izbore podrazumevao i uvek neugodni cenzus od tri odsto. 
Na drugoj strani, za tehničku vladu nije vam neophodno ništa. Eventualno konsultacija u nekoj od stranih ambasada. Posle toga i lideri opozicionih stranaka bi mogli na neku od egzotičnih destinacija. Naravno, o našem trošku. Red je da i oni odmore. Ipak su se naradili.

OVO NEMA NIGDE NA SVETU: OPOZICIJA PRETI VUČIĆU AKO RASPIŠE IZBORE!

N1: Analitičari misle da opozicija treba da kapitalizuje ove proteste. Mislite li da su izbori način?

Zoran Lutovac: Ne, to nije dobra procena! Leto je, manje je ljudi na ulicama, to treba raditi kad ste… pic.twitter.com/gqcZWohz1o
— Detektor laži (@LaziDetektor) July 9, 2023

Srpska jedina štiti Ustav BiH i Dejton
Od našeg stalnog dopisnika 
Banjaluka – Republika Srpska nije izvor problema, već mesto na kom se donose odluke koje pozivaju na domaći dogovor i pronalazak rešenja. U Banjaluci nisu izglasani akti o secesiji, već akti koji omogućavaju relaksaciju i koji pozivaju na dijalog i dogovor. Kao što se desilo na nedavnoj sednici dve entitetske vlade, što mi vidimo kao model odnosa za budućnost, rekao je Nenad Stevandić, predsednik Narodne skupštine Republike Srpske. On je u razgovoru za „Politiku” istakao da je već posle tri dana nakon zajedničke sednice vlada Republike Srpske i Federacije BiH došao „doprinos” saradnji naroda i entiteta i od strane Kancelarije visokog predstavnika (OHR).
„Oni su svoje sporne odluke doneli svega tri dana posle sednice na kojoj su započeti domaći dogovori. To sve objašnjava. Ne dozvoljavaju da se sami dogovorimo. Ne odgovara im da se priča o investicijama, o povratku mladih, zapošljavanju i rastu BDP-a”, rekao je on. Govoreći o podeli državne imovine, podsetio je da su jedine granice koje su nacrtane posle Drugog svetskog rata one koje su podelile entitete u BiH. „Te granice su plod međunarodnog ugovora. Šta one dele ako već nisu međudržavne granice? Pa dele imovinu entiteta! Stoga pokušaj osporavanja imovine Republike Srpske u stvari predstavlja svesno izazivanje krize i sukoba.”
 
Utisak je da BiH ulazi u ozbiljnu krizu. Skupština je usvojila dva zakona i njima odbacila odluke visokog predstavnika i Ustavnog suda BiH. Oba zakona suspendovao je Kristijan Šmit. Šta je Srpsku opredelilo na ove korake? 
Nesporno je da je visoki predstavnik generator sukoba i nesporazuma u BiH. To proističe iz činjenice da on nema legalno imenovanje. Po relevantnim rezolucijama SB UN, BiH je bez visokog predstavnika. Jake zemlje, koje ne zavise mnogo od SB UN, progurale su da Šmit sedne u kancelariju visokog predstavnika bez obzira na to što nema legalitet. Zato imamo stvaranje cikličnih krugova krize. Takođe, Ustavni sud BiH je jedina institucija koja ne počiva na dejtonskim principima – konsenzusu dva entiteta i tri naroda. Tamo dominiraju tri stranca, koji zajedno s dva Bošnjaka preglasavaju Srbe i Hrvate. To je izvor svih problema. Sve što je i ranije radila Narodna skupština RS bila je reakcija na odluke koje donose ove institucije. Neverovatno je da Bošnjaci ne žele da imaju još jednog Bošnjaka u Ustavnom sudu, već nastoje da tamo ostane Nemac ili Albanac. To je za nas znak da se sa BiH upravlja spolja, a za druge nada da će strane sudije, kao u ratu strani avioni, doneti prednost Bošnjacima.
 
Odluke Skupštine RS nailaze na ozbiljnu ljutnju na Zapadu. 
Mi moramo ostati jedinstveni i uporni, ne sme biti pukotina među Srbima. Moramo sačuvati odlične odnose sa Srbijom i svoju neutralnost. Imamo otvorene sve komunikacijske kanale, čak i sa zemljama koje nas stalno kritikuju. Mi ćemo nastaviti da nudimo rešenja, koja će uvek biti zasnovana na dejtonskim principima, a to znači da nijedna odluka ne sme da bude doneta preglasavanjem, bez saglasnosti dva naroda i dva entiteta. A upravo su to radili visoki predstavnik i Ustavni sud BiH. Mi to razumemo kao nastojanje da se ovde provociraju krize i sukobi. Na to reagujemo pametno i nećemo dozvoliti da budemo okrivljeni za ono što je neko drugi smislio.
 
Da li je nametanje model po kom dugoročno može disati BiH? 
Ne, naprotiv, to je potpuno glupo, jer u BiH je već ispod 1,5 miliona Bošnjaka, oko milion Srba i manje od pola miliona Hrvata. Niko nikog tu ne može da nadjača i ugrozi. Mogu samo da se stvaraju nepotrebne krize. Razumem frustraciju Bošnjaka zbog percepcije da samo oni nemaju svoju državu. Zato postoji neki prikriveni cilj da se preko geopolitičke osovine – koju ovde drže Amerikanci i Britanci, posredstvom OHR-a i stranih sudija – isposluje neka supremacija Bošnjaka. Ali to ne može i neće ići preko leđa druga dva naroda i može samo silom da se desi. To ne žele ni Hrvati, koji su u zadnje vreme bili zavisni od Srba, i čiju smo poziciju štitili samo zato da ne bismo mi došli na red, a ne zato što smo u ljubavi s onima koji često pokazuju proustaške stavove. Srpska nije osnovana voljom tih sila koji sada rade protiv nje, ali je od njih prihvaćena kao neminovnost. Ipak se nadležnosti Srpske stalno tope i ako se to nastavi biće kao da je nismo ni stvorili i zato je reakcija RS tako odlučna.
 
Dakle, sem brige za državnu imovinu, korake Srpske uslovila je akumulacija nezadovoljstva. Ipak stižu upozorenja. 
Sva briga kojom Dodika žele da predstave kao figuru koja krši Dejtonski sporazum i ustavni poredak velika je laž. Dodik ima poseban stil, ali on je samo alibi da se dovrši posao obesmišljavanja i obezvlašćivanja RS. Manji deo opozicije to ne razume. Pa još daju podsticaj alibiju međunarodnog faktora. Dodik ima veliki politički kapacitet i vuče najveći broj konaca. Ali to je stvar koja pripada političkom spektru. U pravnom spektru ni Dodik ni RS nikada nisu doneli odluke o disoluciji. Nijedna institucija RS nije donela odluku o otcepljenju. Naše odluke treba pažljivo čitati. Mi u njima tražimo da se izaberu sudije Ustavnog suda BiH, jer je tako predviđeno. Ali volje za to nema kod Bošnjaka koji te sudije mogu da koriste za atak na RS. I zato smo tu gde jesmo. Što se imovine RS tiče, kada smo 2012. potpisivali ugovor s nemačkom kompanijom u vezi s izgradnjom energetskih objekata – isti ovaj kakav sad imamo sa Srbijom, jer su Nemci odustali – tada Ustavni sud nije problematizovao imovinu. Nije smeo protiv stranaca, niti su federalni partneri vikali da ne možemo bez njihove saglasnosti. U pozadini je srbofobija, a ne zajednički razvoj.
 
Dakle, odgovornost za krizu smeštate pre svega u Sarajevo i kod međunarodnih predstavnika. 
Pogledajte, na 9. januar su ranije dolazili svi. Sve do momenta kada su stranci odlučili da izazovu krizu. Nakon što su Dan RS proglasili neustavnim, počinje kriza, a mi počinjemo još žešće da ga slavimo. Svetosavska nagrada je takođe problematizovana od Bošnjaka, ali je Ustavni sud odlučio da ona nije uvredljiva. Taj sud je ušao u formu da deli srpske svece. Da procenjuje koji svetac vređa interese bošnjačkog naroda. Pa ih valjda Sveti Sava ne vređa, jer je Srbin, a Sveti Stefan, ipak, vređa. Oni su se upustili i u meritum verskog, društvenog, običajnog i potpuno polupali lončiće.
 
Da li RS nastupa jedinstveno u aktuelnoj krizi? 
Kao osnivač SDS-a i iz kog sam izašao u vreme čudne nacionalne politike u najvećoj stranci opozicije, mogu samo da skinem kapu za poslednje stavove i da kažem da se ta partija ponaša državotvorno. Nadam se da će tako i ostati. Trenutno, SDS je stranka opozicije koja razume razliku između vlasti i države.
Setite se, targetiranje Karadžića nekada je bilo isto kao aktuelno prokazivanje Dodika. Karadžića su najpre oterali u šumu, pa u zatvor, a prethodno su mu garantovali da neće biti procesuiran. Pravili su hajku kako bi od njega napravili kriminalca, lažući da je iz Prijedorske banke odneo tri miliona maraka. Želeli su stvoriti nezadovoljstvo naroda prema njemu, što nije uspelo. Ne verujem ni da će uspeti aktuelni pokušaji po istom principu. Nismo mi društvo koje drugačije živi i radi ili ima drugačije demokratske principe od nemačkog, francuskog ili švajcarskog modela. U vreme evropske cenzure u vezi s ratom u Ukrajini možemo čak reći da smo pet puta slobodniji. U Banjaluci možete da kritikujete i hvalite Putina ili Zelenskog, a u Berlinu i Parizu to ne smete. Udar na RS, sem napada na naše vrednosti, jeste udar i na demokratsko društvo.
 
Neki u poslednjim dešavanjima u RS pronalaze baš uticaj dešavanja u Ukrajini. 
Sukob u Ukrajini ima veze sa situacijom u celom svetu. Pa ima refleksije i na Balkan. Mi u tom ratu ne učestvujemo. Nepoštovanje međunarodnih ugovora je uvek generator koji dovodi do ratova. Nepoštovanje Kumanovskog sporazuma i Rezolucije 1244 izaziva krizu na KiM, jer Srbi nisu dobili svoje bezbednosne snage da ih štite. Minski sporazumi nisu poštovani dok je trajala tortura nad stanovništvom Donbasa. Ako se setimo kako se pred Drugi svetski rat raspalo Veće naroda i kako se danas ljuljaju UN, možemo da povučemo mnoge paralele. Ali mi nigde ne treba da srljamo. BiH treba da se liši ambicije za priključivanje u bilo kakve vojne asocijacije. Ali EU je odlučila da pritisne BiH da se mora opredeliti. Na svu sreću bez mišljenja Srba to se ne može desiti. Blokirali smo pristupanje NATO-u i uvođenje sankcija Rusiji. Srpska može da se ponosi kako tretira ukrajinsku manjinu, koja je ovde najbrojnija. U Prnjavoru živi nekoliko hiljada Ukrajinaca, koji imaju svoje crkve i mi želimo da niko u Srpskoj nema ikakvih problema. To je za nas čast.
 
Verujete li u neka saznanja da se razmatra smena Dodika? 
Mi smo OHR još ranije potpuno pobedili, argumentima i dokazima. Dokazali smo da su svi visoki predstavnici imenovani rezolucijama SB UN. Prezentovaćemo dokumente koji su potpisani između parafa i potpisa Dejtonskog sporazuma, sa takozvane Konferencije za implementaciju mira u Londonu – koja je ustanovila Savet za sprovođenje mira (PIK) i pozvala zvaničnim dokumentima SB UN da potvrdi prvog visokog predstavnika. Dakle, čak i kada bi Šmit smenio Dodika, mi to ne bismo objavili, jer nema legalitet. Ako nema legalitet imenovanja i njegove odluke su nelegalne. Pa kako onda da njegove odluke objavljujemo u „Službenom glasniku RS”? Ovog trenutka, Srpska je ta koja čuva pravni poredak u BiH. Sve akcije iz RS zasnovane su na pravu i to svi dobro znaju. Zato su prešli na drugu strategiju – zloupotrebu Ustavnog suda.
 
Šmit je nametnuo zakon koji inkriminiše one koji ne poštuju njegove, kao i odluke Ustavnog suda. 
Time želi da upotrebi domaće institucije za izazivanje krize. To će opet raditi nametanjem zakona. Oni koji budu prihvatili da sprovode takve zakone mogu da naprave poremećaj mira. Zato je Dodik najavio da će u Nemačkoj tužiti Šmita za lažno predstavljanje, ali i za narušavanje mira, a to je najveći zločin. Mi u RS sem pravnog poretka RS i BiH čuvamo i mir.
 
Posebnu nervozu na Zapadu izazvala je najava suspenzije ingerencije Suda i Tužilaštva BiH i agencije Sipa. 
Jedan šeik je u otporu zapadnjačkoj agresiji rekao da muslimani ne jedu svinjetinu, ali da ako treba da umru od gladi, možda i mogu da ih nateraju na to. Ako naše postojanje bude ugroženo, bićemo prinuđeni da donosimo zakone koji će imati pravni legalitet i koji će se primenjivati na teritoriji RS. A sasvim drugi zakoni će važiti u FBiH. Imaćemo praktično dve zemlje. To ne priželjkujem, već se nadam da će biti pameti u međunarodnim centrima, što uključuje i neophodnu katarzu u EU, koja ovde treba da zameni OHR. Treba da se imenuju domaće sudije i da se sprovode domaći zakoni, te da niko nikome ne koči razvoj.
 
Na osnovu čega tvrdite da se neće dozvoliti da Srbi u BiH budu svedeni na manjinu i podvrgnuti nasilju kao na KiM? 
Teroristički režim koji na KiM ugrožava Srbe često pominje Srpsku, što je za nas veliko priznanje. Kada tvrde da neće dozvoliti RS na KiM, to je potvrda da je Srpska toliko etablirana da joj se ni ćošak ne može odbiti. Niko sem naše skupštine neće donosi odluke u ime nas, niti će imenovati gradonačelnike u ime naših građana tako što će da raspisuje izbore i sa dva-tri odsto izlaznosi priznaje njihove rezultate. A mnogi u Sarajevu bi to voleli. U RS postoje dva veća naselja sa Bošnjacima, Kozarac i Janja, koja uživaju svu našu pažnju, prava i ljubav. Ipak, BiH iz devedesetih i danas nije ista. U Sarajevu nema Srba, svi gradovi su monoetnički u oba entiteta, uz izuzetke Drvara, Glamoča, Grahova i Petrovca u FBiH. Izmaštana multietnička priča je samo lažni građanski model za konačnu supremaciju Bošnjaka.

Bajden: Saudijska Arabija i Izrael daleko su od sporazuma o normalizaciji odnosa
Izrael i Saudijska Arabija su daleko od sporazuma o normalizaciji koji bi uključivao sporazum o odbrani i američki civilni nuklearni program, rekao je predsednik SAD Džozef Bajden u intervjuu za Si-En-En.
Američki zvaničnici su posredovali u pokušaju da postignu dogovor o normalizaciji odnosa između dve zemlje, podseća Rojters.
„Daleko smo odatle. Imamo o mnogo čemu da razgovaramo”, rekao je Bajden.
Izraelski ministar energetike Izrael Kac je prošlog meseca izrazio protivljenje ideji da Saudijska Arabija razvija civilni nuklearni program kao deo bilo kakvog uspostavljanja odnosa između dve zemlje posredstvom SAD.
Bajden je ukazao na odluku Saudijske Arabije, uoči njegove posete kraljevstvu prošlog leta, da otvori svoj vazdušni prostor za sve avio-prevoznike, otvarajući put za više preleta ka i iz Izraela, prenosi Tanjug.

Bajden otputovao na evropsku turneju, posetiće Britaniju, Litvaniju i Finsku
Predsednik SAD Džozef Bajden otputovao je danas na evropsku turneju tokom koje će posetiti Veliku Britaniju, Litvaniju i Finsku, javlja Rojters.
Bajden će večeras stići u London, a narednog dana će se sresti sa britanskim kraljem Čarlsom III, prvi put od kada je krunisan.
On će razgovarati i sa britanskim premijerom Rišijem Sunakom u Dauning stritu.
Sledeća poseta je samit NATO u Viljnusu, u Litvaniji.
Bajden će provesti dva dana u glavnom gradu Litvanije, koja je domaćin godišnjeg samita NATO.
On ćee učestvovati na sastancima sa liderima i održati govor na Univerzitetu u Viljnusu.
Konačna stanica je Helsinki, gde se očekuje da će Bajden u četvrtak proslaviti proširenje NATO sa Finskom kao najnovijom članicom alijanse.
Ova nordijska zemlja je u aprilu postala 31. članica NATO.
Bajdenov savetnik za nacionalnu bezbednost Džejk Saliven rekao je da će Bajdenovo putovanje „pokazati predsednikovo vođstvo na svetskoj sceni”, navodi AP, prenosi Tanjug.

Kijev: moguć referendum o celovitosti Ukrajine
Prema izveštajima agencija
Kijev – Dok je u gradu Gorlovka, na istoku Ukrajine, došlo do sukoba između policijskih snaga i nekoliko stotina proruskih demonstranata, predsednik Vrhovne rade Ukrajine (skupštine) i vršilac dužnosti šefa države Aleksandar Turčinov nije isključio mogućnost održavanja referenduma na nacionalnom nivou o državnom ustrojstvu istovremeno sa predsedničkim izborima raspisanim za 25. maj.
„Nisam protiv održavanja tog referenduma. Ubeđen sam da bi se na tom referendumu, o kom bi odluku mogao da donese parlament, većina Ukrajinaca izjasnila za nedeljivu, nezavisnu, unitarnu Ukrajinu”, rekao je Turčinov na sastanku sa predstavnicima vlade i šefovima poslaničkih grupa u skupštini, preneo je Ukrinform.
Sa druge strane, proruski demonstranti u Donjeckoj i Luganskoj oblasti su saopštili da ne nameravaju da prihvate uslove ultimatuma Kijeva da se predaju i da odustanu od svojih zahteva.
„Svi su raspoloženi veoma patriotski. Držimo svoju poziciju. Ljudi ne da ne odustaju, nego ih dolazi sve više i više. Niko ne namerava da se preda. Sveštenik nas je ispovedio, nemamo kud da se povlačimo”, rekao je agenciji Interfaks član koordinacionog saveta Luganske oblasti Aleksej Čmulenko. 
Njihove „kolege” u gradu Gorlovka pokušali su da istaknu rusku zastavu na ulazu u zgradu policijske uprave, na šta je policija odgovorila otvorivši vatru. Nije poznato da li je u tom incidentu neko povređen, ali je ruska zastava skinuta odmah nakon što je istaknuta. Demonstranti se i dalje nalaze ispred sedišta policije.
Istovremeno, visoka predstavnica Evropske unije za spoljnu politiku i bezbednost Ketrin Ešton izjavila je da tek treba proučiti predlog ukrajinskog predsednika o nacionalnom referendumu kao rešenju za prevazilaženje krize.
„Još nemamo detalje predloga i tek ćemo videti šta on podrazumeva”, rekla je Eštonova u Luksemburgu, uoči sastanka šefova diplomatija članica EU na kojem je formalno odobrena milijarda evra finansijske pomoći Ukrajini, ali je i proširena lista funkcionera bivšeg ukrajinskog režima kojima je zabranjeno da putuju i raspolažu imovinom u EU.
Milijarda evra je deo mnogo obimnijeg paketa planirane finansijske pomoći Ukrajini, koja je na ivici bankrotstva, dok regioni na istoku zemlje pokušavaju da se otcepe i pripoje Rusiji.

Ministri su istovremeno odlučili da dodaju još četiri imena na listu od 18 pripadnika bivšeg režima kojima je zbog ogromne pronevere ukrajinskih državnih fondova zabranjeno da putuju u EU, uz zabranu raspolaganja sredstvima sa računima u evropskim bankama.
Osim toga, ministri su snizili dažbine na uvoz ukrajinske robe u EU, što će toj zemlji omogućiti dodatni prihod od oko 500 miliona evra, navodi se u saopštenju.
Oglasio se i svrgnuti ukrajinski predsednik Viktor Janukovič mračnom prognozom da je Ukrajina na ivici građanskog rata. 
„Deo odgovornosti za uvlačenje zemlje u građanski rat leži na SAD, koje se brutalno mešaju u situaciju i ukazuju šta treba da se radi”, izjavio je Janukovič u Rostovu na Donu. On je naveo da je šef američke Centralne obaveštajne agencije (CIA) Džon Brenan posetio Ukrajinu i da su vlasti u Kijevu, nakon susreta sa njim, naredile vojnu operaciju na istoku zemlje.
Brenan je „de fakto odobrio” upotrebu oružja i tako isprovocirao krvoproliće, smatra Janukovič.
Tim povodom reagovala je i Moskva koja ističe da bi Zapad trebalo da „stavi pod kontrolu” svoje saveznike u ukrajinskoj vladi.
„Sada je odgovornost Zapada da spreči građanski rat u Ukrajini”, navodi se u saopštenju Ministarstva spoljnih poslova, preneo je Rojters.
Ministar spoljnih poslova Velike Britanije Vilijam Hejg misli drugačije. „Nema nikakvih realnih sumnji da je to nešto što je planirala i podstakla Rusija”, rekao je Hejg, preneo je Rojters.
Turčinov, koji optužuje Rusiju za sve što se događa na istoku zemlje, rekao je da se „agresor nije zaustavio i nastavlja sa organizovanjem nereda na istoku Ukrajine”, gde je, prema njegovim rečima, „veštački stvorena situacija sukoba sa ciljem slabljenja i uništenja same Ukrajine”.
„Nećemo dati Rusiji da ponovi ’krimski scenario’”, rekao je Turčinov.   
----------------------------------------------
Krutov za specijalne zadatke
Kijev – Vršilac dužnosti predsedavajućeg parlamenta Ukrajine Aleksandar Turčinov je na čelo Antiterorističkog centra Službe bezbednosti Ukrajine i funkciju prvog zamenika načelnika te službe imenovao Vasilija Krutova. Krutov je, podseća Ukrinform, više puta izvršavao specijalne zadatke u inostranstvu, između ostalog, zadatak oslobađanja 22 ukrajinska mornara koje su gusari uzeli kao taoce u Somaliji 2005.
----------------------------------------------
Gubernator Donbasa poziva na razum
Donjeck – Gubernator Donbasa Sergej Taruta uputio je proglas sugrađanima, apelujući na razum i sprečavanje eskalacije nasilja, podsetivši da je nedelja pred Uskrs. „Dragi zemljaci! Nesreća nam se desila. U Donbasu je opet prolivena krv. Izražavam duboko saučešće porodicama onih koji su 13. aprila poginuli u Slavjansku”, citira proglas Unian.net.
----------------------------------------------
Ekonomske posledice krize
Kijev – Dalje mešanje Rusije u događaje na istoku Ukrajine može imati ozbiljne makroekonomske posledice, uzrokujući destabilizaciju banaka i ugrožavajući bruto društveni proizvod (BDP) Ukrajine, izjavio je guverner ukrajinske centralne banke, Stepan Kubiv.
Veliki broj ukrajinskih najvećih fabrika i dobar deo poljoprivredne proizvodnje odvija se upravo na istoku zemlje, gde su, kako ocenjuje Rojters, proruske separatističke snage podigle oružje i okupirale zgrade ukrajinske vlade.
„Ključni rizik po ekonomiju predstavlja politika okupacionog karaktera”, izjavio je Kubiv na marginama zasedanja Međunarodnog monetarnog fonda (MMF) i Svetske banke u Vašingtonu, a prenela agencija Rojters.
Kubiv je, takođe, istakao da je Ukrajina spremna da plati Rusiji cenu od 386 dolara za 1.000 kubnih metara gasa, što je ispod cene koju je zahtevala Moskva, i istovremeno naglasio da će Kijev platiti sve svoje račune.
„Ukrajina je oduvek plaćala kreditorima na vreme, bazirajući se na tržišnim i ugovornim cenama. Sve dugove koje imamo ćemo platiti, i ne postoji nikakva druga opcija”, zaključio je guverner.
Zvanična Moskva je ovog meseca podigla cenu gasa Kijevu za 80 odsto, i saopštila da joj Ukrajina duguje 2,2 milijarde dolara. Ukrajina bi početkom maja trebalo da primi dvogodišnji zajam od MMF-a u visini od 14-18 milijardi dolara, u zamenu za sprovođenje oštrih ekonomskih reformi.

Nikad manja podrška vladi nemačkog kancelara Olafa Šolca
BERLIN – Podrška koalicionoj vladi nemačkog kancelara Olafa Šolca pala je na najniži nivo od dolaska na vlast krajem 2021. godine.
Nezadovoljstvo javnosti Šolcovim Socijaldemokratama, Zelenima i Slobodnim demokratama dostiglo je najviši nivo dosad - oko 70 odsto, pokazala je anketa agencije za istraživanje javnog mnjenja INSA koju je objavio nemački list „Bild”, preneo je Blumberg.
Manje od 40 odsto ispitanika, što je rekordno nizak nivo, podržalo bi jednu od tri stranke na izborima ako bi oni bili održani sada, pri čemu bi birači radije podržali antimigrantsku, desničarsku Alternativu za Nemačku (AfD) nego Šolcov SPD.
Nezadovoljstvo javnosti zbog inflacije, rekordne imigracije i skupih mera zaštite životne sredine mesecima je opterećivalo Šolcovu koaliciju.
Međusobna trvenja i upiranja prstom zaustavili su sposobnost koalicije da napreduje u ispunjavanju ambicioznog plana dekarbonizacije ekonomije, posebno zbog sve većih troškova energenata i rastuće podrške AfD-u protiv establišmenta.
Šolc se trudi da ostane pozitivan, piše agencija, ne samo suočen sa mučnim političkim nezadovoljstvom, već i kada se Nemačka bori sa ubrzanim starenjem stanovništva i nedostatkom kvalifikovane radne snage, posebno u oblasti tehnologije, zdravstvene zaštite i nege dece.
Zabrinutost zbog akutnog manjka radnika u ključnim sektorima i ogroman priliv migranata koji se ubrzao nakon ruskog napada na Ukrajinu ponovo je pokrenuo društvene debate o integraciji i politici zaštite granice.

Kome smetaju srpske zastave na Egzitu
Događaj iz Novog Sada gde su organizatori Egzit festivala sa bedema Petrovaradinske tvrđave skinuli zastavu na kojoj je predstavljena mapa Kosova i Metohije u bojama srpske trobojke i sa srpskim grbom, nekako se stidljivo provukao kroz medije. Radost što dolaze gosti, ko peva i kako svira, „sakrili” su ovaj sramni događaj. Ali su zato društvene mreže „gorele”, uz osuđujuće komentare.
Šta se zapravo desilo: kako bi pokazali što više servilnosti za svoje goste iz zemalja koje priznaju nezavisnost Kosmeta, organizatori su odlučili da skidaju srpske simbole u Srpskoj Atini, “da ih ne vređaju” a na njihovo mesto postavili su srce sa znakom mira.
Baš dok Kurtijevi do zuba naoružani specijalci svakodnevno hapse i maltretiraju naše sunarodnike u južnoj srpskoj pokrajini, Egzit je odlučio da promoviše „mir”. To je mnogo više od servilnosti jer je prekršen ustav i član zakona o nacionalnim simbolima.
Grupa mladih patriota su zastavu sa mapom Kosmeta postavili pre nekoliko dana kao vid podrške našem narodu u južnoj srpskoj pokrajini u ovim teškim trenucima. To je odmah zasmetalo autošovinistima okupljenim u nekim organizacijama i partijama. Mnogo je urađeno na suzbijanju antišovinizma u našoj zemlji, ali pojavni oblici ove bolesti i dalje mogu da se vide. Primer za to je ovaj slučaj.
Pojedinci su već par puta pokušavali da uklone zastavu, u čemu su ih mlade patriote sprečile.
I to nie usamljen incident. Samo dan posle skandala u Novom Sadu, kada su organizatori Egzit festivala sa bedema Petrovaradinske tvrđave skinuli zastavu na kojoj je predstavljena mapa Kosova i Metohije, na istoj manifestaciji dogodio se novi..
Ovog puta je na jednom od nastupa mladić je podigao zastavu na kojoj je bila mapa Kosmeta u bojama srpske zastave i natpis „Nema predaje”. Opkolili su ga i tražili da je skloni. Bilo je povuci-potegni ali taj srpski patriota nije odustao.
Da li većina građana Novog Sada ne gleda blagonaklono na skidanje srpskih simbola, siguran sam da ne gleda. I da im nije drago. I vasceloj Srbiji nije pravo. I to prolazi “ispod radara”.. I nikom ništa. Ako potpisnika ovih redova bilo ko optuži za preterani patriotizam ili slične emocije, znaće odakle dolaze ti napadi, pokazaće oni pravo lice.

Mi ne idemo nikud i ne radimo ništa
Prozapadne opozicione stranke koje organizuju proteste nikako ne žele da se oprobaju na izborima nakon što su već deset puta okupili svoje pristalice na ulicama.
Nesvakidašnji zahtev dela opozicije da se ne raspisuju izbori politički je fenomen kakav se retko može videti u svetu, ali u Srbiji je izgleda i to moguće. Samo u Srbiji postoji opozicija kojoj nije cilj dolazak na vlast ili bar ne dolazak na vlast na izborima.
Tokom jučerašnje protestne šetnje imali smo priliku da ovo čujemo od predsednika Demokratske stranke Zorana Lutovca u izjavi za televiziju N1 koja je medijski promoter protesta i dela opozicije koji ih organizuje.
Na pitanje reporterke N1 da li misli da su izbori pravi način da se protesti kapitalizuju kako smatraju brojni analitičari, Lutovac kaže da to nije dobra procena.
- Leto je, manje je ljudi na ulicama, to treba raditi kad ste najjači, a ne kad slabite. Najjači ste krajem avgusta ili početkom septembra kad se ljudi vrate sa odmora - rekao je Lutovac.
Po svemu sudeći, okupljenih je zaista sve manje, a deluje da su pristalice prozapadne opozicije morale da napuste Srbiju zbog ,,diktature” i lošeg života te da svoju tugu blaže na plažama primorskih zemalja.
Ipak, Lutovac ne sumnja da će se pristalice vratiti. Samo da se završe letovanja. 
Međutim, ni tada, izbori neće biti tema za ovaj deo opozicije već formiranje prelazne vlade bez izbora, legitimiteta i mimo volje naroda kako je to već viđeno tokom dvehiljaditih.
- Izbori za nas nisu tema. Ako raspišu izbore, imaće građane na ulicama - poručio je Lutovac.
Ne može se reći ni da Lutovac nije u pravu jer bi svaki izlazak na izbore podrazumevao i uvek neugodni cenzus od tri odsto. 
Na drugoj strani, za tehničku vladu nije vam neophodno ništa. Eventualno konsultacija u nekoj od stranih ambasada. Posle toga i lideri opozicionih stranaka bi mogli na neku od egzotičnih destinacija. Naravno, o našem trošku. Red je da i oni odmore. Ipak su se naradili.

OVO NEMA NIGDE NA SVETU: OPOZICIJA PRETI VUČIĆU AKO RASPIŠE IZBORE!

N1: Analitičari misle da opozicija treba da kapitalizuje ove proteste. Mislite li da su izbori način?

Zoran Lutovac: Ne, to nije dobra procena! Leto je, manje je ljudi na ulicama, to treba raditi kad ste… pic.twitter.com/gqcZWohz1o
— Detektor laži (@LaziDetektor) July 9, 2023

Srpska jedina štiti Ustav BiH i Dejton
Od našeg stalnog dopisnika 
Banjaluka – Republika Srpska nije izvor problema, već mesto na kom se donose odluke koje pozivaju na domaći dogovor i pronalazak rešenja. U Banjaluci nisu izglasani akti o secesiji, već akti koji omogućavaju relaksaciju i koji pozivaju na dijalog i dogovor. Kao što se desilo na nedavnoj sednici dve entitetske vlade, što mi vidimo kao model odnosa za budućnost, rekao je Nenad Stevandić, predsednik Narodne skupštine Republike Srpske. On je u razgovoru za „Politiku” istakao da je već posle tri dana nakon zajedničke sednice vlada Republike Srpske i Federacije BiH došao „doprinos” saradnji naroda i entiteta i od strane Kancelarije visokog predstavnika (OHR).
„Oni su svoje sporne odluke doneli svega tri dana posle sednice na kojoj su započeti domaći dogovori. To sve objašnjava. Ne dozvoljavaju da se sami dogovorimo. Ne odgovara im da se priča o investicijama, o povratku mladih, zapošljavanju i rastu BDP-a”, rekao je on. Govoreći o podeli državne imovine, podsetio je da su jedine granice koje su nacrtane posle Drugog svetskog rata one koje su podelile entitete u BiH. „Te granice su plod međunarodnog ugovora. Šta one dele ako već nisu međudržavne granice? Pa dele imovinu entiteta! Stoga pokušaj osporavanja imovine Republike Srpske u stvari predstavlja svesno izazivanje krize i sukoba.”
 
Utisak je da BiH ulazi u ozbiljnu krizu. Skupština je usvojila dva zakona i njima odbacila odluke visokog predstavnika i Ustavnog suda BiH. Oba zakona suspendovao je Kristijan Šmit. Šta je Srpsku opredelilo na ove korake? 
Nesporno je da je visoki predstavnik generator sukoba i nesporazuma u BiH. To proističe iz činjenice da on nema legalno imenovanje. Po relevantnim rezolucijama SB UN, BiH je bez visokog predstavnika. Jake zemlje, koje ne zavise mnogo od SB UN, progurale su da Šmit sedne u kancelariju visokog predstavnika bez obzira na to što nema legalitet. Zato imamo stvaranje cikličnih krugova krize. Takođe, Ustavni sud BiH je jedina institucija koja ne počiva na dejtonskim principima – konsenzusu dva entiteta i tri naroda. Tamo dominiraju tri stranca, koji zajedno s dva Bošnjaka preglasavaju Srbe i Hrvate. To je izvor svih problema. Sve što je i ranije radila Narodna skupština RS bila je reakcija na odluke koje donose ove institucije. Neverovatno je da Bošnjaci ne žele da imaju još jednog Bošnjaka u Ustavnom sudu, već nastoje da tamo ostane Nemac ili Albanac. To je za nas znak da se sa BiH upravlja spolja, a za druge nada da će strane sudije, kao u ratu strani avioni, doneti prednost Bošnjacima.
 
Odluke Skupštine RS nailaze na ozbiljnu ljutnju na Zapadu. 
Mi moramo ostati jedinstveni i uporni, ne sme biti pukotina među Srbima. Moramo sačuvati odlične odnose sa Srbijom i svoju neutralnost. Imamo otvorene sve komunikacijske kanale, čak i sa zemljama koje nas stalno kritikuju. Mi ćemo nastaviti da nudimo rešenja, koja će uvek biti zasnovana na dejtonskim principima, a to znači da nijedna odluka ne sme da bude doneta preglasavanjem, bez saglasnosti dva naroda i dva entiteta. A upravo su to radili visoki predstavnik i Ustavni sud BiH. Mi to razumemo kao nastojanje da se ovde provociraju krize i sukobi. Na to reagujemo pametno i nećemo dozvoliti da budemo okrivljeni za ono što je neko drugi smislio.
 
Da li je nametanje model po kom dugoročno može disati BiH? 
Ne, naprotiv, to je potpuno glupo, jer u BiH je već ispod 1,5 miliona Bošnjaka, oko milion Srba i manje od pola miliona Hrvata. Niko nikog tu ne može da nadjača i ugrozi. Mogu samo da se stvaraju nepotrebne krize. Razumem frustraciju Bošnjaka zbog percepcije da samo oni nemaju svoju državu. Zato postoji neki prikriveni cilj da se preko geopolitičke osovine – koju ovde drže Amerikanci i Britanci, posredstvom OHR-a i stranih sudija – isposluje neka supremacija Bošnjaka. Ali to ne može i neće ići preko leđa druga dva naroda i može samo silom da se desi. To ne žele ni Hrvati, koji su u zadnje vreme bili zavisni od Srba, i čiju smo poziciju štitili samo zato da ne bismo mi došli na red, a ne zato što smo u ljubavi s onima koji često pokazuju proustaške stavove. Srpska nije osnovana voljom tih sila koji sada rade protiv nje, ali je od njih prihvaćena kao neminovnost. Ipak se nadležnosti Srpske stalno tope i ako se to nastavi biće kao da je nismo ni stvorili i zato je reakcija RS tako odlučna.
 
Dakle, sem brige za državnu imovinu, korake Srpske uslovila je akumulacija nezadovoljstva. Ipak stižu upozorenja. 
Sva briga kojom Dodika žele da predstave kao figuru koja krši Dejtonski sporazum i ustavni poredak velika je laž. Dodik ima poseban stil, ali on je samo alibi da se dovrši posao obesmišljavanja i obezvlašćivanja RS. Manji deo opozicije to ne razume. Pa još daju podsticaj alibiju međunarodnog faktora. Dodik ima veliki politički kapacitet i vuče najveći broj konaca. Ali to je stvar koja pripada političkom spektru. U pravnom spektru ni Dodik ni RS nikada nisu doneli odluke o disoluciji. Nijedna institucija RS nije donela odluku o otcepljenju. Naše odluke treba pažljivo čitati. Mi u njima tražimo da se izaberu sudije Ustavnog suda BiH, jer je tako predviđeno. Ali volje za to nema kod Bošnjaka koji te sudije mogu da koriste za atak na RS. I zato smo tu gde jesmo. Što se imovine RS tiče, kada smo 2012. potpisivali ugovor s nemačkom kompanijom u vezi s izgradnjom energetskih objekata – isti ovaj kakav sad imamo sa Srbijom, jer su Nemci odustali – tada Ustavni sud nije problematizovao imovinu. Nije smeo protiv stranaca, niti su federalni partneri vikali da ne možemo bez njihove saglasnosti. U pozadini je srbofobija, a ne zajednički razvoj.
 
Dakle, odgovornost za krizu smeštate pre svega u Sarajevo i kod međunarodnih predstavnika. 
Pogledajte, na 9. januar su ranije dolazili svi. Sve do momenta kada su stranci odlučili da izazovu krizu. Nakon što su Dan RS proglasili neustavnim, počinje kriza, a mi počinjemo još žešće da ga slavimo. Svetosavska nagrada je takođe problematizovana od Bošnjaka, ali je Ustavni sud odlučio da ona nije uvredljiva. Taj sud je ušao u formu da deli srpske svece. Da procenjuje koji svetac vređa interese bošnjačkog naroda. Pa ih valjda Sveti Sava ne vređa, jer je Srbin, a Sveti Stefan, ipak, vređa. Oni su se upustili i u meritum verskog, društvenog, običajnog i potpuno polupali lončiće.
 
Da li RS nastupa jedinstveno u aktuelnoj krizi? 
Kao osnivač SDS-a i iz kog sam izašao u vreme čudne nacionalne politike u najvećoj stranci opozicije, mogu samo da skinem kapu za poslednje stavove i da kažem da se ta partija ponaša državotvorno. Nadam se da će tako i ostati. Trenutno, SDS je stranka opozicije koja razume razliku između vlasti i države.
Setite se, targetiranje Karadžića nekada je bilo isto kao aktuelno prokazivanje Dodika. Karadžića su najpre oterali u šumu, pa u zatvor, a prethodno su mu garantovali da neće biti procesuiran. Pravili su hajku kako bi od njega napravili kriminalca, lažući da je iz Prijedorske banke odneo tri miliona maraka. Želeli su stvoriti nezadovoljstvo naroda prema njemu, što nije uspelo. Ne verujem ni da će uspeti aktuelni pokušaji po istom principu. Nismo mi društvo koje drugačije živi i radi ili ima drugačije demokratske principe od nemačkog, francuskog ili švajcarskog modela. U vreme evropske cenzure u vezi s ratom u Ukrajini možemo čak reći da smo pet puta slobodniji. U Banjaluci možete da kritikujete i hvalite Putina ili Zelenskog, a u Berlinu i Parizu to ne smete. Udar na RS, sem napada na naše vrednosti, jeste udar i na demokratsko društvo.
 
Neki u poslednjim dešavanjima u RS pronalaze baš uticaj dešavanja u Ukrajini. 
Sukob u Ukrajini ima veze sa situacijom u celom svetu. Pa ima refleksije i na Balkan. Mi u tom ratu ne učestvujemo. Nepoštovanje međunarodnih ugovora je uvek generator koji dovodi do ratova. Nepoštovanje Kumanovskog sporazuma i Rezolucije 1244 izaziva krizu na KiM, jer Srbi nisu dobili svoje bezbednosne snage da ih štite. Minski sporazumi nisu poštovani dok je trajala tortura nad stanovništvom Donbasa. Ako se setimo kako se pred Drugi svetski rat raspalo Veće naroda i kako se danas ljuljaju UN, možemo da povučemo mnoge paralele. Ali mi nigde ne treba da srljamo. BiH treba da se liši ambicije za priključivanje u bilo kakve vojne asocijacije. Ali EU je odlučila da pritisne BiH da se mora opredeliti. Na svu sreću bez mišljenja Srba to se ne može desiti. Blokirali smo pristupanje NATO-u i uvođenje sankcija Rusiji. Srpska može da se ponosi kako tretira ukrajinsku manjinu, koja je ovde najbrojnija. U Prnjavoru živi nekoliko hiljada Ukrajinaca, koji imaju svoje crkve i mi želimo da niko u Srpskoj nema ikakvih problema. To je za nas čast.
 
Verujete li u neka saznanja da se razmatra smena Dodika? 
Mi smo OHR još ranije potpuno pobedili, argumentima i dokazima. Dokazali smo da su svi visoki predstavnici imenovani rezolucijama SB UN. Prezentovaćemo dokumente koji su potpisani između parafa i potpisa Dejtonskog sporazuma, sa takozvane Konferencije za implementaciju mira u Londonu – koja je ustanovila Savet za sprovođenje mira (PIK) i pozvala zvaničnim dokumentima SB UN da potvrdi prvog visokog predstavnika. Dakle, čak i kada bi Šmit smenio Dodika, mi to ne bismo objavili, jer nema legalitet. Ako nema legalitet imenovanja i njegove odluke su nelegalne. Pa kako onda da njegove odluke objavljujemo u „Službenom glasniku RS”? Ovog trenutka, Srpska je ta koja čuva pravni poredak u BiH. Sve akcije iz RS zasnovane su na pravu i to svi dobro znaju. Zato su prešli na drugu strategiju – zloupotrebu Ustavnog suda.
 
Šmit je nametnuo zakon koji inkriminiše one koji ne poštuju njegove, kao i odluke Ustavnog suda. 
Time želi da upotrebi domaće institucije za izazivanje krize. To će opet raditi nametanjem zakona. Oni koji budu prihvatili da sprovode takve zakone mogu da naprave poremećaj mira. Zato je Dodik najavio da će u Nemačkoj tužiti Šmita za lažno predstavljanje, ali i za narušavanje mira, a to je najveći zločin. Mi u RS sem pravnog poretka RS i BiH čuvamo i mir.
 
Posebnu nervozu na Zapadu izazvala je najava suspenzije ingerencije Suda i Tužilaštva BiH i agencije Sipa. 
Jedan šeik je u otporu zapadnjačkoj agresiji rekao da muslimani ne jedu svinjetinu, ali da ako treba da umru od gladi, možda i mogu da ih nateraju na to. Ako naše postojanje bude ugroženo, bićemo prinuđeni da donosimo zakone koji će imati pravni legalitet i koji će se primenjivati na teritoriji RS. A sasvim drugi zakoni će važiti u FBiH. Imaćemo praktično dve zemlje. To ne priželjkujem, već se nadam da će biti pameti u međunarodnim centrima, što uključuje i neophodnu katarzu u EU, koja ovde treba da zameni OHR. Treba da se imenuju domaće sudije i da se sprovode domaći zakoni, te da niko nikome ne koči razvoj.
 
Na osnovu čega tvrdite da se neće dozvoliti da Srbi u BiH budu svedeni na manjinu i podvrgnuti nasilju kao na KiM? 
Teroristički režim koji na KiM ugrožava Srbe često pominje Srpsku, što je za nas veliko priznanje. Kada tvrde da neće dozvoliti RS na KiM, to je potvrda da je Srpska toliko etablirana da joj se ni ćošak ne može odbiti. Niko sem naše skupštine neće donosi odluke u ime nas, niti će imenovati gradonačelnike u ime naših građana tako što će da raspisuje izbore i sa dva-tri odsto izlaznosi priznaje njihove rezultate. A mnogi u Sarajevu bi to voleli. U RS postoje dva veća naselja sa Bošnjacima, Kozarac i Janja, koja uživaju svu našu pažnju, prava i ljubav. Ipak, BiH iz devedesetih i danas nije ista. U Sarajevu nema Srba, svi gradovi su monoetnički u oba entiteta, uz izuzetke Drvara, Glamoča, Grahova i Petrovca u FBiH. Izmaštana multietnička priča je samo lažni građanski model za konačnu supremaciju Bošnjaka.

Bajden: Saudijska Arabija i Izrael daleko su od sporazuma o normalizaciji odnosa
Izrael i Saudijska Arabija su daleko od sporazuma o normalizaciji koji bi uključivao sporazum o odbrani i američki civilni nuklearni program, rekao je predsednik SAD Džozef Bajden u intervjuu za Si-En-En.
Američki zvaničnici su posredovali u pokušaju da postignu dogovor o normalizaciji odnosa između dve zemlje, podseća Rojters.
„Daleko smo odatle. Imamo o mnogo čemu da razgovaramo”, rekao je Bajden.
Izraelski ministar energetike Izrael Kac je prošlog meseca izrazio protivljenje ideji da Saudijska Arabija razvija civilni nuklearni program kao deo bilo kakvog uspostavljanja odnosa između dve zemlje posredstvom SAD.
Bajden je ukazao na odluku Saudijske Arabije, uoči njegove posete kraljevstvu prošlog leta, da otvori svoj vazdušni prostor za sve avio-prevoznike, otvarajući put za više preleta ka i iz Izraela, prenosi Tanjug.

Bajden otputovao na evropsku turneju, posetiće Britaniju, Litvaniju i Finsku
Predsednik SAD Džozef Bajden otputovao je danas na evropsku turneju tokom koje će posetiti Veliku Britaniju, Litvaniju i Finsku, javlja Rojters.
Bajden će večeras stići u London, a narednog dana će se sresti sa britanskim kraljem Čarlsom III, prvi put od kada je krunisan.
On će razgovarati i sa britanskim premijerom Rišijem Sunakom u Dauning stritu.
Sledeća poseta je samit NATO u Viljnusu, u Litvaniji.
Bajden će provesti dva dana u glavnom gradu Litvanije, koja je domaćin godišnjeg samita NATO.
On ćee učestvovati na sastancima sa liderima i održati govor na Univerzitetu u Viljnusu.
Konačna stanica je Helsinki, gde se očekuje da će Bajden u četvrtak proslaviti proširenje NATO sa Finskom kao najnovijom članicom alijanse.
Ova nordijska zemlja je u aprilu postala 31. članica NATO.
Bajdenov savetnik za nacionalnu bezbednost Džejk Saliven rekao je da će Bajdenovo putovanje „pokazati predsednikovo vođstvo na svetskoj sceni”, navodi AP, prenosi Tanjug.


  </body>
 </text>
</TEI>