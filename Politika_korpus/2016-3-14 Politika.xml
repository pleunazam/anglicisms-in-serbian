<TEI version="3.3.0" xmlns="http://www.tei-c.org/ns/1.0">
 <teiHeader>
  <fileDesc>
   <titleStmt>
    <title>The shortest TEI Document Imaginable</title>
   </titleStmt>
   <publicationStmt>
    <p>First published as part of TEI P2, this is the P5
         version using a namespace.</p>
   </publicationStmt>
   <sourceDesc>
    <p>No source: this is an original work.</p>
   </sourceDesc>
  </fileDesc>
 </teiHeader>
 <text>
  <body>
Strah od neizvesnosti – najveći problem mladih
Generacije rođene osamdesetih, nažalost, samo su maglovito zapamtile tu zlatnu deceniju visokog standarda, dobre muzike, slobode ostvarene pred smrt komunizma i još nedočekanog imperijalizma, u kojoj je Đole naivno spevao „Računajte na nas”. Oni koji su iz sigurnosti materice izašli devedesetih, srećom, nisu zapamtili da je među njima bilo onih koji su propuzali u skloništima. Da su ih budili pesmama Baje Malog Knindže. Nisu ni stigli da „pljunu”, a već su slušali „Oluju”. Sreća je da su samo iz roditeljske priče saznali da im za kamare bezvrednih dinara nisu mogli kupiti ni mleko, a o „pampers” pelenama mogli su da sanjaju. Dafina im je bila majka, a gazda – Jezda. Istovremeno – neki od klinaca mogli su se obogatiti noseći gajbice. Ali je bilo potrebno i da im u tom poslu pomogne mama – supruga samog predsednika Srbije. Zato su neki umesto gajbica nosili pištolje. Hit je bio film nastao na osnovu zadnjih strana našeg lista – „Vidimo se u čitulji”. I tek što je to zlo odletelo sa NATO bombarderima, nastavljena je tranzicija. Stasavalo se uz „Buđav lebac”.

Najpoželjnije osobine – obrazovanje, ambicioznost, rad.
Faktori stvarnog uspona u društvu – lične veze, političke veze i porodično poreklo.

Sreća je u svemu da je mozak čudan mehanizam. Potiskuje loše…
Amerikanci su u svom stilu ove generacije nazvali ipsilon. Neki ih zovu milenijumska deca, ali i to je marketinški a ne sociološki pojam jer je reč o brojnim generacijama ljudi koji danas imaju od 15 do 35 godina. Sve njih sociolozi tretiraju kao – mlade.
– Tačno je da je devedesetih neko izgubio detinjstvo, neko mladost, a neko srednje doba. Ali devedesete više nisu tema. Naše društvo nije tako podeljeno da bi se ta tema problematizovala. Suprotno od naših, na Zapadu vlada verovanje da su ove generacije razmažene, narcisoidne, a to nije sasvim tačno. Reč je o generacijskom nerazumevanju i svaka prethodna je sledeću opisivala kao sebičnu, pa se taj narcisizam lepi i bebi-bum generaciji – kaže Dragan Stanojević, sociolog, koautor više studija o mladima.
Ali kakvi su mladi kod nas. Kako njih ocenjuju istraživači našeg društva?
To su generacije koje pokušavaju da se prilagode i, koliko je to moguće, planiraju u ovakvim uslovima svoju budućnost. Oni su u diskrepanci između društva u kojem bi voleli da žive i onoga što vide da naše društvo jeste. Kada ih pitate šta su najpoželjnije osobine, odgovaraju – obrazovanje, ambicioznost, rad. Ali kada ih pitate šta su faktori stvarnog uspona u društvu, navode – lične veze, političke veze i porodično poreklo. Vide realnu sliku Srbije i mnogo ranije prihvataju sve te kanale kao legitimne, kao nužno zlo.
Nekada je demokratičnost jednog društva ocenjivana i kroz vertikalnu prohodnost. Mogućnost da pametno, talentovano dete sa sela, ili iz radničke porodice stigne do vrha društvene lestvice. Ima li sada takvih mogućnosti?
Teško. Ozbiljna istraživanja su pokazala da dete čiji roditelji imaju samo osnovnu školu – ima čak 80 puta manje šanse da stekne visoko obrazovanje nego ono čiji bar jedan roditelj ima fakultet. Šanse su im tri puta manje ukoliko su roditelji završili srednje škole. Reforma je drastično povećala broj upisanih među svim slojevima, ali i nejednakost u visokom obrazovanju.
Jaz između društvenih klasa je sve veći. Sistem društvene podrške u vidu stipendija i studentskih kredita je nedovoljno fokusiran. Ali, opet je za školovanje bitnije obrazovanje, a manje socijalno-ekonomski status roditelja.
Ministar za omladinu i sport Vanja Udovičić je izneo podatak da je stopa nezaposlenosti mladih od 15 do 24 godine veća od 47 odsto. Kakva je sudbina ovih generacija kada izađu iz klupa?
Pozicija svih na tržištu rada je sve neizvesnija, a posebno mladih. Fleksibilizacija rada na Zapadu se odvija uz stroge regulative, a kod nas toga nema u dovoljnoj meri. Izmene Zakona o radu omogućile su lakše otpuštanje, skraćivanje radnog vremena, povećanje broja onih koji rade na ugovor...
Ilustrativan je podatak da je 2008. godine 80,4 odsto mladih koji su imali sreće i dobili posao radilo na neodređeno vreme, a sada je to slučaj sa svega 68,4 odsto zaposlenih. Svaka deseta mlada osoba radi u neregistrovanoj firmi, a broj onih koji ostaju bez prava iz radnih odnosa tipa penziono, zdravstveno osiguranje, bolovanje – u drastičnom je porastu.
Ova godina proglašena je godinom preduzetništva. Da li je to šansa za mlade, da sami sebi naprave i radno mesto, otvore firmu?
Svakako da postoji potencijal, ali je privredni ambijent nedovoljno stimulativan. Među mladima ima vrlo malo preduzetnika. Dominiraju oni koji su završili zanate i srednje stručne škole. Visokoobrazovanima je omiljena destinacija – javni sektor. Što bismo rekli jezikom mladih – obrazovani gađaju siguricu. Razlog tome je što u privatnom sektoru ne može da se planira ni odmor, ni vikend, pa ni porodica. Ove generacije su racionalne, zato neretko i odlažu zasnivanje porodice jer najčešće nemaju stambene i finansijske uslove za tako nešto. Nije čak toliko bitna ni visina prihoda, već sigurnost. Strah od neizvesnosti je ogroman, oni odrastaju uz stalne rizike. Izvesnost prihoda bi sasvim sigurno ubrzala tranziciju ka roditeljstvu.
Opštepoznato je čime sve poslodavci uslovljavaju žene da bi zadržale posao.
Ali ima tvrdnji da je rasprostranjeni „mamizam” uzrok sve ređem i sve kasnijem zasnivanju porodice. Da smo kao i mediteranski narodi skloni da dugo ostajemo uz majku?
Ima i toga, ali pitanje je u kojoj meri. Značajna je ta veza sa porodicom. U anketi koju smo radili pokazalo se da polovina onih koji žive u zajednici kaže: ako bih imao uslove – osamostalio bih se. Ali, drugih 50 odsto to ne želi i ako može. Neće u sopstveni stan jer je sa roditeljima život jeftiniji. Drugi razlog je i manji jaz među različitim generacijama. Sukobi su ređi jer su se vrednosni sistemi roditelja i dece približili.

Prvi kojoj je gore nego roditeljima
Dok su pre 30 godina mladi zarađivali više od nacionalnog proseka, sada su u mnogim bogatim zemljama spali na 20 odsto manje od toga, otkriva istraživanje „Gardijana”Potpis: Mladima padaju prihodi, a penzionerima rastuDug, nezaposlenost, globalizacija, demografija i rastuće cene nekretnina umanjuju prihode i šanse za milione mladih širom sveta, što za posledicu ima nezapamćenu međugeneracijsku nejednakost. „Gardijanova” istraga o tome kako stoji generacija ipsilon – oni rođeni osamdesetih i do sredine devedesetih, poznati i kao milenijumci – otkriva da su mladi sve dalje od bogatstva stvorenog u zapadnim društvima.

 U Francuskoj su prvi put novi penzioneri dobili više nego porodice u kojima „glava” ima manje od 50 godina. U Italiji je prosečan stanovnik mlađi od 35 godina postao siromašniji od prosečnog penzionera mlađeg od 80 godina.

Dok su pre 30 godina mladi zarađivali više od nacionalnog proseka, sada su u mnogim zemljama spali na 20 odsto ispod toga. Penzionerima su, za poređene, prihodi porasli znatno više u skoro svakoj bogatoj zemlji poslednjih decenija.
U sedam najvećih ekonomija Severne Amerike i Evrope rast zarada prosečnog mladog para u dvadesetim godinama drastično je zaostajao za nacionalnim prosekom poslednjih 30 godina. U SAD i Italiji prihod milenijumaca je realno neznatno viši nego pre 30 godina, dok je ostatak stanovništva zabeležio priličan porast.

Po poslednjim podacima za SAD, za 2013, prosečna osoba mlađa od 30 imala je manje prihod od one u starosnoj grupi od 65 do 79 godina. To je prvi put zabeleženo otkako postoje ovi podaci.

Ovo je verovatno prvi put u eri industrijalizacije, osim perioda ratova i prirodnih nepogoda, da su zarade mladih toliko padale u poređenju sa ostatkom društva. Stručnjaci upozoravaju da će ova nepravedna raspodela bogatstva imati ozbiljne posledice na mnogo faktora, od socijalne kohezije do formiranja porodice. Projekat „Gardijana”, sproveden uz podršku Trusta za reforme „Džozef Rountri”, imalo je za cilj da dubinski istraži ovu situaciju i preispita šta može da se preduzme. Korišćena je najveća svetska baza zarada u svetu, Luksemburška studija dohodaka.
Endžel Gurija, generalni sekretar Organizacije za ekonomsku saradnju i razvoj (OECD) kaže da je situacija teška za mlade, da su teško pogođeni velikom recesijom koja je počela 2008. i da se od tada situacija na tržištu rada samo malo popravila.
„Ovaj problem mora da se rešava odmah, jer ako se bude odlagao ispaštaće naša deca i celo društvo”, prokomentarisao je za „Gardijan”.
Od osamdesetih godina došlo je do promene stope siromaštva tako što je među mladima počela da raste, a da opada među penzionerima. Međutim, svet jalovih prilika s kojima se suočavaju današnji mladi trebalo bi da zabrinjava svakog, dodao je Gurija.

 Milenijumcima su smanjene plate u SAD, Italiji, Francuskoj, Španiji, Nemačkoj i Kanadi i u nekim zemljama još pre izbijanja finansijske krize 2008.

„Radno sposobno stanovništvo srednje klase danas sve više brine za svoj posao i izglede svoje dece. Sve je više onih koji misle da će njihova deca u svojoj zemlji finansijski stajati gore od svojih roditelja.”
Pripadnici generacije ipsilon rekli su da osećaju veće prepreke na putu da postanu samostalne odrasle osobe nego što je to bio slučaj sa ranijim generacijama. Ekonomisti upozoravaju da kreatori politike moraju da učine više da smanje ovaj jaz da bi izbegli ekonomsku stagnaciju.
Pol Džonson, direktor instituta za fiskalne studije, plaši se da će nejednakost među generacijama da izazove širu nejednakost u društvu jer će mladi sa bogatim roditeljima zadržati nepravednu prednost u važnim godinama, jer postaje sve važnije pitanje da li vam roditelji imaju kuću.
„Gardijan” će u narednim danima pokušati da pokaže da današnji mladi ne odlažu odrastanje zato što su, kako je „Njujorker” svojevremeno pisao, najrazmaženija mlada generacija u istoriji. Pre će biti da ne dolaze do istih životnih prekretnica u isto vreme kao ranije generacije zbog toga što su te prekretnice mnogo skuplje i u nekim slučajevima oni čak zarađuju manje od svojih roditelja u tim godinama. U Australiji su milenijumci izbačeni s tržišta nekretnica. U SAD dug je prekretnica – mladi leže na 1,3 triliona studentskog duga.
U Evropi je centralno pitanje nezaposlenost. Broj onih koji u četvrtoj deceniji žive s roditeljima uporno je visok u Italiji i Španiji, što ima ozbiljne posledice na rađanje i formiranje porodice u inače „starim” zemljama.

Izbijanje revolta američkih i evropskih milenijumaca
Generacija ipsilon, razbaštinjeno pokolenje kojem su unapred potrošili sadašnjost i ostavili mu sasvim mršave izglede za budućnost, mogla bi se osvetiti. U istoriji Zapada od industrijske revolucije, ovo je valjda prvi naraštaj kojem je predat svet toliko hronično nestabilan da njime, premda u radno najproduktivnijem dobu, glavinja siromašniji od svojih penzionisanih roditelja i dedova, čiji finansijski mir u starosti verovatno nikada neće dostići. Igrom slučaja je nazvana po pretposlednjem slovu engleskog alfabeta, ali njene ekonomske navike i politički impulsi kojima se upravlja teraju mnoge da se brinu hoće li ova generacija predstavljati poslednje slovo u istoriji Zapada kakvog danas poznajemo.
Ono malo političke ravnoteže što im je prepušteno u nasleđe milenijumci bi mogli dokrajčiti sklonošću da glasaju za antisistemske stranke, i leve i desne, koje društvene vrednosti i principe vladavine žele preokrenuti na glavu. Već nepredvidivoj i neuračunljivoj ekonomiji, plaše se zloguki proroci, oni prete time što slabo kupuju automobile i kuće, srozavajući industrije koje su već nekoliko puta izvlačile Ameriku iz recesije, kao i time što malo štede i nerado investiraju. Za generaciju „ja, ja, ja” geslo je „sada, sada, sada” i svet bi, navodno, mogla ostaviti potomcima u još poljuljanijem stanju od onog koje je zatekla.
Tek ćemo videti na šta će ličiti sutrašnjica ako vlast preuzmu Berni Sanders ili Donald Tramp u Americi, odnosno Nacionalni front u Francuskoj i svi ostali zapadni radikali koji među milenijumcima, uopšte uzev, uživaju veću podršku nego u ostalim starosnim grupama. Samo, ispada da je generacija ipsilon kriva i kada je ravnodušna prema politici, pa time i opštem dobru, što su joj spočitavali na osnovu studija o tome koliko izlazi na izbore i koliko je uronjena u narcizam i konformizam, kao što je kriva i kada se zainteresuje za politiku i pristane uz snage van establišmenta. Pritom, odavno nisu svi uzrasti glasača na Zapadu ovoliko priželjkivali promenu sistema a psihološki je prirodno da je mlađim osobama ta ideja bliska, osobito kad se uzme u obzir da su u istinskoj stabilnosti, za razliku od starijih generacija, proveli samo manji deo svog veka, pa im ne može biti stalo do toga da održavaju status kvo.
Ranih osamdesetih godina prošlog veka, tek što su rođeni, pregurali su svoju prvu ekonomsku krizu i strah od međunarodnog terorizma. Devedesete su, potpuno suprotno od onoga što se zbivalo u Srbiji, za njih bile zlatna era, s perspektivnom privredom i relativnim mirom u svetu. Od 2001. godine, međutim, teroristi su sve agresivniji, ratovi u inostranstvu se ređaju, Bliski istok plamti i gore nego osamdesetih, ekonomija se jedva zadržala da ne sklizne s ivice propasti. Posla za one koji tek ulaze na tržište rada nema dovoljno, obrazovanje koje se tako često ispostavlja uzaludnim izuzetno je skupo i ostavlja mlade zapadnjake u teškim dugovima zbog studentskih kredita koje, čak i kad nađu poslodavca, ne mogu izmiriti jer su se nadnice srozale. Do novih kredita nikad nije bilo teže doći zbog nepoverenja bankara, koji ne žele ponoviti greške kakve su dovele do poslednje krize. Povrh svega toga, zahvaljujući napretku medicine, penzioneri žive sve duže i troškovi za njihovo izdržavanje gutaju društveni proizvod.
Tako se upalo u začarani krug. Najobrazovaniji i najproduktivniji segment radno sposobnih nema novca za investicije jer jedva da ima i za štednju. Ako oni ne pune banke, manje novca ima i za kredite ostalima, pa su za investicije sposobni gotovo jedino oni koji već imaju sopstvena sredstva, što opet ne može biti dovoljno.
U takvoj situaciju, ne može se milenijumcima zameriti što ne kupuju kuće i automobile. Nekretnine su i dalje skupe a slom iz 2008. godine je pokazao da se ulaganje u njih ne isplati uvek. Uz sve razgranatiju ponudu agencija za rentiranje, ni automobile, koji su za Amerikance decenijama bili simbol lične slobode i istraživačkog duha nasleđenog od očeva nacije, više nije potrebno posedovati. Te prinudne navike generacije ipsilon, generalno visoko obrazovane, nadole povlače i radničku klasu, one sa manje škole, koji su se uvek najlakše zapošljavali u proizvodnji automobila i građevinarstvu. Stoga i oni, ionako uskraćeni za mnogo štošta, još više besne i takođe se priklanjaju krajnjoj desnici i levim populistima.
Otud Amerikancima nije dovoljno ni što im je, za razliku od zapadne Evrope, nezaposlenost niska, na tek četiri procenta, i što se privreda osetnije odlepila od posledica globalne krize, pa je čak i automobilska industrija opet živnula. To im je i dalje premalo, pa izborna kampanja liči na onu iz Srbije devedesetih godina, koja bi još mogla pokušati da se delimično pravda time što je bila presečena i gorom ekonomskom i političkom nestabilnošću: u prvi plan izbijaju vulgarnost i agresivnost, kandidati obećavaju da bi u ime odbrane nacije počinili ratne zločine.
Konkretno u SAD, poslednji put kada su se izrazito politički aktivirali, milenijumci su pomogli uspon Baraka Obame, tada takođe kandidata van establišmenta. Ovog puta, najviše šansi za ulazak u Belu kuću ima višedecenijski deo sistema, Hilari Klinton, uprkos tome što je, na primer, na stranačkim izborima u Mičigenu, državi gde je radnička klasa stradala od deindustrijalizacije, poražena od Sandersa, zahvaljujući i tome što je protiv nje, piše „Mader Džons”, bilo 80 procenata pripadnika generacije ipsilon. Izgleda da ova njihova pobuna neće dati rezultat, što ih može samo gurnuti natrag u apstinenciju. Ona je naročito opasna po levicu, upozorava „Gardijan” govoreći pre svega o Velikoj Britaniji, ali i Evropi i Zapadu uopšte. Jer, stariji uvek otklizavaju ka konzervativizmu i prirodan su plen desnice, dok levičarski impulsi mladih ostaju nemobilisani. Ta frustriranost mora povremeno buknuti, utoliko radikalnije što duže ostane prigušena, pa i to može voditi hroničnoj nestabilnosti sistema.
A ova generacija mladih zapadnjaka jeste potencijal, ne samo zbog izuzetnog nivoa obrazovanja. Prigovaraju im da su narcisi, ali oni su u Americi, piše „Atlantik”, udvostručili stopu volontiranja u dobrotvorne svrhe. Na teret im stavljaju da olako menjaju poslove i izbegavaju odgovornost, pri čemu se zaboravlja da su stasali u „fleksibilnoj” privredi koja od njih zahteva seljakanje s jednog radnog mesta na drugo. Zameraju im da su hipsteri rasipni na putovanja i pomodne stvarčice kojima pune stanove u centrima metropola, džentrifikacijom otete od radničke klase. Samo, oni nemaju novca za dugoročna ulaganja, koja se ionako sve više obijaju o glavu. Takozvani kulturni kapital, stečen odećom i pokućstvom od ukusa i globtroterstvom kojima pokazuju svetski rafinman, jedini im je dostupan. Predgrađa njihovih roditelja, ta utvrđenja srednje klase iz boljih vremena, previše su im skupa. Nevini nisu, kao što nijedna generacija nikad nije bila, ali nisu ni krivi za sve što im se pripisuje.

Poslaničke liste i stranačka oligarhija
I pre formalnog raspisivanja izbora suočili smo se s mnoštvom analiza i predviđanja o toku, mogućim izbornim dogovorima i ishodu izbornog izjašnjavanja. Sama najava izbora otvorila je mnogobrojna pitanja u vezi sa našim političkim životom, načinom funkcionisanja i postignutim rezultatima vladajuće koalicije, stanjem u opoziciji itd.
Raspisivanjem izbora i podnošenjem prvih izbornih lista u prvi plan je, međutim, dospelo pitanje na koji način se te liste formiraju i ko će od javnih ličnosti podržati pojedine koalicije. Za ovu fazu analize važno je sagledati i političku tehnologiju koja se primenjuje prilikom oblikovanja poslaničkih lista. I površan pregled pokazuje da nema velikih iznenađenja i da je taj posao obavljen rutinski i u skladu sa već uhodanom stranačkom praksom.
Jasno se pokazuje da i dalje dominira oligarhijski način funkcionisanja naših stranaka jer se njihova rukovodeća struktura po automatizmu preliva na prva mesta na poslaničkim listama. Pri tome se ne vodi računa da li stranački funkcioneri mogu da odgovore zahtevima koje pred njih postavlja ozbiljan rad u parlamentu. To se jasno moglo videti na primeru liste Demokratske stranke i njenih koalicionih partnera jer je sastavljena bez analize dosadašnjeg rada i stvarnog doprinosa poslanika iz sadašnjeg sastava skupštine. Analiza je očigledno izostala jer je postojeća funkcionerska kvota samo preslikana na poslaničku listu.
To samo govori da se u našim vodećim i etabliranim strankama poslaničko mesto i dalje smatra nekom vrstom nagrade i političkog plena ili se pak doživljava kao potvrda mesta u stranačkoj nomenklaturi. Istovremeno se ne shvata dalekosežni značaj i uloga narodnog poslanika kao garanta uspostavljanja institucionalne osnove za funkcionisanje zakonodavne delatnosti parlamenta – vrhovne vlasti u jednoj zemlji koja nastoji da ostvari principe vladavine prava.
Poslanici su do sada služili kao poslušnička partijska mašina za izglasavanje vladinih zakonskih predloga. Jedino je bilo važno da parlamentarna većina funkcioniše skladno i efikasno. A oni poslanici koji se izdvajaju svojim agilnim i savesnim radom često u parlamentu provedu samo jedan ili pola mandata.
Pokazalo se naime da za najistaknutije i najaktivnije poslanike koji su delovali kao odgovorni narodni predstavnici na koalicionim listama ili nema mesta ili se nalaze na pozicijama koje će im teško obezbediti ponovni ulazak u skupštinu.
Na primer, sama činjenica da se Vladimir Pavićević, koji je u našoj javnosti reafirmisao značaj i ulogu narodnog poslanika (oko 700 obraćanja skupštini), ne nalazi u samom vrhu predložene liste DS-a, dovoljno govori na koji način se u našim političkim uslovima postaje poslanik. Ni agilni užički predstavnik i bivši gradonačelnik Jovan Marković nije dobio zasluženo priznanje za svoj rad (npr., na poslednjem zasedanju celu noć je branio amandmane stranke) nego je svrstan u deo liste koja služi da se popuni broj potrebnih predloga.
Verovatno zato se i povukao sa liste.
Slični primeri se mogu pronaći i na ostalim stranačkim listama, a oni nam svedoče da se u našem političkom životu i dalje više cene stranačka lojalnost, klijentelizam i mesto u partijskoj hijerarhiji, a manje osposobljenost, znanje i iskrena spremnost ljudi da budu pre svega narodni predstavnici koji će braniti i zastupati interese birača i građana.
Publicista

Tanka crvena linija
Predsednik Srbije je boravio u Moskvi, a tamo je otišao preventivno očaran Putinom. Njegove emotivne impresije nadvladale su političku odmerenost, te je Tomislav Nikolić ganuto saopštio javnosti da pred neprikosnovenim gospodarem Rusije nema nikakvih tajni.
To bi moglo da bude jako dirljivo da moskovski domaćin nije pokazao svoju poznatu bratsku uzdržanost. Jakom rukom držao je gosta na pristojnom odstojanju, tako da nije bilo ni pokušaja ljubljenja. Ni jednom, a o tri puta da ne govorimo. Ali, šta uopšte znači gubitak svih ličnih (i državnih) tajni pred Putinom? Možda ezopovsko kazivanje o specijalnoj vrsti bliskosti, koja se ne meri ni sa čim drugim. Pa u takvim relacijama tajne i nemaju funkciju.
Moguće da je poseta Moskvi imala dva cilja: da se pokaže kako se od Rusije nismo udaljili, naprotiv! I da se uspostavi balans na srpskoj klackalici. Dakle, ni Istok ni Zapad, odnosno i jedno i drugo, ako se može, i ako i jedni i drugi dopuste nama i jedne i druge. Gde je crvena linija približavanja, ne odlučujemo mi.
Uostalom, naše balansiranje između dve sile određeno je, pre svega, militarnim okolnostima. Svoju spoljnu politiku Srbija vodi kako mora. Drugo je pitanje da li ume da se snađe između sistemske dezorijentacije i nove varijante nesvrstanosti. A to će reći da na sve strane, od velikih i malih uzmemo po nešto ako daju, ali nikada i nigde sve. Da ne pripadamo nigde gde ne moramo, dok ne razumemo da negde moramo.
Onaj sporazum o statusu vojnika alijanse u Srbiji Moskva nije primila blagonaklono. Ali, poruka je bila: dobro, može i to, ali nikako u NATO! U isto vreme simbolično je tražen recipročan status za poziciju Rusije u onom niškom centru. Iz vlade se uvek odgovara da je Srbija neutralna i da će takva i ostati.
I sad, malo o toj neutralnosti. Poziciju države ne određuje njena samodefinicija, nego ono što ona zaista jeste. A sumnje u neutralnost Srbije daleko su ozbiljnije od stava da je ona u stanju da ostane izvan neodbranjivih uticaja. Srbija ne kontroliše teritoriju koju smatra svojim delom, na njoj nema ni vojske, ni policije, ni bilo kakvog prisustva države. Srbija, dakle, već godinama ne zna gde su joj granice, i na kom nivou spoznaje svoj teritorijalni integritet. Bez toga se ne može govoriti o punom suverenitetu, pa ni o neutralnosti.
Lako možemo da donesemo odluku da ne pripadamo nikome, ali ako je neko odlučio da naša teritorija ne pripada nama, nema neutralnosti. Na ovom nivou naše temeljne spoljnopolitičke konfuzije, moramo se opredeliti između onih koji su nam teritoriju oteli i onih koji nam ne mogu pomoći da je vratimo.
Tu već nastaju sudnje muke, i rešavanje zagonetke koja je na duže staze nerešiva. I zbog toga premijer traži saveznike vodeći se za nekim nedovoljno dobro definisanim interesima, a predsednik od svih aduta angažuje uglavnom svoje vrele emocije. Saveznici premijera i predsednika izgleda nisu isti, mada oni to mogu da obrazlože uspostavljanjem ravnoteže.
U traganju za saveznicima koji nas neće samo tapšati po ramenu i pružati samo blaženu verbalnu podršku, Srbija se ne snalazi najbolje. Umesto rafiniranih traganja za najboljom stazom, potezi ovdašnjih lidera su prečesto nagli: skokovito približavanje alijansi na jednoj, i skrušeno pravdanje „bratskoj“ strani.
U senci bezuspešnog traganja za saveznicima, nalazi se drama o militarnim standardima. Hoćemo li se opredeliti za zapadnu ili istočnu tehnologiju, budući da smo u sferi modernih borbenih sistema već davno u praistoriji. Verovatno ni za jednu ni za drugu, jer para nema, a nema ni naznaka da će ih biti. Tabloidna priča o „migovima“ i „suhojima“ davno je zataškana.
Jedino nam Putin beše poklonio neke akumulatore za borbene letelice. Mada se kasnije ispostavilo da smo to imali, ali ih neki zamajani magacioner beše zaturio. Niko, pa ni braća ništa ne daju džaba. Uvenula je i afera sa hrvatskim raketnim sistemom srednjeg dometa. Susedi su imali nekakve rampe, ali im njihova braća ne dadoše projektile. Iz istog razloga – ni oni nemaju dovoljno kuna.
Opšte vojničko siromaštvo ne znači kraj svađa na Balkanu. Što je više bede, retorika je sve zapaljivija. Što je više Vučić okrenut Zapadu, naprednjačka populacija ljubi Kremlj, ali ne i Nikolića. Ta disperzija različitih i nemogućih osećanja lako se može očitati i na novim izbornim listama vladajuće stranke. Neki bivši generali su otpali, ali su tamo stigli civilni militanti.
Na koji će način vlada, ako je ponovo bude formirao Vučić, krenuti dobrim putem između dve, uglavnom neugodne mogućnosti? I jesu li Tomina obećanja dovoljna da smire Putina? Ako ipak nisu, Nikolić ima još tajni, koje sme da kaže samo njemu.

Ćirilične ukrštenice i na mobilnom telefonu
Dok baka rešava ukrštene reči, unuka na smartfonu igra omiljenu video-igru. Ovaj uobičajeni prizor, koji odražava jaz među generacijama u načinu na koji provode dokolicu, mogao bi uskoro da se promeni. U „Guglovoj” prodavnici aplikacija pojavljuju se prve ukrštenice na srpskom jeziku uz koje bi mladi mogli da prošire opštu kulturu, a stariji da se približe novim tehnologijama.
Jedna od njih, „Ukrštenice”, delo je programera Peđe Karića (32). To je njegova prva aplikacija za mobilne telefone, a motiv mu je bio da vidi da li može da napravi ono što je zamislio. Odlučio se za aplikaciju baš za ukrštene reči, jer ih u to vreme nije bilo u ponudi na srpskom jeziku.
Zadatke je u početku sastavljao sam, a sada ima pomoć kolege koji se bavi enigmatikom. Igračima je svakog dana na raspolaganju nova mozgalica, uz jednu od prethodnog dana, što je za strastvene enigmatičare malo i to je im je za sada glavna zamerka. Autor obećava bogatiji sadržaj.
– U nekoj od sledećih verzija planiramo nadogradnju igara kako bi se omogućilo igranje više ukrštenica na dnevnom nivou. Takođe, spremamo drugačije vrste zadataka, osmosmerke, slikovne ukrštenice i slično – kaže za naš list mladi programer, stalno zaposlen u firmi koja izrađuje sisteme za elektronsko bankarstvo.
Aplikacija se besplatno skida sa „Gugl plej prodavnice” (u pripremi su verzije za „ajfon” i „vindouz” uređaje) a da bi se ukrštenice rešavale neophodna je povezanost na internet.
Na početku igre klikom na slovo Ć bira se ćirilična verzija igre. Ostalo je sve jednostavno – prstom umesto olovkom kreće se po ekranu i upisuju slova na virtuelnoj tastaturi. Dvoklikom na isto polje menja se smer uspravno ili vodoravno. Ukoliko je ukrštenica ispravno rešena igrač dobija obaveštenje.
Karić kaže da je zadovoljan komentarima korisnika, kojih trenutno ima oko 10.000. Zarada od reklama dovoljna je da pokrije tehničke troškove. O nekoj većoj zaradi od reklama za sada i ne razmišlja jer „Gugl” daje jedan evrocent od reklame koja se pojavljuje uz igru i to pod uslovom da igrač klikne na oglas.

Izraelski izletnik pronašao 2.000 godina star zlatnik
Jerusalim – Jedan izraelski izletnik pronašao je redak zlatnik, star skoro 2.000 godina, saopštila je Uprava za antikvitete Izraela. Na zlatniku iz 107. godine je lik Augusta, imperatora Rimskog carstva, preneo je AP.
Zlatnik je iskovan kao deo serije kovanica u čast rimskih vladara.
Donald T. Ariel iz Uprave za antikvitete je izjavio da je zlatnik bio možda deo plate nekog rimskog vojnika, prenela je Beta.
Izletnik Lauri Rimon našao je bleštavi zlatnik dok je nedavno pešačio u istočnom delu područja Galileje u Izraelu.
Uprava za antikvitete je najavila da će mu dati sertifikat u znak priznanja što ga je predao.

Južnokorejski go majstor najzad nadmudrio kompjuter
Seul – Svetski šampion u igri go, jednoj od najsloženijih igara na svetu, uspeo je da nadmudri kompjuter i pobedi „Guglov” program „alfago” u igranju te drevne kineske igre. Južnokorejski majstor Li Sedol izjavio je posle pobede da je konačno uspeo da pronađe slabost u softveru i tako pobedi mašinu, prenela je agencija AP.
„Ova pobeda mi znači toliko da je ne bih menjao ni za šta na svetu”, prokomentarisao je uz osmeh svetski šampion, prenela je Beta.
Sedol je naveo da veštačka inteligencija nije uspela da adekvatno reaguje na njegove neočekivane poteze, što je dokaz da mašina ne može da se nosi s iznenađenjima.
„Guglov” program pobedio je južnokorejskog šampiona u igranju kompleksne igre u tri od pet predviđenih mečeva, a prvi poraz pokazuje da ima još prostora za unapređivanje kompjuterskog sistema „alfago”, uprkos tri izvojevane pobede.
U igri go može da se povuče više poteza nego što postoji atoma u univerzumu, broja koji predstavlja izazov i za najmoćnije računare na svetu, saopšteno je iz kompanije „Gugl” pre početka takmičenja. Računarski sistem kreiran je u „Guglovom” londonskom ogranku za veštačku inteligenciju „Dip majnd”.
Vrhunski igrači goa oslanjaju se na intuiciju kada biraju neku od skoro beskonačnog broja pozicija na tabli, što je predstavljalo težak izazov za kompjuterskog izazivača u drugom uglu ringa. Stručnjaci za veštačku inteligenciju su predviđali da će biti potrebno deset godina da kompjuteri pobede šampione u gou, ali se to promenilo kada je „alfago” 2015. savladao evropskog šampiona u toj igri.
Go je igra za koju kažu da je nastala 2.000 godina pre nove ere u Kini. Igrači s belim i crnim žetonima nastoje da zauzmu što veću teritoriju na površini koja ima 361 polje, uz bezbroj mogućih kombinacija.

Topao februar oborio rekorde
Preliminarni podaci američke svemirske agencija Nasa pokazuju da je kombinacija rekordno snažnog fenomena El Ninjo i globalnog zagrevanja, kojem doprinosi čovek, podigla temperaturu u svetu do nivoa koji nije zabeležen od 1880. kada je počelo merenje. Ovaj februar bio je najtopliji do sada i treći je mesec uzastopno koji obara rekord, objavio je „Gardijan”.
Podaci Nase pokazali su da je prosečna temperatura na površini naše planete bila za 1,35 Celzijusovih stepeni viša od proseka u referentnom periodu, a to su tri decenije od 1951. do 1980. godine.

Ovaj februar bio je najtopliji do sada i treći je mesec uzastopno koji obara rekord. Nikada do sada nisu tri uzastopna meseca bila toplija od istorijskog proseka, upozoravaju naučnici

Ova anomalija veća je od one zabeležene u januaru ove godine, koji bio za 1,14 stepeni topliji od proseka u pomenutom periodu, i u decembru prošle godine.
Nikada do sada nisu tri uzastopna meseca bila toplija od istorijskog proseka, upozoravaju naučnici.
Odstupanja su još veća na severnoj hemisferi (2,76 stepeni) i na Arktiku (5,36 stepeni).
„Ovaj rezultat je stvarno zaprepastio. To je još jedan podsetnik da globalne temperature konstantno rastu zbog ispuštanja gasova sa efektom staklene bašte”, napisali su naučnici Džef Masters i Bob Henson na blogu posvećenom klimatskim promenama, analizirajući podatke objavljene za vikend.
Iako je uzrok visokih temperatura posledica i veoma snažnog fenomena El Ninjo u Tihom okeanu, ove godine one su oborile rekorde zabeležene prilikom poslednjeg velikog El Ninja 1998, koji je bio isto toliko snažan. Te godine je i zabeležen prethodni najtopliji februar, koji je ipak bio za 0,846 Celzijusovih stepeni hladniji od ovogodišnjeg.
Ovaj februar nije zabeležen kao najtopliji mesec uopšte, jer to može da se desi samo u vreme leta na severnoj hemisferi kada se zagreje većina kontinentalne mase. Ali odstupanje od prosečne temperature predstavlja najveće za bilo koji mesec od 1880. godine.
„Ovo je vanredno klimatsko stanje. Stvarno je zaprepašćujuće, sasvim bez presedana”, prokomentarisao je za mediji Štefan Ramštorf sa nemačkog Instituta za klimatska istraživanja u Potsdamu.
Ranije nezabeleženo otopljavanje dovelo je do posledica bez presedana, posebno na Arktiku, gde je nivo leda ove zime rekordno opao.
Podatke je na „Tviteru” prokomentarisao i Gavin Šmit, naučnik koji vodi Nasin Godard institut za svemirske studije, rekavši da obično ne komentariše pojedinačne mesece, ali da je ovog meseca morao zbog toga što imamo „poseban” slučaj.

Naučnici razrešili misteriju Bermudskog trougla?
Otkriće ogromnog podvodnog kratera na dnu Barentsovog mora moglo bi biti objašnjenje nestanka brodova u Bermudskom trouglu.
Naučnici nagađaju da su ovi krateri široki po 800 metara nastali zahvaljujući velikim količinama metana, koji je najverovatnije došao s obala plinom bogate Norveške, koje su se dugo taložile da bi na kraju eksplodirale ostavljajući za sobom ogromne rupe.
Područje s kraterima je verovatno najveće žarište metana koje se oslobađa u plitkoj morskoj vodi, piše Daily News Wire, prenosi TAnjug.
Krateri nastali eksplozijom predstavljaju potencijalno velik rizik za plovidbu brodova u Barencovom moru.
Oni takođe mogu predstavljati uzrok nestanka brodova i letilica, tvrde naučnici.
Ovo područje se proteže od severa Atlanskog okeana, preko Floride, pa do Portorika.
Ruski naučnik Igor Jelcov je izjavio da je Bermudski trougao nastao kao posledica reakcija podvodnog plina.
„Ove reakcije mogu biti izuzetno snažne poput nuklearnih”, napominje i dodaje, da „to doprinosi zagravanju okeana i potonuću brodova u vodama pomešanim s velikom količinom plina”, kaže Jelcov.

„Njujork tajms”: Amerika šalje Ukrajini stare modele kasetne municije - ne eksplodira odmah
SAD planiraju da Ukrajini pošalju stare modele kasetne municije koje u 14 odsto slučajeva ne detoniraju odmah, piše „Njujork tajms”.
Prema podacima lista, Pentagon uverava da su modernizovali model. Međutim, poboljšan je samo domet projektila, koji još uvek sadrži granate, čiji procenat neispravnosti je američki vojni resor opisao kao neprihvatljivo visok.
Prema pisanju „Njujork tajmsa”, pukovnik vojske u penziji Al Vosburg, koji je prošao obuku za uklanjanje eksplozivnih ubojnih sredstava, rekao je da će proces čišćenja područja nakon upotrebe ovakvih projektila potrajati, jer se ne mogu ručno pomerati. Pored toga, biće potrebna edukativna kampanja za stanovništvo koje će se vratiti na ove teritorije i koje bi moglo da strada od neeksplodiranih granata.
Savetnik za nacionalnu bezbednost američkog predsednika Džejk Salivan saopštio je 7. jula da su SAD odlučile da isporuče kasetnu municiju Ukrajini, čijoj se upotrebi UN protive. On je takođe napomenuo da je Kijev Vašingtonu dao pisane garancije za minimiziranje rizika za civile prilikom upotrebe ove vrste municije.

Tri osobe povređene u lančanom sudaru na auto-putu Beograd-Zagreb
Tri osobe su povređene večeras u lančanom sudaru na auto-putu Beograd-Zagreb u smeru ka gradu kod Zmajeve pumpe, rečeno je Tanjugu u MUP-u.
U sudaru su učestvovala dva putnička vozila i jedan kamion, a tri osobe koje su se žalile na povrede zbrinule su ekipe hitne pomoći.
Automobil SUV marke ''audi'' i drugo vozilo su od siline udara u potpunosti uništeni, dok je na kamionu pričinjena manja materijalna šteta.
Zbog sudara je na tom delu auto-puta formirana dugačka kolona, prenosi Tanjug.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Đoković se namučio na startu
Najbolji teniser sveta Novak Đoković uspešno je započeo odbranu titule na Mastersu u Indijan Velsu, pošto je u drugom kolu savladao Amerikanca Bjorna Fratanđela 2:6, 6:1, 6:2. Fratanđelo, 149. igrač sveta, sjajno je počeo meč, ubedljivo dobio prvi set protiv svetskog broja 1, ali više od toga nije mogao, pa je Đoković posle sat i 46 minuta igre  prošao dalje. Njegov naredni rival biće Nemac Filip Kolšrajber, sa kojim ima skor 7:1.
Najbolji teniser sveta priznao je da je njegova igra u prvom setu bila očajna i dodao da je pobeda na startu Indijan Velsa ipak najvažnija.
– Bio sam očajan u prvom setu, a on je imao dobar plan. Bio je to jedan od onih dana kad ne osećate lopticu, ali iskustvo i upornost su mi pomogli da pobedim. Nadam se da će u sledećem meču biti bolje.
Prema njegovim rečima meč je prelomio u petom gemu trećeg seta kada je napravio brejk.
– Tada sam mogao da se osetim malo udobnije na terenu, da budem agresivniji, ali sve u svemu, to nije bila velika igra – ocenio je Đoković.
Posle Ane Ivanović i Jelena Janković plasirala se u osminu finala, pošto je u trećem kolu savladala Amerikanku Koko Vandevege 6:0, 6:1. Meč je trajao 55 minuta, a Jankovićeva sada u međusobnim duelima vodi 4:3. Njena naredna rivalka je Poljakinja Agnješka Radvanjska, sa kojom ima negativan skor 2:6.
Nenad Zimonjić i Francuz Eduard Rože - Vaslan uspešno su startovali u igri parova, pošto su savladali Čehe Mareka Mihalicka i Iva Minara 6:3, 6:7 (6:8), 17:15. Meč je bio prilično uzbudljiv i neizvesan, pogotovo treći set, a naredni rivali Srbinu i Francuzu, osmim nosiocima, biće Belgijanac David Gofan i Portugalac Žoao Souza, prenosi Tanjug.

Ivanovićeva završila učešće na turniru u Indijan Velsu
INDIJAN VELS - Srpska teniserka Ana Ivanović eliminisana je sa turnira u Indijan Velsu, pošto je u trećem kolu poražena od Čehinje Karoline Pliškove u dva seta, 2:6, 0:6.
Čehinja je do četvrtog trijumfa u isto toliko međusobnih duela došla posle 49 minuta igre.
Ivanovićeva je loše počela meč, pošto je Čehinja već u prvom gemu stigla do brejka. Pliškova je potom veoma lako povela sa 2:0.
Srpska teniserka je potom prilično lako osvojila prvi gem na meču, da bi u narednom uspela da uzvrati oduzimanjem servisa i izjednači na 2:2.
Ivanovićeva je odlično počela peti gem, stigla do 40:0, ali od tog trenutka kao da je postojala samo jedna teniserka na terenu.
Pliškova je od tada vezala 10. gemova, te je u laganom ritmu privela meč kraju. Ona će se u osmini finala turnira u Indijan Velsu sastati s boljom iz duela između Britanke Džoane Konta i Denise Alertove iz Češke, prenosi Beta.

Mega povela protiv Budućnosti
PODGORICA - Košarkaši Mega Leksa nadomak su plasmana u finale ABA lige, pošto su u prvom meču polufinala plej-ofa savladali Budućnost u Podgorici sa 85:81 (24:15, 18:28, 18:19, 25:19) i poveli u seriji sa 1:0. U krcatoj Morači, pred 4.560 gledalaca, „čas košarke” držao je mladi kapiten Mege Rade Zagorac, koji je meč završio sa 27 poena, sa samo dva promašaja iz igre i indeksom 40.
Podršku su mu pružili Nikola Janković sa 17, Danilo Nikolić sa 16 i Nikola Ivanović sa 11 poena.  Kod domaćina Džulijus Dženkins postigao je 26, a Tadija Dragićević 12 poena. Drugi meč igra se 19. marta u Sremskoj Mitrovici. U finale će ekipa koja prva dođe do dve pobede.
Tanjug

Počinje borba za titulu ABA lige
Završnica ABA lige počinje u trenutku kulminacije borbe Evrolige i Fiba za naklonost najboljih evropskih klubova, ali i u naelektrisanoj atmosferi među klubovima u regionu. Učesnici ABA lige nisu doneli odluku kom će se carstvu prikloniti, ali je bar jasno da su oni najbolji bliži saradnji sa Evroligom. Jedinstven stav gotovo je nemoguć, jer klubovi iz Slovenije, Makedonije i Bosne i Hrvatske nemaju u ovom trenutku ni jedan razlog da se okrenu Evroligi, jer su kvalitetom, organizacijom, infrastrukturom i finansijski daleko od ispunjenja uslova koje diktiraju najkvalitetnija takmičenja i evropske scene.
Prvi čovek Evrolige Đordi Bartomeu je i u Beogradu pre tri dana ponovio da se ABA ligi nudi formula “1+3” (mesta u Evroligi i Evrokupu), ali to ne znači da će redosled određivati učesnike. Objektivno, Crvena zvezda ima najveće šanse jer ispunjava sve kriterijume, zatim Cedevita, problem Budućnosti je dvorana (ne i jedini), dok Mega Leksa i ne uzimaju za ozbiljno. To dodatno podiže temperaturu pred borbu za titulu, a počele su da rade i “domaće kuhinje”, jer u igri su veliki interesi i novac.
Prvi na parket izlaze igrači Budućnosti i Mega Leksa (20 č), a sutra će Crvena zvezda i Cedevita (18,45) početi seriju na dve dobijene utakmice. Podgoričani su iskoristili igranje Zvezde i Cedevite u Evroligi i prošetali se ligaškim delom, a u polufinalu su izraziti favoriti. Mega Leks već ima sezonu “iz snova”, prvi plasman među četiri najbolja tima i osvojen prvi trofej u istoriji kluba, ali realno teško da može da dobije i jednu utakmicu.
– Mega Leks ima dobar tim, što je potvrdio osvajanjem Kupa Srbije i plasmanom u završnicu ABA lige. Trener Milojević uradio je veliki posao u prethodne tri godine, napravio sistem sa mladim i talentovanim igračima koji odlično funkcioniše. Ne bežimo od uloge favorita, ali to moramo da potvrdimo na terenu. Protivnik nema šta da izgubi, dolazi u Podgoricu bez opterećenja i sa željom da nas iznenadi- Iskustvo pokazuje da su to najteže utakmice i zato pozivam navijače da nam pomognu da steknemo prednost – rekao je najbolji igrač Budućnosti Tadija Dragićević.
Kapiten Mega Leksa Rade Zagorac objektivno procenjuje šanse svog tima, ali najavljuje i bespoštednu borbu.
- Ulazimo u plej-of znatno oslabljeni, bez trojice ključnih igrača Jaramaza, Kabe i Aranitovića, a na listi povređenih je i Đokić. Pokušaćemo da reagujemo najbolje što možemo, mada će biti veoma teško da napravimo iznenađenje. Osnovno je da budemo koncentrisani od početka utakmice, agresivnom igrom u odbrani i pametnim napadom pokušamo da dođemo do eventualne šanse za pobedu – naglasio je Zagorac.
 
Kamnikar opet radi protiv Zvezde
Da otvoreno radi protiv Crvene zvezde koja je još pre nekoliko meseci zatražila njegovu smenu, komesar za suđenje ABA lige Aleš Kamnikar pokazao je i delegiranjem za prvu utakmicu polufinala sa Cedevitom. Dan radnije pre nego što je napravljena rang lista sudija, Slovenac je odredio kao delioce pravde Pukla i Javora (Slovenija) i Koljenšića (Crna Gora).
Druga greška u kršenju pravila je što su poslednja dvojica van liste od 15. najboljih koji mogu da sude polufinale plej-ofa (Javor 16, Koljenšić 18).
Treće, u obe utakmice po jedan sudija je iz države koja ima polufinaliste, u Podgorici Herceg (Hrvatska), a Beogradu Herceg (Hrvatska), što se takođe kosi sa pravilima.
Posebna priča je delegiranje Javora koji je drastično oštetio Crvenu zvezdu u Zagrebu protiv Cedevite (kažnjen zabranom suđenja na dve utakmice), što nedvosmisleno navodi na sumnju u njegove namere i regularnost završnice plej-ofa.

FIFA suspendovala bivše čelnike SAFA zbog nameštanja
CIRIH – Tri nekadašnja funkcionera Fudbalske federacije Južne Afrike (SAFA) suspendovana su zbog sumnje da su namestili prijateljske utakmice uoči Svetskog prvenstva 2010. godine, saopštila je FIFA.
Bivši izvršni direktor SAFA Lesli Sedibe dobio je petogodišnju suspenziju van fudbala i kaznu od 20.000 švajcarskih franaka, dok su Stiv Godard i Adel Karelse odstranjeni na dve godine.
Sankcije dolaze nakon što je bivši čelnik SAFA Lindl Kika prošlog oktobra suspendovan iz istog razloga na šest godina.
Pod sumnjom su pobede Južne Afrike nad Gvatemalom (5:0) i Kolumbijom (2:1) u maju 2010. godine, samo mesec dana pre turnira upravo u Južnoj Africi. (Tanjug)

Roboti istražuju morske dubine
Eksperimentalni robot pomaže naučnicima da otkriju misterije osetljivog pomorskog života. Poznata pod imenom „Meki prsti”, ova podvodna mašina može da sakupi uzorke sa velikih dubina, daleko izvan domašaja ronilaca.
Novi robot radi pod jakim pritiskom, spuštajući se na više od 150 metara dubine kako bi sakupio uzorke sa grebena. Uz pomoć svojih istančanih hvataljki, ta mašina može da prikupi koralne uzorke, a da ne polomi koral i tako naškodi ostatku ekosistema.
„Sva mekana robotika koju pravimo radi ili na hidrauliku ili na pritisak. Dokle god je unutrašnji pritisak veći od spoljašnjeg, dobićete pokret”, objasnio je mašinski inženjer Kevin Galovej, član tima sa Instituta „Vis” univerziteta Harvard, koji je napravio ovog robota, preneo je „Glas Amerike”.
Prsti ovog robota su napravljeni da simuliraju spretnost i nežnost dodira ruke ronioca. Standardna metalna klešta su zapravo dizajnirana za podvodne konstrukcije, a ne za rukovanje podvodnim bićima.
„Ono što ovaj robot ne može je da ulazi u male jame u kojima žive neka morska stvorenja. Nemaju dovoljno fleksibilne instrumente, koji su dovoljno mali da uđu unutra”, objasnio je Galovej.
Napravljene su dve vrste mekanih robotičkih klešta za prikupljanje stvari raznih oblika i veličina. Te hvataljke su napravljene od memorijske pene koja im pruža elastičnost. Ona su testirana na raznim vrstama povrća.
„Memorijska pena ima tu superosobinu da kada je stisnete ona dostigne određeni pritisak. Kada pritisnete malo jače i dodate pritisak, ona se zapravo ne menja”, objasnila je Kejtlin Beker, koja je na doktorskim studijama na Institutu „Vis”.
Planira se ugradnja senzora u klešta za merenje uzoraka i prikupljanje genetičkih podataka na licu mesta, bez vađenja iz vode.
Osim video-snimka koji robot šalje, naučnici žele da dodaju specijalne uređaje za slanje signala o dodiru, kako bi istraživači mogli da osete to što robot opipava.

Tri žrtve davljenja u Suvoj Reci, kod Đevđelije
ĐEVĐELIJA – Troje migranata, dva muškaraca i žena, udavili su se jutros u Suvoj Reci, kraj Đevđelije, dok su 23 osobe spašene, javila je skopska TV Telma.
Oni su se udavili u pokušaju da preplivaju reku, a njihov identitet još nije utvrđen.
Spašeni su odvezeni u prihvatni centar za izbeglice Vinojug gde im se ukazuje medicinska pomoć.
Pozivajući se na nezvanične izvore, Telma javlja da su žrtve davljenja iz Avganistana. (Tanjug)

Evropski rekorder po broju kladionica
Od našeg dopisnika
Sarajevo – Samo na prvi pogled deluje paradoksalno podatak da je Bosna i Hercegovina, zemlja sa nezaposlenošću od 43 odsto i niskim životnim standardom, ujedno i država sa najviše registrovanih kladionica u Evropi. Imajući u vidu brojne ankete u kojima se govori da je bez rodbinske, prijateljske ili partijske veze, u BiH teško doći do radnog mesta, moglo bi se zaključiti da mnogi od 540.000 onih čije se ime nalazi u evidenciji službi zapošljavanja veruju da su im veće šanse da do zarade dođu u kladionici nego tražeći posao. Armija igrača nada se da će im dobro odigran tiket u nekoj od oko 3.200 kladionica rešiti egzistencijalne probleme. U Federaciji BiH registrovana su 2.443 uplatna mesta, dok ih u Republici Srpskoj ima 756, to jest u proseku po jedno na svakih 1.100 stanovnika. Budući da je zabeležen u pretežno muslimanskoj zemlji, ovaj rekord izgleda još neverovatnije, jer je poznato da islam jasno zabranjuje kocku i igre na sreću, u koje ubraja i klađenje, i smatra ih „šejtanovim poslom”.
Iza ove statistike krije se veliki obrt novca, pa se s pravom može reći da su kladionice postale jedine „fabrike” koje ostvaruju prihod u slabašnoj ekonomiji BiH. Nevolja je, međutim, što taj profit po pravilu završava u džepovima vlasnika, nešto malo i u rukama malobrojnih srećnih kladioničara, dok država ne uspeva da naplati ni ono što joj po zakonu pripada. Kladionice sa područja Federacije BiH ostvarile su prošle godine prihod od neverovatnih 598 miliona konvertibilnih maraka (306 miliona evra), što je suma koja bi, osim vlasnika, trebalo da obraduje i poreznike. Međutim, poreski dug od oko 49 miliona maraka znatno je veći od sume uplaćene u državnu kasu na ime poreza koja iznosi nepunih 30 miliona maraka. Problem za vlasti jeste i to što nemaju načina da taj dug prinudno naplate, jer prema zakonu, mogu da zaplene samo imovinu firme, ali ne i imetak njenog vlasnika. Nevolja sa kladionicama je što većina njih nema upisanu gotovo nikakvu imovinu.
Osim što kladionice izbegavaju da izmire obaveze, na štetu države su i  zakonska rešenja, to jest to što igre na sreću nisu obuhvaćene sistemom poreza na dodatu vrednost. Tako se dolazi do novog apsurda da je ova, prema mnogim mišljenjima, za društvo štetna aktivnost, privilegovana takvim propisima. Ukoliko građani BiH, na primer, kupe hleb, mleko, lek ili knjigu, platiće PDV, ali ako uplate tiket u kladionici, onda ovaj namet ne plaćaju jer klađenje nije obuhvaćeno tim porezom.
Ni igrači nisu tako revnosni kada je reč o obavezama, pa mnogi izbegavaju plaćanje poreza na dobitak lažnim deljenjem većeg dobitka na manje koji su oslobođeni nameta.
Uprkos rupama u zakonu, objašnjenje za razvoj ove delatnosti treba tražiti i u spregama sa politikom. Najviše preduzetnika iz ovog unosnog biznisa, koji su ujedno i najveći dužnici državi, registrovano je u Hercegovini i njihovi se vlasnici dovode u vezu sa pojedinim političkim strankama. Tako je svojevremeno, prema navodima sarajevskih medija, vlasnik jedne od njih u nekoliko sudskih procesa svojom imovinom bio garant Draganu Čoviću, lideru HDZ BiH i aktuelnom hrvatskom članu Predsedništva BiH.
I dok se u javnosti uglavnom govori o negativnim posledicama koje kladionice imaju na državnu kasu, tek sporadično se čuju mišljenja sociologa i psihologa da su štetne i za same igrače, koji s vremenom postaju zavisni od klađenja. Porast broja patoloških kockara beleži se u mnogim mestima, a primera radi, televizija N1 navodi da ih je samo u Mostaru registrovano oko hiljadu. Sigurni dobitnici su, kako sada stvari stoje, samo vlasnici kockarnica.

Nauk
„Politika” je pre deset dana ekskluzivno objavila faksimil dokumenta na osnovu kog je Slobodan Milošević iz Centralnog zatvora u Beogradu prebačen u Hag. Prvi smo otkrili da je taj papir potpisao malo poznati činovnik Ministarstva pravde, koji danas priznaje da je i tada znao da radi nešto što nije do kraja čisto. Samo je sudija mogao da naredi upravniku zatvora da preda pritvorenika, ali dvoje sudija prethodno je odbilo da potpiše to što je on potpisao. Ova saznanja izazvala su razumljivo interesovanje čitalaca jer je decenija od smrti bivšeg predsednika Jugoslavije dobar vremenski okvir za novo preispitivanje Miloševićeve uloge.
A kako su reagovali političari u kampanji? Aleksandar Vučić poručuje da prošlost ostavimo istoričarima „a mi da gledamo u budućnost i kako da pomognemo deci”. Žarko Korać nas optužuje za pokušaj rehabilitacije Miloševića, a Toma Fila tvrdi da u stvari rušimo Ivicu Dačića, čiji je savetnik. Jedni pričaju da vadimo kosture iz ormara i smišljeno plasiramo zamenu teza kojim prikrivamo zločinački karakter Miloševićevog režima, dok drugi tvrde da sve vreme perfidno pomažemo Vučiću.
Dozvolićete da se ne složim ni sa jednim od pomenutih. Čudi me kako je svima promakla najvažnija činjenica, da je Vida Petrović Škero 2001. godine spasla čast srpskih sudija. Trenutak je bio nervozan i istorijski: Zapad je bio nestrpljiv a vlast nesložna, Đinđić i Koštunica su bili u sukobu, nije bilo zakona o saradnji sa Hagom, Ustavni sud je zabranio izručenje Miloševića na osnovu uredbe savezne vlade... Vlada Zorana Đinđića donela je odluku da saradnju sa tribunalom uspostavi direktnom primenom međunarodnog prava. Od predsednice Vrhovnog suda Srbije zatraženo je da potpiše papir koji bi omogućio predaju Miloševića službenicima tribunala. Ali Vida Petrović Škero, koju je Milošević smenio sa sudijske funkcije zbog nepokornosti, i koja je u vreme vlade Zorana Đinđića došla na najvažniju sudijsku funkciju u Srbiji, odgovorila je da sud ne radi na osnovu zaključka vlade, da na osnovu zaključka vlade niti lišava slobode niti pušta na slobodu. Postupa samo po osnovu zakona.
Bio sam mali kada je Milošević vladao Srbijom ali sećam se njegovog režima. Znam da je u njegovo vreme državna bezbednost ubijala opozicionare i novinare, da su paravojne jedinice nekažnjeno činile ratne zločine. Znam i da je suočavanje sa prošlošću nužno. Ali znam i da je Vida Petrović Škero 2001. godine dala primer kakvo bi društvo trebalo da postanemo – da sudije budu sudije, ko god da je na vlasti. Kako je moguće da niko o tome ne govori? Kakva je korist od priče o suočavanju sa prošlošću, ako ni posle deset godina nikakav nauk nismo izvukli?

Kako sam prodao pijanino
Mora da je taj pijanino tašti mnogo značio kada je uvek bila spremna da kaže: „Prodaćete ga samo preko mene mrtve”. Došao je nažalost i taj dan i supruga i ja prelomismo da prodajom „petrofa” rešimo nekolicinu finansijskih problema. Dobro sam se pripremio, analizirao oglase, savetovao se sa prijateljima i odlučio da ga, barem za početak, ne dam za manje od 1.300 evra.
Uslikao sam ga i postavio oglas na dva, tri najposećenija sajta. Osetivši se finansijski bezbedno, kao da sam već obavio pola posla, već sutradan sam se kod prijatelja dodatno zadužio i poručio mu da ništa ne brine jer stiže lova od klavira.
Dodatno me je osokolilo to što se već sutradan javio prvi potencijalni kupac. Dočekao sam ga sa onim prepoznatljivim ushićenjem koje osećamo pred platu, još s vrata sam ga ponudio kafom i pićem. Međutim, lik je odmah skrenuo u sobu sa „robom”.
Onda je nekim neviđenim zahvatima u nekoliko poteza rastavio pijanino moje tašte na nekoliko delova. Tako ga je razgolitio da bi se jadni instrument, da je živo biće, verovatno postideo. Tada sam shvatio da je kupac u stvari bio i prodavac, tačnije preprodavac koji ovakve predmete zna u dušu. Daleko surovija od toga bila je „dijagnoza” koju je postavio:
– Ovo ne vredi mnogo – sasuo mi je u lice. – Rezonantna ploča mu je na više mesta napukla što utiče na kvalitet zvuka. Moljci su napali delove drvene konstrukcije. Čekići nisu pravilno raspoređeni i na tome bi moralo dosta da se radi. Treća pedala pomalo zaglavljuje. Mehanika nije dobra...
Ne, dosta više, pomislio sam u sebi. Moj san o 1.300 evra raspršio se u sekundi. Više reda radi, a valjda i zato što je to uobičajeno, pitao sam ga koliko on misli da vredi i koliko bi dao.
– Ma, to što bih ja vama dao nije ni za pomenuti. Evo, 400 evra.
– Toliko!?
– Mogao bih 450. Ali to je zadnja cena.
Ispratio sam ga s neskrivenim razočarenjem, pomalo ljut, ne znam na koga, i poželeo mu mnogo sreće u njegovom poslu. S narednim danima stiglo je otrežnjenje. Kroz stan je prošlo više potencijalnih kupaca pojačanih nekim stručnjacima, muzičarima, profesorima, klavir-mehaničarima... I svi, baš svi, ponovili su onu brutalnu priču o rezonantnoj ploči, čekićima, moljcima, pedali. Shvatio sam da je to istina. Nije pomoglo ni što sam cenu na sajtovima iz dana u dan obarao.

Tražio sam 600 evra, na kraju i 500. I ništa. Bio sam prinuđen da donesem najtežu odluku – pozvao sam lika koji me je prvi posetio i ponudio mu pijanino za 450. Došao je sa nosačima, isplatio me i odneo klavir. Na zidu taštine soba ostala je rupa, u uspomenama moje supruge praznina, a u mom džepu 850 evra manje nego što sam planirao.

„Njujork tajms”: Amerika šalje Ukrajini stare modele kasetne municije - ne eksplodira odmah
SAD planiraju da Ukrajini pošalju stare modele kasetne municije koje u 14 odsto slučajeva ne detoniraju odmah, piše „Njujork tajms”.
Prema podacima lista, Pentagon uverava da su modernizovali model. Međutim, poboljšan je samo domet projektila, koji još uvek sadrži granate, čiji procenat neispravnosti je američki vojni resor opisao kao neprihvatljivo visok.
Prema pisanju „Njujork tajmsa”, pukovnik vojske u penziji Al Vosburg, koji je prošao obuku za uklanjanje eksplozivnih ubojnih sredstava, rekao je da će proces čišćenja područja nakon upotrebe ovakvih projektila potrajati, jer se ne mogu ručno pomerati. Pored toga, biće potrebna edukativna kampanja za stanovništvo koje će se vratiti na ove teritorije i koje bi moglo da strada od neeksplodiranih granata.
Savetnik za nacionalnu bezbednost američkog predsednika Džejk Salivan saopštio je 7. jula da su SAD odlučile da isporuče kasetnu municiju Ukrajini, čijoj se upotrebi UN protive. On je takođe napomenuo da je Kijev Vašingtonu dao pisane garancije za minimiziranje rizika za civile prilikom upotrebe ove vrste municije.

Tri osobe povređene u lančanom sudaru na auto-putu Beograd-Zagreb
Tri osobe su povređene večeras u lančanom sudaru na auto-putu Beograd-Zagreb u smeru ka gradu kod Zmajeve pumpe, rečeno je Tanjugu u MUP-u.
U sudaru su učestvovala dva putnička vozila i jedan kamion, a tri osobe koje su se žalile na povrede zbrinule su ekipe hitne pomoći.
Automobil SUV marke ''audi'' i drugo vozilo su od siline udara u potpunosti uništeni, dok je na kamionu pričinjena manja materijalna šteta.
Zbog sudara je na tom delu auto-puta formirana dugačka kolona, prenosi Tanjug.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Besplatno plivanje za studente i starije građane
Sportski centar „Tašmajdan ” u saradnji sa Sekretarijatom za sport i omladinu Grada Beograda obezbedio je za studente i starije sugrađane besplatne termine za plivanje svakog radnog dana od 15. marta do 10. juna, navode izvori iz ovog sportskog centra.
Uz indeks, studenti će moći slobodno da koriste bazen u Sportskom centru „Tašmajdan” svakog radnog dana od 14 do 15 časova, dok će stariji sugrađani moći da koriste termin od 9 do 10 časova.
Mart je značen kao mesec plivanja i tim povodom će do kraja meseca svim korisnicima biti omogućen popust na kupovinu godišnjih i mesečnih karata za plivanje. Pored toga, korisnici fitnes programa i teretane dobijaju poklon termine za plivanje.

Izostanci sa nastave uz podršku roditelja
Niš – U Nišu je na početku drugog polugodišta školske 2015/2016. godine objavljeno da su do zimskog raspusta učenici srednjih škola napravili 40.000 izostanaka sa časova. Uz ovaj podatak objavljeno je i da u jednoj od niških gimnazija, a slično je i u ostalim srednjim školama, prosek po đaku 61 izostanak u prvom polugođu, kao i da je od tog proseka 57 izostanaka opravdano, a samo su četiri neopravdana.
Prosta računica kaže da taj prosek od 61 izostanka po đaku u prvom polugodištu znači da svako od učenika najmanje 12 dana nije bio u školi. Kako iskustva obrazovnih ustanova govore da se u drugom polugođu broj izostanaka čak i duplira, pretpostavlja se da će dostići i 100.000 odsustvovanja učenika iz niških srednjih škola. A to je, ipak, veliko upozorenje, na koje se mora bez odlaganja reagovati.
Ovako veliki broj izostanaka i učenika koji ne prisustvuje nastavi izazvao je nedoumicu zašto đaci ne idu redovno u školu, a posebno na koji se način pravda njihovo odsustvo.
Kako su rekli direktori gimnazija „Bora Stanković” i „Deveti maj” u Nišu, problem je shvaćen najozbiljnije i već se preduzimaju mere da se pronađe rešenje i stane na put ovoj negativnoj pojavi.
Začudo, u ovim, ali i svim ostalim srednjim školama u Nišu, za izostanke najmanje krive đake. Skoro sva krivica svaljuje se na roditelje.
Svi direktori niških srednjih škola složili su se u jednom: učenici ne idu redovno u školu, izostaju sa časova, biraju dane kad će ostati kuće i izostati sa nastave uz saglasnost svojih roditelja. A razlozi što roditelji podržavaju svoju decu da se ovako ponašaju jesu kalkulisanje ocenama i kampanjsko učenje.
Mnogo je lakše, objašnjavaju u školama postupke učenika, ne otići na nastavu i posle opravdati izostanak, nego biti prisutan na času i dobiti slabu ili ocenu kojom đaci, a još više roditelji, nisu zadovoljni. Jer, kasnije će biti potrebno mnogo više vremena da bi se ocena popravila.
Ambiciozni roditelji, i to je posebnost ove pojave, mnogo su uredniji od svoje dece kada treba opravdati izostanke. Redovno dolaze i pravdaju njihov nedolazak u školu i redovno kontrolišu ocene u dnevniku.
U niškoj Gimnaziji „Bora Stanković” preduzeli su posebne metode kako bi se smanjio broj izostanaka s nastave. Formirali su „probne komisije”, koje proveravaju opravdanja. U manjem broju odeljenja, gde je ta metoda prihvaćena, postignuti su pozitivni rezultati i odsustvovanje sa časova drastično se smanjilo. Ali, samo u manjem broju odeljenja… U ostalim odeljenjima đaci ne pristaju na ovu meru provere svog odsustvovanja sa nastave. I nastavljaju po starom.
Zajedno, svakako, sa svojim roditeljima.
Dolaze samo na odabrane časove i na proveru znanja za koju su spremni. Kad nisu spremni – ostanu kod kuće, a roditelji već sutradan pravdaju izostanke.
I tako do kraja školske godine. Uz dnevnike prepune izostanaka, ali i bez rizika od slabih ocena.

Zabranjene posete bolnici u Kikindi
Kikinda – Zbog velikog broja obolelih sa simptomima gripa, Zavod za javno zdravlje je kao meru prevencije predložio da se zabrane posete na svim odeljenjima kikindske bolnice, što je i urađeno. Najveći broj obolelih zabeležen je u prvoj nedelji marta, a lekari su sumnjali da je grip uzrok smrti 31-godišnjeg Kikinđanina, koji je u subotu preminuo u Opštoj bolnici. Analiza krvi, međutim, nije potvrdila prisustvo tog virusa.
– Pacijent je sa visokom temperaturom i upalom pluća dan ranije primljen na bolničko lečenje i ubrzo je, posle pogoršanja zdravstvenog stanja, premešten na intenzivnu negu. Nije pio lekove za hronične bolesti, ali je kao dete imao srčane smetnje. Tačan uzrok smrti biće poznat nakon što stignu rezultati obdukcije – navodi dr Tatjana Karać, načelnica epidemiologije u kikindskom Zavodu za javno zdravlje.
U toj zdravstvenoj ustanovi kažu da je broj novoobolelih sa simptomima gripa od prošle nedelje u opadanju, a taj trend će se, očekuju, nastaviti. Do kraja sedmice režim poseta bolnici najverovatnije će biti normalizovan.

Dvostruki penzioner, a manja penzija
Subotica – Advokat Andrija Ilijin imao je iza sebe neverovatnih 75 godina radnog staža, ali ipak nije uspeo da primi nijednu punu penziju. Kad je umro, pre nepunih mesec dana, u 88. godini, sa Republičkim fondom za penziono i invalidsko osiguranje još je bio u sporu, koji sada nastavlja njegov sin Dragan.
Andrija Ilijin imao je buran život, jer je još kao mladić sa nepunih 16 godina stupio u NOB, prošao Sremski front kao pripadnik 10. krajiške brigade, bio teško ranjen u borbi i do kraja života nosio u telu gelere. Posle rata počeo je da radi u policiji, paralelno je završio gimnaziju i Pravni fakultet, da bi prema tadašnjim potrebama službe bio penzionisan 1967. godine. Imao je nepunih 40 godina života, a sa beneficiranim radnim stažom u policiji i ratnim godinama – 30 godina staža.
– Otac je onda odlučio da stažira u sudu, položio pravosudni ispit i novembra 1968. godine upisao se u imenik advokata Vojvodine. Kao advokat radio je sve do juna 2014. godine, punih 47 godina. Mislim da je njegova kancelarija bila sa najdužim stažom u Subotici – kaže Andrijin sin Dragan.
U policiji je Andrija stekao starosnu penziju, ali pošto je otvorio privatnu advokatsku kancelariju, prvih 25 godina (po tadašnjim zakonima) na nju nije imao pravo, priseća se Dragan. Tek posle promene propisa dobijao je polovinu iznosa na penzijskom čeku.
Odluka da nastavi da radi sigurno je Andriju Ilijina učinila dugovečno aktivnim članom društva, ali mu je donela nevolje u pokušaju da ostvari svoja prava. Dok je radio kao advokat, morao je ponovo da uplaćuje doprinose za penzijsko i invalidsko i zdravstveno osiguranje. Iako je tvrdio da za tim nema potrebe, jer je već ostvario pravo na penziju, lokalne službe su presudile da mora da uplaćuje doprinose i to pod pretnjom izvršenja i plenidbe.
Tako je Andrija Ilijin još dodatnih 47 godina uplaćivao sebi penzijsko osiguranje. A pošto je to činio po dva osnova, u dva različita posla tokom života, smatrao je da mu onda sleduje i dvostruka penzija.
– U suđenju, koje je sa presudom Vrhovnog suda iscrplo sve pravne instance u zemlji, sud je ocenio da otac po načelu solidarnosti treba da se odrekne jedne penzije. Bio je vrlo ljut, jer je penzija stečeno pravo, pa je bio ubeđen da niko ne može da je oduzme. Ipak, nije bio raspoložen da zadovoljenje traži u Strazburu, jer je bio i veliki patriota – navodi Dragan Ilijin.
Kad već nije uspeo da ostvari dve penzije iz svog dvostrukog radnog staža, Andrija Ilijin je prošlog juna tražio da mu Republički fond za penzijsko i invalidsko osiguranje nadoknadi uplaćene doprinose, i to za poslednjih 10 godina, koliki je rok zastarevanja.
Kako nam objašnjava Miodrag Kunić, advokat koji je preuzeo predmet Andrije Ilijina, svaka uplata u poslednjih 10 godina je dokumentovana i njihov ukupan iznos sa kamatama je 616.593 dinara. U Osnovnom sudu u Subotici smatrali su da Republički fond za penzijsko i invalidsko osiguranje treba ovaj iznos da vrati advokatu. U presudi stoji da je RFZPIO novac sticao bez osnova, a obrazloženo je i da, posle uplaćenih 45 godina staža, što je maksimalni staž, nisu imali osnova da i dalje traže uplate. Advokat Kunić kaže da je ovaj predmet sada na drugostepenom sudu, jer se RFZPIO žalio na presudu.
– Moj otac i pored dugog radnog veka nikad nije primio nijednu punu penziju, niti mu je iko izračunao koliko bi ona trebalo da iznosi. Njegovu penziju kao porodičnu sada bi trebalo da dobija majka, i to je jedan od razloga što želim da se utvrdi visina očeve penzije. Ovo je i pitanje pravednosti i socijalno odgovorne države, koja treba da postupi pravično prema nekome ko je, iako izgleda nije morao, uplaćivao penzijsko osiguranje u kojem nije ni uživao – ističe Dragan Ilijin.

Zbog odrona otežan saobraćaj na severu Kosmeta
Kosovska Mitrovica - U delu magistralnog putnog pravca Raška-Kosovska Mitrovica-Priština, nadomak južne Mitrovice, saobraćaj je prohodan u jednoj traci i vozila se od naizmenično propuštaju. Naime, od nedelje uveče, zbog odrona zemlje i kamenja, i kiše koja je danima padala, ovaj magistralni putni pravac, koji važi za jedan od najfrekventnijih na severu Kosmeta, koji povezuje centralnu Srbiju sa sredinama južno od Ibra, bio je u potpunoj blokadi, a kako za "Politiku" kaže Željko Bojić, šef operative Kosovske policije za region Sever, vozila su se za Prištinu preusmeravala preko severne Kosovske Mitrovice.
– Veće količine zemljr i kamenja obrušile su se u nedelju uveče u delu magistralnog puta Raška-Priština, a policija je u selu Rudaru saobraćaj preusmeravala preko Zvečana i severne Kosovske Mitrovice. Danas je jedna kolovozna traka slobodna i vozila se naizmenično propuštaju. Zbog opasnosti od novog obrušavanja zemlje i kamenja režim ovakvog restriktivnog saobraćaja važiće do daljnjeg – kazao je Bojić za „Politiku”.
Od nedelje do ponedeljka iza podneva, automobili, autobusi i kamioni koji se  kreću ovom deonicom, put Prištine su išli preko severne Kosovske Mitrovice i to Glavnom ulicom, preko Bošnjačke mahale, a onda preko  Železničkog mosta ka sredinama južno od Ibra. Primećeno je da je bilo vrlo malo kamiona, imajući u vidu da od Jarinja, sa integrisanog prelaza, ka Prištini se danonoćno kreće na desetine kamiona i šlepera, među kojima je najviše onih sa tablicama Novog Pazara.
U toku dana nije bilo kiše na severu Kosmeta, a voda iz reke Ibar se još nije povukla iz atara sela u opštini Zvečan i Leposavić, gde je poplavljeno na stotine hektara obradive površine, a u naselju Lešak, u opštini Leposavić, voda je odnela pešački most.

Svi predsednici Novog Pazara
Novi Pazar – Aktuelni gradonačelnik Meho Mahmutović na dar specijalnim gostima poklanja knjigu „Predsednici Novog Pazara”, autora Miodraga Mija Radovića, koju je, posle smrti autora, izdao Muzej „Ras”. Za sto godina na mestu prvog čoveka Novog Pazara bilo je 39 predsednika. Neki su na toj funkciji ostajali po dva mandata, neko samo nekoliko meseci.
Reč je o knjizi koja, kako sam autor u uvodu napominje, nije zbir biografija predsednika, već skroman doprinos istoriji  novopazarskog kraja.
Novi Pazar je u sastav Kraljevine Srbije ušao 1912. godine, kada je u Prvom balkanskom ratu oslobođen od turske vlasti.
General Mihailo Živković je za prvog predsednika Novog Pazara postavio Salihbega Rasovca. Odmah su prestale da rade turska policija i žandarmerija, a u opštini je izvršena reorganizacija.
Kada se u Velikom ratu srpska vojska povlačila na jug, predsednik Novog Pazara je bio Petar Mirković. Novi Pazar je tada bio  prihvatni centar za srpsku vojsku i izbeglice iz raznih mesta Srbije. Mirkovića je smenila austrougarska okupaciona vlast i postavila Hamidagu Ćilerdžića. Age i begovi su ponovo dobili pravo da od seljaka uzimaju četvrtinu. U gradu su podignuta vešala.
Austrougarske vlasti su ipak više poverenja imale u Rizahbega Muratbegovića, koga su 1916. postavile za predsednika. Ostao je upamćen po interniranju Srba i mobilizaciji mladića za austrougarsku vojsku. Kada je 1918. godine pobegao, grupa muslimana je zapalila nekoliko njegovih kuća u Novom Pazaru.
Po nekoliko meseci trajali su mandati prvih posleratnih predsednika Sima Stanića i Andrije Guberine. U Novom Pazaru je tada otvorena prva apoteka. Za vreme mandata Ćamilbega Ejupbegovića  Novi Pazar je dobio prvu biblioteku.
Dragan Stikić je predsednik opštine bio 1922. i 1923. godine. Često je obilazio radnje u gradu, upozoravao, čak i grdio vlasnike ako su im radnje neuredne, a znao je i štapom da udari. Fehimbeg Nuribegović je dao ostavku nezadovoljan položajem muslimana. Kada je Ranko Ivković podigao prvu električnu centralu u Novom Pazaru, na čelu opštine bio je Đorđe Petrović. Tada je Mirko Todorović sagradio bioskopsku salu. Prvi film prikazan je 1932. godine.
Dva mandata Dušana Davidovića (od 1933. do 1941) autor opisuje kao najkvalitetnije između dva rata. Novi Pazar je dobio mašinsku crepanu, električni mlin, javnu benzinsku pumpu, krenuli su prvi autobusi...
Nemačke okupacione vlasti su 1941. za predsednika postavile Ahmeta Dacu. Upamćen je po zlodelima i streljan 1944. godine na Hadžetu. Njegov naslednik, iako su ga postavili Nemci, Jonuz Mulahodović prošao je bolje – nije streljan jer su i Srbi i muslimani svedočili da ih je spasavao.
Mandate prvih posleratnih predsednika Omera Nikšića, Hasana Rožajca i Ramiza Pruševića, Osmana Dervišnurovića, Adema Karaahmetovića i Asima Kamešničanina karakterišu obnova zemlje, osnivanje državnih preduzeća, nacionalizacija i agrarna reforma, radne brigade i mitinzi, skidanja zara i feredže sa lica muslimanki... Tekstilna fabrika „Raška” počela je da radi 1956. godine. Te godine Novi Pazar je dobio vodovod. Predsednik je tada bio Ramiz Crnišanin.
Miodrag Vasić je kao predsednik opštine  uradio projekat plantažnih voćnjaka i fabrike za preradu voća. Na početku mandata  Miodraga Zekavice 1959. godine novopazarski kraj zadesila je velika suša, a time i oskudica. Aleksandar Đokić bio je prvi prosvetni radnik na mestu predsednika opštine. Bio je domaćin na proslavi 700. godišnjice manastira Sopoćani 1965. godine. Mehmed Bejtić je 1971. godine u Novom Pazaru dočekao predsednika SFRJ Josipa Broza Tita.
Najduži je spisak fabrika i komunalnih objekata izgrađen u toku dva mandata Momčila Džambasanovića, od 1974, do 1982. godine. Iz tog vremena je prepoznatljivi hotel „Vrbak” i novi put Raška – Novi Pazar, a Stari Ras sa Sopoćanima upisan je na listu svetske kulturne baštine. I deo koji se odnosi na mandat Milovana Novovića, od 1982. do 1986. godine, sadrži čitav spisak izgrađenih privrednih i komunalnih objekata. Tada je i poslednje selo u ovoj opštini dobilo struju.
U  mandatu Saliha Prištevca otvoreno je nekoliko seoskih pogona tekstilnih fabrika, koje sada ne rade. Novi Pazar je tada imao 22.000 zaposlenih.
Poslednji predsednik u jednopartijskom sistemu bio je Aleksandar Jaćović  (1989–1992). U gradu se formiraju nacionalne političke stranke, a politika bratstva i jedinstva i socijalističkog samoupravljanja ruše se kao kule od karata, beleži autor.
Mandat Konstantina Jovanovića od 1992. do 1996. godine je, po oceni autora, jedan od najtežih posle oslobođenja. To je vreme izbeglica, sankcija, inflacije, kriznih štabova, bonova...
Fevzija Murić prvi je u kancelariju uneo zastavu svoje stranke SDA. Posle osam meseci odlukom Vlade Srbije on je smenjen, a skupština raspuštena zbog nezakonitog delovanja. Opštinom je do 2000. godine rukovodilo veće na čijem je čelu bio Husein Ličina. NATO agresija i bombardovanje u kojem je poginulo 11 Novopazaraca obeležili su to vreme.
Vasvija Gusinac (2000–2004) bila je prva i jedina žena predsednik u stogodišnjoj istoriji grada.
Sulejman Ugljanin je za predsednika opštine izabran 2004. godine. U njegovo vreme izgrađene su dve osnovne škole, a Vlada Srbije je u Novom Pazaru otvorila Državni univerzitet. Ugljanin je mandat završio kao gradonačelnik jer je Novi Pazar dobio status grada.
Mirsad Đerlek je na mestu gradonačelnika bio tek godinu dana. Smenio ga je SDP, koji ga je i izabrao.
Aktuelni gradonačelnik Meho Mahmutović je na tom mestu od 2009. godine. U svoje dosadašnje rezultate je uknjižio tri nove osnovne škole, gerontološki centar, oko 300 asfaltiranih ulica, šest mostova, dečji vrtić, rešio je višedecenijski problem  vodosnabdevanja grada, urađen je fudbalski stadion po zahtevima Superlige, sportska dvoranu „Pendik”... Spisak bi mogao do izbora da se znatno produži.
A ko će da produži spisak novopazarskih predsednika – znaće se tek za dva meseca, posle izbora.

Nadal najavio tužbu zbog tvrdnji da je koristio doping
Španski teniser Rafael Nadal najavio je danas da će tužiti bivšu ministarku sporta Francuske Roselin Bašelo koja je izjavila da je pauzirao sedam meseci „najverovatnije zbog pozitivnog doping testa”.
Osvajač 14 grend slem trofeja Nadal rekao je da će tužiti svakoga ko „u budućnosti bude tvrdio nešto slično”. On je rekao da je umoran od takvih tvrdnji i da više neće dozvoliti „da prođu tek tako”.
„Francuski ministar bi trebalo da bude ozbiljan. Umoran sam od tih stvari, u prošlosti sam nekoliko puta puštao da to prođe, a sada više neću. Ovo će biti poslednji put da neko to izjavi”, rekao je Nadal, preneo je Bi-Bi-Si (BBC).
Bašelo je od 2007. do 2010. godine bila ministar zdravlja i sporta u vladi bivšeg predsednika Francuske Nikole Sarkozija.
Ona je prošle nedelje optužila Nadala za doping, kada je komentarisala slučaj Marije Šarapove, koja je pala na doping testu zbog supstance meldonijum.
„Kada vidite da teniser pravi višemesečnu pauzu to znači da su njegovi rezultati bili pozitivni na doping kontroli”, rekla je tada Bašelo.
Nadal nikada nije pao na doping testu, ali se spekulisalo da koristi zabranjene supstance.
Bivši teniser Francuz Janik Noa je 2011. godine rekao da je za uspeh španskog tenisera zaslužan doping, a dve godine kasnije Belgijanac Kristof Rohus pitao je kako je moguće da je Nadal bio toliko dominantan na Rolan Garosu 2012. godine, a da je samo dve nedelje kasnije bio povređen na Vimbldonu.
Beta

Prespavao sam pad Berlinskog zida
Tokom demonstracija u Istočnom Berlinu 1989. godine, bunta koji je predstavljao uvod u rušenje Berlinskog zida, jedna majka ugleda kako policija hapsi njenog sina, doživljava srčani udar i pada u komu. Pošto se majka budi posle velike političke i društvene promene, lekar procenjuje da bi ishod njene bolesti, zbog velikog šoka, mogao da bude fatalan, i zbog toga svi oko nje održavaju privid pređašnjeg stanja. Sadržaj filma „Zbogom, Lenjine!” Volfganga Bekera, iz 2003. godine, nije slučajno apostrofiran na početku književne večeri poznatog nemačkog pisca Inga Šulcea (1962) u Narodnoj biblioteci Srbije, u Beogradu, da se i njemu nije desila upravo ova tragikomična situacija. Šulce je, kako je rekao, zaista prespavao pad Berlinskog zida, ali je bio aktivni učesnik demonstracija koje su prethodile ovom događaju. Na osnovu stavova koje je izrekao ove večeri, očigledno je da poznati nemački pisac, za razliku od filmske junakinje od koje svi skrivaju veliku promenu, i te kako vrednuje i kritički posmatra sliku sveta. Ingo Šulce martovski je gost rezidencijalnog programa za pisce festivala „Krokodil”, u partnerstvu sa Gete institutom, a gostovanje u Narodnoj biblioteci Srbije bila je prilika da se srpski čitaoci upoznaju sa načinom razmišljanja i prozom ovog pisca, autora četrnaest knjiga, od kojih je samo jedna zbirka pripovedaka „Mobilni” prevedena kod nas (VBZ, 2008. prevod Jelene Petrović). Razgovor sa Šulceom vodile su Milena Đorđijević i Ana Pejović.
Ingo Šulce rođen je u Drezdenu, na Univerzitetu u Jeni studirao je starogrčki i latinski jezik, kao i germanistiku, a pre ujedinjenja Nemačke radio je kao dramaturg u pozorištu u Altenburgu. Od sredine devedesetih godina živi u Berlinu, gde je i objavio svoju prvu zbirku kratkih proza „33 trenutka sreće”. Član je Nemačke akademije za jezik i književnost, kao i Berlinske akademije umetnosti. Dobitnik je niza nagrada, među kojima je i književno priznanje „Bertold Breht”, a knjige su mu prevedene na više od 20 jezika. Ovom prilikom bilo je reči i o Šulceovom romanu „Adam i Evelin” koji suptilno, kroz privatnost junaka, dočarava političke promene u društvu.
– Prespavao sam pad Berlinskog zida. Kada je neko iz Istočne Nemačke, obično ga pitaju šta je radio u tom trenutku, a ja dajem ovaj razočaravajući odgovor. Ipak, nisam prespavao demonstracije koje su predstavljale uvod u taj 9. novembar. Još 1980. godine Jugoslavija je bila Zapad, a Istočna Nemačka – Istok, ali ubrzo ljudi su počeli obrnuto da posmatraju stvari. Ja nisam. To samo pokazuje koliko su Istok i Zapad relativni pojmovi. Moje je iskustvo da je Istok više poznavao Zapad, nego što je to bilo obrnuto. Istok je uvek imao veću potrebu da sebe objasni Zapadu. Promena koja je usledila posle pada Berlinskog zida odnosila se na izmenjen odnos prema zavisnostima i slobodama. Tek kasnije postao sam svestan toga da sam od 1990. godine počeo da razmišljam o novcu, što ranije nisam činio. Novac u Istočnoj Nemačkoj nije bio presudan pri izboru zanimanja, nije se mnogo razmišljalo o tome da li ćete kupiti knjige, ili otići u operu. Ne kažem da je ranije bilo bolje ili gore, jednostavno je bilo drugačije – kazao je Šulc.

U Nemačkoj se pojam Evrope pogrešno upotrebljava. Reč Evropa se sve više izjednačava sa pojmom Evropske unije, dok je pojam Evrope zapravo neuporedivo širi.

– Pitaju me da li je ujedinjenje Nemačke uspelo, ali o ujedinjenju možemo da govorimo u onom slučaju kada se A i B sjedine u C, kao nešto novo. Ovde su spojeni A i B, da bi nastalo samo veće A... U stvari, desilo se to da je Istočna Nemačka pripojena Zapadnoj Nemačkoj. Danas nije problem što više nema Istočne Nemačke, već što je nestao Zapad kakav je nekada bio – sa ljudskim licem. Ni za koga istočni blok nije bio toliko dobar kao za radnike u Zapadnoj Nemačkoj, ta konkurencija dva sistema dovela je na Zapadu do države blagostanja, koja danas, posle pada zida, izgleda nestvarno, kao raj. Nemačka danas u većoj meri jeste socijalna država, ali ima sve više nostalgičara za Zapadom kakav je nekada bio – objasnio je Šulce.
Pošto je sreća bila tema jedne od njegovih zbirki priča, Šulceov odgovor na pitanje o pojmu sreće na prelasku iz socijalizma u kapitalizam odnosio se u stvari na strah od onih koji misle da znaju šta druge čini srećnima. A kada je reč o javnom angažmanu intelektualaca, Šulce smatra da je književnost delotvorna.
– Mislim da je književnost najdelotvornija kada je u stanju da prikaže svet u svoj njegovoj raznolikosti. Tada je najjača. Zadatak pisca je da u javnosti ukaže na važne probleme, ali i da vodi računa o upotrebi reči, zbog toga što su reči ono što usmerava osećanja i razmišljanja. Mi smo upućeni na to da pričamo priče da bismo shvatili svoju poziciju u svetu. Ne mogu da zamislim kakva bih ličnost bio da nisam čitao knjige – smatra Šulce, koji je naglasio da je povodom ovog dolaska u Srbiju ponovo pročitao Andrićev roman „Na Drini ćuprija”.
Ingo Šulce pisao je o migrantima i pre ove velike migrantske krize. Kako je rekao, ova tema ilegalnih migranata koja je došla u Italiju nametnula mu se sama od sebe, u zbirci pripovedaka objavljenoj 2010. godine.
– Ranije je za mene postojao Berlinski zid koji se nalazio svuda, i delio me od ostatka sveta. Sada mogu da idem kuda kod želim, ali za mnoge druge ljude granice su nepremostive. Govorimo o razlikama između Istoka i Zapada, međutim, Vili Brant je još sedamdesetih godina ukazivao na razlike između Severa i Juga, kao što je o tome pisao i dramski pisac Hajner Miler. Sve je povezano, teško je govoriti o sadašnjosti bez sećanja na kolonijalna osvajanja Evrope, koja je time sebi natovarila veliku krivicu i odgovornost. Pravo je pitanje: Kako to da migranti tek sada u ovolikom broju beže iz Sirije? Reči Angele Merkel: „Mi to možemo”, nisu sasvim tačne, zato što se odnose na to da će problem biti rešen. Nemačka bi mogla da primi sve izbeglice, ali ovde je reč o bivšim kolonijalnim silama, kao što su Engleska i Francuska, koje ne preuzimaju pravu odgovornost za ovu krizu – smatra Ingo Šulce.
Posebna oblast interesovanja ovog autora jeste upotreba jezika, reči posebno. Šulce smatra da je u školama potrebno uvesti predmet koji bi se bavio samo rečima, zbog toga što se u Nemačkoj neke reči i pojmovi, kao što je pojam Evrope, pogrešno upotrebljavaju. Reč Evropa se sve više izjednačava sa pojmom Evropske unije, dok je pojam Evrope zapravo neuporedivo širi.

Sahranjen Dragan Nikolić
Glumac Dragan Nikolić sahranjen je u Aleji zaslužnih građana na beogradskom Novom groblju.
Porodica, prijatelji, veliki broj kolega i mnoštvo građana, poštovalaca glumca Dragana Nikolića odali su poslednji pozdrav na Novom groblju i prethodno na komemoraciji u Ateljeu 212.
„Dragi Gago, tvoj odlazak boli, ne samo najbliže: Milenu, porodicu, prijatelje i kolege, nego i hiljade nepoznatih ljudi koji izražavaju nevericu činjenicom da te više nema. Bio si važan mnogima, a da to nisi ni znao,” rekao je reditelj Goran Marković u govoru kojim se oprostio od poznatog glumca koji je igrao Flojda u njegovom filmu „Nacionalna klasa”.
„Šta da kažemo sada na rastanku? Sa naše strane, od ove nepregledne mase onih koji su voleli tvoju umetnost i tvoj stil, mogu obećati da ćemo pokušati da zaboravimo kako te više nema,” kazao je Marković.
Kovčeg su iz kapele ponele, između ostalih, kolege Svetislav Goncić i Vojin Ćetković,
Posle opela, povorka je krenula ka Aleji zaslužnih građana, predvođena krstom koji je nosio glumac Vuk Kostić, a pored kog je išla glumica Katarina Žutić sa Nikolićevim portretom.

(Foto I. Milutinović)
Supruga Dragana Nikolića, glumica Milena Dravić koračala je prva u povorci iza kovčega, a uz nju su tokom sharane stajali glumci Rade Šerbedžija, Žarko Laušević i Voja Brajović.
Sahrani su prisustvovali i ministar spoljnih poslova Ivica Dačić i ministar kulture i informisanja Ivan Tasovac.
Jedan od najvećih i najvoljenijih glumaca sa prostora bivše Jugoslavije, Dragan Nikolić, preminuo je 11. marta u 73. godini.(Tanjug)
Odlazak u nezaborav princa glume, dobrog duha Beograda
Ministar kulture i informisanja Ivan Tasovac na sahrani je kazao da su „srpska, jugoslovenska i evorpska kultura” ostale bez jednog od najvećih i najvoljenijih glumaca.
„Istini za volju, da može sada da nas čuje, Dragan Nikolić bi verovatno odmahnuo rukom i uz šeretski osmeh rekao 'ma pusti sad to'. Ili bi možda, da nas spreči u preterivanju, citirao jednu od svojih nezaboravnih uloga: 'Plakali smo. Pa šta? Nije zabranjeno ni vojnicima. Idemo dalje'“, rekao je Tasovac, a saopštilo Ministarstvo kulture i informisanja.
Tasovac je dodao da bi Nikolić verovatno poručio da se njegovim odlaskom vreme nije zaustavilo, da glumci dolaze i prolaze, ali da pozorište i film nikada neće „prestati da žive... kao jedina mesta na kugli zemaljskoj u kojima je sve moguće”.
„Sad kada Gage više nema, nastaviće da se bistri život i zbijaju šale po pozorišnim bifeima i gradskim kafanama. Dok je sveta i veka igraće se preferans i ploviti po Savi, a golubovi karudijani leteće slobodno i visoko nad (Crvenim) Krstom”, kazao je ministar i dodao da sumnja da će se ikada više u jednoj ličnosti spojiti takav „raskošni talenat, mangupski šarm i endemsko gospodstvo”.
Tasovac je rekao da je glumac jednom prilikom izjavio se ceo život trudio da u sebe utka ono što je pisalo na špici filma kojim je započeo karijeru „I kad budem mrtav i beo, ja bih ipak hteo da kakva-takva svetiljka budem”.
„Džentlmenski kodeks nije mu dozvolio ni da pomisli ono što smo svi mi znali i tada, a što osećamo i sada - da je Gaga još za života postao ne samo kakva-takva svetiljka, već najviši i najsjajniji svetionik „ princ glume, dobri duh Beograda, večiti tragač za istinom u svetu opsena, i drugar za nezaborav”, kazao je resorni ministar.
„Džentlmenski kodeks nije mu dozvolio ni da pomisli ono što smo svi mi znali i tada, a što osećamo i sada - da je Gaga još za života postao ne samo kakva-takva svetiljka, već najviši i najsjajniji svetionik  „princ glume, dobri duh Beograda, večiti tragač za istinom u svetu opsena, i drugar za nezaborav”, kazao je resorni ministar.
Ranije danas na Velikoj sceni „Mira Trailović” Ateljea 212 u Beogradu odražana je komemoracija Draganu Nikolić, kojoj je prisustvovao veliki broj njegovih kolega, prijatelja, poštovaoca, kao i brojni političari.(Beta)

Poslednji aplauz za Dragana Nikolića
Ne pamtim da je Srbija ikada ovako spontano tugovala za nekim kao za našim Gagom, romantičnim vitezom. Nismo nikada verovali da će ostariti i nije. On nas je samo napustio. Legenda o lepom Gagi sa Crvenog krsta živeće dugo i biće jedinstvena, topla, lepršava, kao što je i on bio. Počivaj u miru, zapali pljugu i naruči crni „džoni” i pripazi na nas malo ovde.
Ovo su reči kojima se, pored ostalih, glumac Dragan Bjelogrlić oprostio juče od svog duhovnog oca Dragana Gage Nikolića na komemoraciji koja je povodom smrti nezaboravnog glumca, urbane legende Beograda, održana u Ateljeu 212.
Dragan Nikolić, jedan od najvećih srpskih i jugoslovenskih glumaca ikada, sahranjen je juče u Aleji zaslužnih građana na Novom groblju u Beogradu. Poslednjem oproštaju pored porodice, prijatelja, kolega prisustvovao je i veliki broj građana.
Odavno pozorište Atelje 212 nije ovako bilo posećeno. Velika sala „Mira Trailović” ispunjena do poslednjeg mesta, sa strane u sali,  ali i u foajeu stoje poklonici lika i dela Dragana Nikolića, do galerije nije moglo ni da se priđe. Ista slika na sceni „Petar Kralj” na kojoj je posredstvom video bima publika mogla da prati komemorativni skup. Poslednjem ispraćaju od Dragana Nikolića u njegovom Ateljeu 212, na čijoj sceni je godinama nesebično delio svoje emocije sa beogradskom publikom, prisustvovali su njegova supruga Milena Dravić i članovi porodice, premijer Aleksandar Vučić, Maja Gojković, predsednica parlamenta, Ivan Tasovac, ministar kulture, Ivica Dačić, ministar spoljnih poslova, kao i njegove brojne kolege – Lazar Ristovski, Dara Džokić, Žarko Laušević, Tihomir Stanić i mnogi drugi. Nije izostala ni brojna publika da dugim aplauzom uz zvuke pesme „Flojd” poslednji put sa scene Ateljea 212 isprati Dragana Gagu Nikolić, jednog od najvoljenijih glumaca na ovim prostorima.
Gagin odlazak, kako se moglo juče čuti, mnogi su doživeli kao lični gubitak, a minut ćutanja traje danima i preplavljuje Balkan...
„Dragane, viteže naš, da ima neko ko te je slušao, a da se nije grohotom nasmejao. Da ima neko ko te nije video samo jednom, a da se u tebe nije zaljubio... Sam bi na svetu bio bez nas, rekao je Branimir Brstina, direktor Ateljea 212, opraštajući se od svog kolege, dok je Dušan Kovačević primetio da nije znao da će ga Gagin odlazak toliko umoriti uz napomenu: „Kada se pronela vest da si nas napustio, osetio sam poraz i besmislenost života. Nisam znao, a verovatno ni ti sam nisi znao koliko si voljen i cenjen širom Srbije i nekadašnje Jugoslavije. Osećam ponos što smo radili zajedno i poraz, jer ću te viđati samo u sećanju”.
Jelisaveta Seka Sablić nije su u ovim najtežim trenucima odvajala od bračnog para Nikolić – Dravić, a juče se ovako oprostila od svog Gage:
– Mnogo je voleo ljude, voleo je život i bio srećan što je glumac. U strašnim danima bolesti Dragan je jedino bio siguran pored svoje Milene. I tada je bio otmen, a ni u najtežim momentima nije gubio dar duhovitog čoveka. Nedavno, kada se u jednom trenutku zakašljao, pitala sam ga da li hoće da pozovem sestru da pljune, on mi je odgovorio: „Ne bi bilo u redu da pljunem sestru”. Bila sam toliko dirnuta da sam rekla: „Evo našeg Gage, ovo je kao ozdravljenje”. Dragana više nema, otišao je i poneo tu tajnu odlaska, a ova dva dana sećanja na njega pokazuju da je ostavio neuništiv trag i da je postao nacionalna figura.

(Foto Beta/E.V.)
U intervalima između govornika na sceni smenjivali su se inserti iz filmova u kojima je igrao Dragan Gaga Nikolić, što je publika pratila sa smehom i suzama.
– Mnogo će vode proći kroz Dunav i Savu dok se ne rodi takav mangup kakav je bio Gaga, laf! Čovek koga su svi voleli, velike duše! Svi smo se zaljubili u to njegovo lice u crno-belom filmu. To lice između svetla i tame sijalo je. Svaku ulogu želeo je da prikaže u jednostavnosti. Voleo je život, divna širina. Gago, rekao si mi da sam tvoj brat, ti si Gago brat svih nas, rekao je Rade Šerbedžija, izrazivši uverenje da bi Gaga Nikolić bio u „prvom timu glumačke reprezentacije Jugoslavije”.
Ako je tačno da ceo svet drži nekoliko pravednika, reči su Jagoša Markovića, onda je naš Beograd bio, ostao i ostaće u rukama Dragana Nikolića, velikog gospodina, viteza, glumčine, zvezde. Nije me strah za Beograd, za njegov duh i slobodu, dok je tebe, a tebe će biti uvek.
 Od svog „saborca” Prleta dirljivo se oprostio i njegov Tihi, Vojislav Voja Brajović, uz stihove pesme „Amigo” Arsena Dedića: „Noćne šetnje zimskim gradom, nepomično vrede. Ostaju nedovršene naše večne teme. Gluho svetlo na raskršću, pornografski kino, sa strahom smo okusili i vodu i vino. Amigo, prijatelju moj, kazivao je Brajović prisetivši se predstave „Posetilac” u kojoj su poslednji put igrali zajedno, ali i Gaginog komentara: „Ja igram Boga, a Voja je lep ko Frojd”.
Od Gage Nikolića oprostili su se i Radoslav Zelenović, Ljiljana Todorović, Milan Vlajčić, Radmila Stanković uz komentare da većeg gospodina, plemenitijeg čoveka, nežnijeg učitelja, šmekera i beogradskog mangupa nisu upoznali.

„Njujork tajms”: Amerika šalje Ukrajini stare modele kasetne municije - ne eksplodira odmah
SAD planiraju da Ukrajini pošalju stare modele kasetne municije koje u 14 odsto slučajeva ne detoniraju odmah, piše „Njujork tajms”.
Prema podacima lista, Pentagon uverava da su modernizovali model. Međutim, poboljšan je samo domet projektila, koji još uvek sadrži granate, čiji procenat neispravnosti je američki vojni resor opisao kao neprihvatljivo visok.
Prema pisanju „Njujork tajmsa”, pukovnik vojske u penziji Al Vosburg, koji je prošao obuku za uklanjanje eksplozivnih ubojnih sredstava, rekao je da će proces čišćenja područja nakon upotrebe ovakvih projektila potrajati, jer se ne mogu ručno pomerati. Pored toga, biće potrebna edukativna kampanja za stanovništvo koje će se vratiti na ove teritorije i koje bi moglo da strada od neeksplodiranih granata.
Savetnik za nacionalnu bezbednost američkog predsednika Džejk Salivan saopštio je 7. jula da su SAD odlučile da isporuče kasetnu municiju Ukrajini, čijoj se upotrebi UN protive. On je takođe napomenuo da je Kijev Vašingtonu dao pisane garancije za minimiziranje rizika za civile prilikom upotrebe ove vrste municije.

Tri osobe povređene u lančanom sudaru na auto-putu Beograd-Zagreb
Tri osobe su povređene večeras u lančanom sudaru na auto-putu Beograd-Zagreb u smeru ka gradu kod Zmajeve pumpe, rečeno je Tanjugu u MUP-u.
U sudaru su učestvovala dva putnička vozila i jedan kamion, a tri osobe koje su se žalile na povrede zbrinule su ekipe hitne pomoći.
Automobil SUV marke ''audi'' i drugo vozilo su od siline udara u potpunosti uništeni, dok je na kamionu pričinjena manja materijalna šteta.
Zbog sudara je na tom delu auto-puta formirana dugačka kolona, prenosi Tanjug.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Kad EU štampa novac i mi imamo koristi
Evropska centralna banka (ECB) preduzela je prošle sedmice dodatne mere kako bi podstakla privredni oporavak, povećala inflaciju i smanjila nezaposlenost u evrozoni. Novim merama povećan je program otkupa korporativnih i državnih obveznica, poznatiji kao štampanje para, sa postojećih 60 na 80 milijardi evra mesečno. Referentna kamata svedena je na nulu, a banke će ubuduće za držanje novca kod ECB morati da plate veće penale nego do sada.
ECB je sa drastičnim labavljenjem monetarne politike počela u martu prošle godine najavljujući mogućnost da te mere pojača i produži zavisno od toga da li je evropska privreda počela da se oporavlja. S obzirom na nove mere nema sumnje da pozitivni pomaci još nisu na vidiku.
Od labavije monetarne politike ECB Srbija je već prošle godine imala koristi. Višak novca u EU prelio i kod nas. Investitori su ulagali što u privredu što u dužničke državne papire, što je dovelo do stabilizacije i jačanja domaće valute u prošloj godini. Dodatni efekat je bio pad kamata kao posledica jevtinijeg zaduživanja banaka u svojim matičnim zemljama.
Kako će se nove mere ECB odraziti na nas i da li možemo ponovo da očekujemo da nas zapljusne talas jevtinijeg novca sa već poznatim posledicama?
Nebojša Savić, koji je na čelu Saveta guvernera Narodne banke, kaže da se ovogodišnje okolnosti od prošlogodišnjih unekoliko razlikuju. Američki FED, najveći igrač svetske ekonomije, gde je oporavak evidentan, sada vodi restriktivniju monetarnu politiku i povećava kamate. Lane u ovo doba i FED je popuštao monetarne dizgine. Suprotstavljeni ciklusi dve najveće ekonomije i to što FED vodi različitu politiku u odnosu na ECB za nas može da postane ozbiljan problem.
– Kamate na prinos u SAD rastu, pa će evropski investitori birati šta je za njih isplativije: da ulažu u američku privredu ili u ostatak Evrope gde smo i mi. Tu su i druge okolnosti poput toga da cena nafte pada u dolarima, ali s druge strane dolar jača tako da je pad cena nafte donekle poništen – kaže Savić.
Po njemu razlog što mere ECB još ne daju rezultate u raskoraku je da EU na centralnom nivou vodi monetarnu politiku, a države imaju svoje zasebne fiskalne politike. Države svojim fiskalnim politikama i strukturnim reformama ne reaguju na monetarne podsticaje pa zato još nema privrednog rasta. Nisu, istina, sve zemlje u istom položaju. Razlikuje se sever EU, gde je situacija bolja, i Španija, Portugalija, Italija, Grčka s većim teškoćama.
Mališa Đukić sa Beogradske bankarske akademije kaže da će investitori imati višak likvidnosti koji mogu da usmere i ka nama. Presudno je koliki prinos postižu u odnosu na našu konkurenciju. Ukoliko se odluče da investiraju prodaće devize što vodi stabilizaciji kursa i domaća valuta može da jača. Dodatno, smanjenje evropskih kamata pojevtinjuje izvore i za naše banke što može uticati na dalji pad cene zaduživanja.
Dragoslav Veličković, šef makroekonomskih istraživanja i analize u Sosijete ženeral banci kaže da će krediti indeksirani u evrima, zbog niske bazne stope euribora, i dalje biti vrlo povoljni za naše građane i privredu.
– Sa makroekonomske strane mere ECB bi trebalo da podstaknu privredni rast na taj način što će građani imati manje mesečne rate i povoljnije zaduživanje. I za privredu je, zbog nižih kamata, povoljnije zaduživanje što vodi rastu investicija. Jedini problem i dalje je spor privredni oporavak na globalnom nivou što usporava rast izvoza, kako u svetu tako i u Srbiji. Kod nas bi se, sa inflacijom od 1,5 odsto, moglo očekivati dalje smanjenje referentne kamatne stope NBS, mada ne u tolikom intenzitetu kao što je bilo do sada. To bi uticalo da rast BDP-a bude održiviji i samim tim dodatan pozitivan impuls svim sektorima privrede, uključujući i bankarski – kaže Veličković.

Godina borbe protiv antibiotika u hrani
Upotreba antibiotika u poljoprivredi, odnosno u proizvodnji hrane životinjskog porekla, predstavlja globalnu opasnost za javno zdravlje zbog čega je hitno potrebno pokrenuti akciju, upozorila je Međunarodna organizacija potrošača. Svetski dan potrošača obeležava se sutra i potrošačke organizacije širom sveta pozivaće multinacionalne lance brze hrane da uklone iz svojih jelovnika meso gajeno uz pomoć antibiotika.
Konzjumer internešenel je, da podsetimo, još u novembru prošle godine upozorio na ovaj problem i saopštio da se očekuje da će upotreba antibiotika u poljoprivredi porasti za dve trećine u narednim godinama, i to sa 63.200 tona u 2010. na 105.600 tona u 2030. godini. Upućeni su zahtevi na adrese tri velika lanca brze hrane „Mekdonalds”, „Sabvej” i KFC i zatraženo je od njih da prestanu da služe mesne obroke od stoke kojoj su davani antibiotici za lečenje ljudi. Ova kampanja pokrenuta je tokom Prvog svetskog kongresa o upotrebi antibiotika koji je organizovala Svetska zdravstvena organizacija.
Na skupu je zaključeno da se antibiotici rutinski daju životinjama kako bi se pojačao i ubrzao njihov rast, sprečilo obolevanje, i da ljudi koji konzumiraju to meso postaju sve otporniji na antibiotike i na taj način dovode u pitanje svoje lečenje u slučaju drugih oboljenja. Budući da je jedan od zaključaka ovog skupa bila činjenica da u svetu raste otpornost na antibiotike, a da se polovina svetske proizvodnje antibiotika koristi u poljoprivredi, odnosno u uzgoju stoke i peradi, ne čudi ovakva inicijativa „Konzjumer internešenela”.
Međunarodna organizacija za zaštitu potrošača je lancima brze hrane ostavila rok do kraja decembra da se izjasne o problemu i daju predloge za njegovo prevazilaženje i sada, uoči 15. marta, saopštili su da i nisu baš zadovoljni kako su odreagovali. 
Naime, „Mekdonalds” se obavezao da koristi piletinu gajenu bez upotrebe antibiotika samo u SAD počevši od 2017. i u Kanadi od 2018. godine. Ova obaveza odnosi se samo na dve od 100 država u kojima kompanija posluje, što je tek dva odsto. „Sabvej” je pristao da na tržištu Amerike koristi piletinu gajenu bez ikakvih antibiotika od 2016, ćuretinu od 2019. i govedinu i svinjetinu od 2025. godine. Međutim, ova obaveza odnosi se samo na jednu od 111 država u kojima „Sabvej” posluje.
KFC nije dao nikakvo obećanje, niti se obavezao da koristi meso koje je gajeno bez upotrebe antibiotika važnih za ljudsku medicinu, u bilo kojoj od država u kojima posluje. Sa preko 100.000 restorana širom sveta, ova tri lanca brze hrane imaju ogroman uticaj na tržištu mesa i mesnih proizvoda i njihove ozbiljnije akcije bi mogle da promene ovu lošu praksu sve veće upotrebe antibiotika u poljoprivredi.
 Amanda Long, generalni direktor „Konzjumer internešenela” je izjavila da su odgovori ovih lanaca potpuno neadekvatni „jer se obećanja koja su lanci brze hrane dali“ ograničena samo na Severnu Ameriku. 
– Potrebna nam je međunarodna akcija. Bez kontrole, otpornost na antibiotike će ubiti 10 miliona ljudi do 2050. godine. Smanjenje upotrebe antibiotika u poljoprivredi je urgentan i neophodan korak ka rešavanju ove krize. Svetski lanci restorana su u dobroj poziciji da ubrzaju smanjivanje upotrebe antibiotika u poljoprivredi, brže čak i od samih zakonodavnih promena. Kao što je u izveštaju i pokazano, nijedna kompanija od koje smo dobili odgovore još uvek nije u potpunosti preuzela svoju odgovornost – rekla je Longova.

Ruska preduzeća se okreću Srbiji
Trgovinsku razmenu Srbije i Ruske Federacije u 2015. godini obeležila je povremena promena kursa i pad vrednosti rublje, što traje od kraja septembra 2014. godine, ukazuju iz Privredne komore Srbije. To je izazvalo nesigurnost naplate, otežano planiranje i znatan pad izvoza, pa i uvoza. Ukupna prošlogodišnja robna razmena dve zemlje dostigla je 2,52 milijarde dolara, u poređenju sa 3,4 milijarde u 2014. Srbija je prošle godine izvezla robu za 726,26 miliona dolara, što je za 29,7 odsto manje nego u 2014, a uvezla za 1,8 milijardi, za oko četvrtinu manje nego u prethodnoj godini.



Moskva voli srpske proizvode

Predstavnici 11 ruskih trgovinskih lanaca, koji zajedno imaju više od 3.000 prodajnih objekata, pregovarali su u protekla dva dana u Beogradu sa srpskim kompanijama prehrambenog sektora o plasmanu njihovih proizvoda na tržište Ruske Federacije.Aleksej Nemerjuk, rukovodilac sektora za trgovinu i usluge administracije Moskve, kazao je da Moskva voli srpske proizvode, koji su zdravi i po ceni konkurentni. Prema njegovim rečima, glavni grad Rusije potroši više od 12 miliona tona proizvoda prehrane i svežih proizvoda godišnje. Prioritet u saradnji sa Srbijom imaju voće i povrće, posebno jagodičasto voće, koje se u Rusiji ne proizvodi. Nemerjuk je kazao da samo građani Moskve pojedu godišnje 370.000 tona jabuka, a u Srbiji se godišnje proizvede oko 350.000 tona ovog voća.

Najnovija politička dešavanja i susreti zvaničnika dve zemlje nagoveštavaju da će ovaj zastoj biti prevaziđen i da predstoji proširenje ekonomske saradnje Srbije i Rusije. Ruska preduzeća napuštaju saradnju sa turskim kompanijama i okreću se firmama iz Srbije, izjavio je nedavno David Vartanov, predsednik organizacionog odbora privredne izložbe „Ekspo Rusija–Srbija 2016”, koja će se od 16. do 18. marta po treći put održati u hotelu „Metropol palas” u Beogradu. Ruska automobilska industrija traži kooperante u Srbiji, kako bi naši proizvođači auto-komponenti mogli da popune prazninu na ruskom tržištu nakon prestanka saradnje sa firmama iz Turske.
Zbog pada vrednosti rublje više je smanjen izvoz robe naše industrije nego poljoprivrede. Najveći udeo u ukupnoj vrednosti izvoza iz Srbije u Rusiju i u prošloj godini imale su ženske čarape – 7,8 procenata, ali je njihov izvoz lane bio manji 27,6 odsto. Cirkulacione pumpe za grejne sisteme su na trećem mestu liste srpskih izvoznih proizvoda u Rusiju, ali je u 2015. vrednost njihovog izvoz bila manja za 26,7 procenata. Pad izvoza pokrivača podova bio je najveći – 64 odsto, slede sastavljene podne ploče – 54 odsto, zatim cevi od rafinisanog bakra – 48 procenata.
Izvoz poljoprivredno-prehrambenih proizvoda iz Srbije u Rusiju u 2015. dostigao je 269,94 miliona dolara, što je za 13,3 odsto manje nego u 2014. kada je premašio 294 miliona dolara. Pored svih otežavajućih okolnosti, izvoz jabuka povećan je prošle godine za 35 odsto, a njihov udeo u ukupnom izvozu je najveći – 13,4 odsto. Izvoz nektarina je povećan za 122, bresaka 93, a trešanja i višanja 90 procenata.
Trupovi i polutke od domaćih svinja u prošlogodišnjem ukupnom izvozu Srbije u Rusiju činile su 3,1 odsto. Upućeni tvrde da bi izvoz mesa i prerađevina mogao da bude i veći, pod uslovom da te robe imamo, što potvrđuje u izjavi za Tanjug i Vukoje Muhadinović, generalni direktor industrije mesa „Topola” iz Bačke Topole. Ova kompanija već desetu godinu prodaje na ruskom tržištu smrznuto meso, konzervirane i trajne proizvode. U poslednje dve godine znatno više, ali transport svinjskog mesa iz Srbije ne može kopnenim putem preko teritorije država Evropske unije. Smrznuto meso moralo je da putuje 25 i 30 dana preko luke Bar do Sankt Peterburga, jer je isporuka avionom veoma skupa. – Kada je rublja pozitivna, čitava Srbija radi, kada devalvira – ne radi niko – kaže Muhadinović. Našim građevincima u Rusiji se nude poslovi izgradnje sportskih objekata i zgrada koje će se koristiti za svetsko prvenstvo u fudbalu koje će biti održano u Rusiji 2018. godine, a Rusi su zainteresovani i za srpske banje i zimske turističke centre.

Izvor: Uprava carina

Ekstradicija i tajne poternice
Cr­na Go­ra je da­la pred­nost hr­vat­skom zah­te­vu za iz­ru­če­nje ge­ne­ra­la Bo­ri­sla­va Đu­ki­ća, iako je po­sto­jao i srp­ski zah­tev i iako ko­mand­na od­go­vor­nost kao po­seb­no kri­vič­no de­lo u Cr­noj Go­ri po­sto­ji tek od 2003. go­di­ne.
Sr­bi­ja je zah­tev za iz­ru­če­nje upu­ti­la upra­vo u na­me­ri da se po­stu­pak pro­tiv ge­ne­ra­la vo­di pred srp­skim pra­vo­su­đem. 
– Cr­na Go­ra to ni­je uva­ži­la. Re­a­go­va­la je dru­ga­či­je od, na pri­mer, Švaj­car­ske, ko­ja je Na­se­ra Ori­ća, ume­sto Sr­bi­ji, ko­ja je to pr­va tra­ži­la, iz­ru­či­la Bo­sni i Her­ce­go­vi­ni. Ako po­sto­ji vi­še zah­te­va za iz­ru­če­nje, su­ve­re­no je pra­vo Cr­ne Go­re da od­lu­či ko­joj će dr­ža­vi iz­ru­či­ti pri­tvo­re­ni­ka, a pri­li­kom to­ga se uzi­ma u ob­zir vi­še kri­te­ri­ju­ma, po­put te­ži­ne kri­vič­nog de­la, te­ri­to­ri­je na ko­joj je uči­nje­no, vre­me­na pod­no­še­nja zah­te­va, te dr­ža­vljan­stva oso­be či­ja se eks­tra­di­ci­ja zah­te­va – ka­že prof. dr Mi­lan Šku­lić, pred­sed­nik Udru­že­nja prav­ni­ka Sr­bi­je. 
To je i po­ru­ka svi­ma ko­ji sum­nja­ju da su na hr­vat­skim taj­nim po­ter­ni­ca­ma da bu­du mno­go oba­zri­vi­ji ka­da pu­tu­ju u Cr­nu Go­ru i uop­šte u ino­stran­stvo, is­ti­če pro­fe­sor.
– Na­i­me, Hr­vat­ska, bez ob­zi­ra na svo­je­vre­me­ni spo­ra­zum sa Sr­bi­jom o „po­šte­noj raz­me­ni po­da­ta­ka” i da­lje za­dr­ža­va prak­su po­sto­ja­nja ta­ko­zva­nih taj­nih po­ter­ni­ca. To zna­či da po­red po­zna­tih po­da­ta­ka da se ve­li­ki broj srp­skih dr­ža­vlja­na kri­vič­no go­ni u Hr­vat­skoj, po­sto­ji sum­nja i da se još je­dan ve­li­ki broj go­ni taj­no – ka­že dr Šku­lić.
Ge­ne­ral Bo­ri­slav Đu­kić je pe­de­se­ti Sr­bin ko­ji je iz­ru­čen Hr­vat­skoj zbog op­tu­žbe za rat­ne zlo­či­ne, a od njih je pe­ti ko­ji je iz­ru­čen iz Cr­ne Go­re.
– Ne ve­ru­jem da će ima­ti fer su­đe­nje u Hr­vat­skoj. Ta­mo su na­ža­lost, još na sna­zi „ide­o­lo­gi­ja” i mit ta­ko­zva­nog do­mo­vin­skog ra­ta i za hr­vat­sku vlast je jed­no od ključ­nih na­ci­o­nal­nih pi­ta­nja da Hr­vat­sku pred­sta­vi kao žr­tvu srp­ske agre­si­je. Za­bo­ra­vlja se ka­ko je rat po­čeo, na blo­ki­ra­ne ka­sar­ne i zlo­či­ne pro­tiv pri­pad­ni­ka JNA, ta­da je­di­ne le­gal­ne oru­ža­ne for­ma­ci­je, a za­bo­ra­vlja se i ka­da je Hr­vat­ska me­đu­na­rod­no pri­zna­ta, te ka­da je uop­šte, pre­ma me­đu­na­rod­nom pra­vu, is­pu­ni­la uslo­ve da se sma­tra ne­za­vi­snom dr­ža­vom. U hr­vat­skim op­tu­žni­ca­ma još se ostra­šće­no i ne­prav­nič­ki go­vo­ri o „ta­ko­zva­noj JNA” i „ta­ko­zva­noj TO”, a če­sto se spo­mi­nju i ter­mi­ni kao što su „ve­li­ko­srp­ska agre­si­ja”, „čet­nič­ke ve­li­ko­srp­ske for­ma­ci­je” i slič­no. To on­da na­go­ve­šta­va da se ta­ko stva­ra at­mos­fe­ra u ko­joj je ve­o­ma te­ško oče­ki­va­ti da bu­de oslo­bo­đen ne­ko ko je go­njen sa ta­kvim kva­li­fi­ka­ci­ja­ma – ka­že Šku­lić. 
Svo­je­vr­sna je iro­ni­ja, do­da­je pro­fe­sor, što je u ovom slu­ča­ju reč o iz­ru­če­nju iz Cr­ne Go­re ko­ja se u Hr­vat­skoj re­dov­no spo­mi­nje kao za­jed­nič­ki uče­snik sa Sr­bi­jom u ta­ko­zva­noj agre­si­ji na Hr­vat­sku, jer je Cr­na Go­ra ta­da bi­la u sa­sta­vu ta­da­šnje Ju­go­sla­vi­je. 
Osim to­ga, du­go su u Hr­vat­skoj po­seb­no za­me­ra­li Cr­noj Go­ri uče­stvo­va­nje nji­ho­vih re­zer­vi­sta u na­pa­du na Du­brov­nik, ali je isto ta­ko Cr­na Go­ra osta­la od Hr­vat­ske us­kra­će­na za in­for­ma­ci­je o sud­bi­ni jed­nog bro­ja za­ro­blje­nih cr­no­gor­skih re­zer­vi­sta u Hr­vat­skoj, za ko­je se osno­va­no ve­ru­je da su za­ro­blje­ni pa li­kvi­di­ra­ni. Po­red to­ga, po­sto­je i do­ka­zi o te­škim zlo­či­ni­ma, če­sto baš i nad Cr­no­gor­ci­ma, u lo­go­ru Lo­ra u Spli­tu. Iro­ni­ja je da će ge­ne­ra­lu Đu­ki­ću bi­ti su­đe­no baš u Žu­pa­nij­skom su­du u Spli­tu, ka­že naš sa­go­vor­nik.
Pro­fe­sor Šku­lić sma­tra da je Cr­na Go­ra mo­gla da od­bi­je zah­tev Hr­vat­ske za iz­ru­če­nje ge­ne­ra­la Đu­ki­ća, ako bi sma­tra­la da on ta­mo ne bi imao pra­vi­čan po­stu­pak, od­no­sno da se kri­vič­no go­ni pod od­re­đe­nim kri­te­ri­ju­mi­ma, ko­ji se svo­de na dis­kri­mi­na­ci­ju. 
Ge­ne­ral Srp­ske voj­ske Kra­ji­ne u pen­zi­ji, Bo­ri­slav Đu­kić, bio je od 17. ju­la pro­šle go­di­ne u eks­tra­di­ci­o­nom pri­tvo­ru u za­tvo­ru Spuž kod Pod­go­ri­ce, oda­kle je iz­ru­čen Hr­vat­skoj 7. mar­ta. 

Nastavljeno suđenje za ubistvo mačetom
Pred Višim sudom u Beogradu je, saslušanjem svedoka, nastavljeno suđenje Petru Kneževiću, optuženom da je u februaru prošle godine mačetom ubio Stevana Katilovića u Batajnici. Od pet svedoka koji su se pojavili pred sudskim većem, samo je jedan, Milan Grubić, bio očevidac nemilog događaja.
– Pošao sam da komšiji iz zgrade preko puta vratim nešto, i primetio sam automobil i dve siluete u tuči koja nije dugo trajala – objasnio je Grubić, rekavši da nije mogao jasno da vidi zbog sumraka.
– Ubrzo sam čuo vrisak i, kada sam prišao, prepoznao sam komšijin automobil i ženu. Ona ga je držala i vikala: „Ubi ga, ubi ga” – kazao je svedok, objašnjavajući pokretima i kako je supruga žrtve tada pokretom ruke pokušavala da nos koji je Katiloviću odsečen vrati na mesto. Grubić je rekao i da je žrtva obilno krvarila, ubrzo ne dajući znake života.
Nakon kraće pauze na suđenju su pregledani i video-snimci sa objekata u blizini mesta događaja, na kojima se vidi optuženi Petar Knežević sa kesom u ruci, a on je objasnio da je u njoj bilo mleko koje je kupio. Svi video-zapisi prethode vremenu kada je zločin izvršen.
Stravični događaj u kojem je Stevanu Katiloviću odsečen nos i kada je uboden u preponu iskrvarivši na smrt, podsetimo, dogodio se 16. februara prošle godine. Petar Knežević je uhapšen pet dana nakon ubistva, pošto je DNK analizom utvrđeno da krv koja je pronađena na njegovim cipelama pripada ubijenom. Optuženi, kojem se na teret stavlja krivično delo ubistva, negirao je krivicu.

Libanska vojska: Rakete su trenažne bez eksploziva
BEJRUT – Libanska vojska saopštila je danas da su dve rakete pronađene u Beogradu na letu Er Srbije iz Bejruta bile korišćene za obuku i da nisu sadržale eksploziv.
Rakete su poslate američkoj kompaniji koja ih je proizvela, kaže se u saopštenju vojske, prenosi AP.
Takođe se navodi da je vraćenje raketa bilo u skladu „sa administrativnim i pravnim merama nakon završetka obuke”.
Rakete su stigle letom Er Srbije iz libanske prestonice Bejruta, a trebalo je da budu pretovarene na drugi avion, pri čemu je njihova konačna destinacija bio Portland u američkoj saveznoj državi Oregon.
Projektile su na aerodromu „Nikola Tesla” u subotu otkrili psi trenirani za otkrivanje eksploziva.(Tanjug)

Sudija mora da pokaže da je nezavisan
Sa 25 godina, Snežana Andrejević bila je najmlađi sudija Prvog opštinskog suda u Beogradu, a danas je sa 65 najstariji sudija Vrhovnog kasacionog suda. Snežana Andrejević je jedini sudija u srpskom pravosuđu koji je uspeo da napuni 40 godina sudijskog staža.
Diplomirala je na Pravnom fakultetu u Beogradu 1973. godine i tada je počela da radi kao pripravnik, a kada je položila pravosudni ispit postala je i stručni saradnik.
– Za sudiju sam izabrana 12. februara 1976., kada sam imala 25 godina i četiri meseca. Iz moje generacije odabrano je još nekoliko kolega i tada se govorilo da je „stigao rokenrol u pravosuđe”, jer je to bila prva prava smena generacija. Došli smo u kolektiv ozbiljnih sudija, gde su mnogi bili mnogo stariji od nas i većina su bili muškarci. U Prvom opštinskom sudu nije bila nijedna žena krivičar, u Okružnom sudu samo jedna, a u Vrhovnom nijedna. Bilo je žena u građanskoj materiji, ali vrlo malo. Danas je u pravosuđu previše žena u odnosu na muškarce, čak dve trećine. Ni ta razmera nije dobra. Poželjnija bi bila neka zlatna sredina – kaže sudija Andrejević.
Crno-bela fotografija iz „Politike”, na kojoj mlade sudije polažu zakletvu pre 40 godina, stoji uramljena u njenoj kancelariji u Vrhovnom kasacionom sudu u Nemanjinoj 9.
– Iako smo tada bili željni znanja i puni takmičarskog duha, iako smo bili ravnopravni sa starijim sudijama kada je reč o težini i broju predmeta, nekada su ti naši počeci bili jako smešni. Tadašnji predsednik suda, pokojni Tomislav Stevanović, bio je vrlo mudar čovek i izuzetan pravnik, koji nam je stalno govorio da svuda moramo pristojno da se ponašamo, jer je pop pop i kad ne sveti vodicu, a da je sudija sudija i kad ne sudi. Stalno nas je podsećao da moramo da naplaćujemo sudsku taksu i da čuvamo sudske predmete – kaže sudija Andrejević.
Seća se slučaja u kome su stranke zaključile poravnanje. Jedan od njih bio je stariji čovek, seljak iz okoline Beograda, koji je odmah uzeo kopiju zapisnika.
– Predsednik suda je pola sata kasnije poslao kurira da me pozove da dođem. Imala sam naredno suđenje i rekla sam da neću da prekidam zato što me zove predsednik. Kada sam kasnije otišla, on me je obavestio da je taj stariji gospodin, odnosno seljak, došao kod njega i pokazao mu to što sam uradila. Ja sam, naravno, bila uvređena i kazala da sam sve uradila fantastično, a onda mi je predsednik rekao da se seljak raspitivao „ko je gazda od ove kuće”. Kada je odgovorio da je on gazda, seljak je predsednika pitao: „Hoćeš da pogledaš valja li ovo što napisa ono devojče?” – priča sudija Andrejević.

To je surov posao, niko ne može da vam pomogne kada se lomite, kaže Snežana Andrejević, najstariji delilac pravde u srpskom pravosuđu. – Kada je sa 25 godina primljena u tadašnji Prvi opštinski sud, govorilo se da je stigao rokenrol u pravosuđe

Tada se osetila poraženo zbog svoje mladosti i pitala se da li je stranke doživljavaju kao dete ili kao sudiju.
– Sada mislim da to jeste bilo prerano i da za sudiju ipak treba malo više iskustva. Nije staž tapija na pamet, ali mudrost i iskustvo jednog seljaka rekli su mi mnogo i o mentalitetu našeg naroda i o tome sa čim ću se suočavati na tom usamljeničkom poslu, na kome niko ne može da vam pomogne kada se lomite kakvu ćete odluku da donesete, ili kad tragate za nekim činjenicama koje vam ostanu stalno u podsvesti nedorečene. To je surov posao koji iscrpljuje mentalno, jer zahteva veliko posvećenje i rad. Mnoge sudije zanemaruju lični i porodični život da bi obavile posao – kaže Snežana Andrejević.
Deset godina je bila sudija Prvog opštinskog suda, a onda 12 godina sudija Okružnog suda u Beogradu. Uvek je radila u građanskoj materiji. Bila je predsednik sudskih veća i odeljenja. Za sudiju Vrhovnog suda izabrana je 1998., onda i reizabrana od 1. januara 2010. godine u Vrhovni kasacioni sud, gde je danas zamenik predsednika. Uređuje „Bilten sudske prakse” i jedna je od najaktivnijih u edukaciji mlađih sudija za primenu novih zakona. Uvek je posvećena poslu i nije se umorila, a suprugu je zahvalna što je preuzeo porodične obaveze.
Najteži momenat za nju je bio reizbor sudija krajem 2009. godine, kada je skoro hiljadu ljudi ostalo bez posla u novoj mreži sudova.
– Bila sam potresena i šokirana jer nisu reizabrani moji najbolji prijatelji, Ljubica Milutinović i Janko Lazarević iz Vrhovnog suda. Bile smo reizabrane Vida Petrović Škero i ja. Nije mi bio prihvatljiv masovni reizbor, sa post festum opravdanjem da su postojali razlozi za nečiji neizbor. Naravno da svaki sudija treba da se suoči sa tim da se njegov rad preispituje. Mi se potpisujemo na svoje presude i postoji lična odgovornost, a onda neka nas i pojedinačno preispitaju. Sudija može da bude eliminisan iz sistema ako ne zadovoljava osnovne kriterijume ili ako je učinio neki disciplinski prekršaj ili nešto drugo – kaže naša sagovornica.
Smatra da sudovi treba da rade u tišini i da sudije ne treba da budu medijske zvezde.
– Ipak, predsednici sudova trebalo bi više da se zauzmu za to da javnost zna šta sudovi rade. Građani nas poistovećuju sa milicijom i tužilaštvom. Sudovi ne pokazuju u javnosti da su nezavisni. Nije dovoljno da ja zaista jesam nezavisna, da radim svoj posao bez uticaja bilo koga sa strane. Javnost mora da bude uverena da je to tako, a to znači da bi sudovi morali da ostvare mnogo bolju i sadržajniju komunikaciju sa medijima – kaže sudija.
Ona tvrdi da nikada nije osetila pritisak na sud, ni u vreme Tita, ni u vreme Miloševića.
– Možda bi sada bilo divno da kažem da me je neko pitao za neki predmet, a da sam ja bila jedna moralna gromada koja je odbila sve pritiske. Međutim, verujte, nikada me niko nije pitao za neki predmet, čak i u slučajevima kada je to moglo da se očekuje. To zavisi od toga kakav stav zauzmete. Ipak ne mogu da generalizujem i da kažem da nije bilo pritisaka, jer svaki sudija pojedinačno najbolje zna da li je i kakve pritiske trpeo u svom radu – kaže sudija Andrejević.
Sudije Vrhovnog kasacionog suda, po važećem zakonu, imaju pravo da rade dok ne navrše 67 godina života. Naša sagovornica obavljaće sudijski posao do oktobra 2017. godine.

Potežica dao izjavu o otmici službenika ambasade
Put na kom je oteto dvoje službenika ambasade u Libiji, koji su nedavno poginuli u vazdušnom napadu, nema alternativu i vodi ka gradu u kojem je godinama otvoren račun srpske ambasade. Tim putem su Slađana Stanković i Jovica Stepić prošli nekoliko dana ranije i zato su bili u prvom automobilu, ispred automobila ambasadora Olivera Potežice, izjavio je danas generalni sekretar Ministarstva spoljnih poslova Veljko Odalović. „To je put kojim se, a dostaviće nam i zvaničnu statistiku, ide poslednjih sedam, osam godina, tuda se išlo na desetine i stotine puta. To je put koji vodi ka jednom gradu u kojem je od 90-ih godina bio otvoren račun naše ambasade, upravo zbog platnog prometa”, rekao je Odalović za N 1.
Generalni sekretar Ministarstva spoljnih poslova je naveo da je ambasador Potežica u petak i subotu bio u Beogradu i da je sa njim razgovarano o svim aspektima tog tragičnog događaja. „To je put kojim su naši zaposleni, koji su kidnapovani, prošli nekoliko dana pre toga. Taj put nema alternativu, osim avionom, za mnoge administrativne poslove koje su obavljali. Prema izjavi ambasadora, oni su pošli kao podrška, ne kao fizička podrška, već da mu pokažu put koji su oni prošli nekoliko dana ranije. Taj put je bio za ambasadora nepoznat”, objašnjava Odalović.
„Ono što smo ga još pitali, a važno je reći - on je tom prilikom želeo da završi dve stvari - da prebaci porodicu usput do Tunisa i da se porodica vrati u Srbiju, i drugi da ostane 9. na zakazane sastanke sa ambasadorima. Prema našim informacijama, on se tog 9. i video sa ambasadorom Bugarske i obavio razgovor sa njim koji je ranije dogovoren”, naveo je Odalović. Na pitanje da li prema za sada dostupnim informacija ima odgovornosti ambasadora Olivera Potežice, Odalović kaže da su procedure „prepoznate” i da se mora imati u vidu i ratno stanje u Libiji.
„Imajući u vidu situaciju u zemljama koje su rizične, u kojima su ratni sukobi - ako se procedura o polasku na put primeni na primer u jednom Londonu i na jedno područje koje je zahvaćemo ratom sa nedefinisanom vlašću, onda se mora sagledati i taj aspekt i mora se to imati u vidu. Mi u kontinuitetu imamo tamo ambasadu i nije bilo ozbiljnijih incidenata koji bi ukazivali da se našem osoblju tako nešto može dogoditi. Istrage će utvrditi da li su pobude otmice bile pljačkaške”, kaže Odalović. Prema njegovim rečima, radna grupa za sada je „saznala sve što se može saznati”, ali da se sada čekaju odgovori libijskih vlasti, jer bez njihovih informacija slika ne može biti potpuna.
„Najveći deo onoga što smo planirali da uradimo je i urađeno, uključujući razgovor sa ambasadorom Potežicom u Beogradu. To je nešto što smo odmah po dobijanju rešenja o formiranju radne grupe postavili kao neki svoj prioritet. Ono što smo prepoznali u svemu ovome, posle razgovora sa njim u petak i subotu, jeste da nam je neophodno da dobijemo određene informacije koje smo u više navrata tražili od libijskih vlasti, odnosno nadležnih organa koji su u Tripoliju. Oni sigurno poseduju neke za nas važne i relevantne informacije”, veruje Odalović.
Generalni sekretar Ministarstva spoljnih poslova kaže da iz prepiski imaju kompletnu sliku događaja - od priprema za put, do samog puta, kako se napad desio, kidnapovanje, ranjavanje čoveka koji je bio u koloni, potom nastavak - odlazak do Tunisa, pa povratak u Tripoli.
„Mi čekamo sada informacije iz Tripolija mada je veliki problem što u Tripoliju postoje dve vlade i što je situacija konfuzna na terenu ali mi želimo pune informacije o srpskom osoblju. Naše procedure ne mogu da daju punu sliku zato su nam neophodne one procedure koje se tiču našeg DKP-a u Libiji sa njihovim nadležnim organima. To nam je važno da bismo znali da li je put bio najavljen, kakva je bila svrha puta, da li je tražena saglasnost za taj put, obezbeđenje, da li je vršena procena bezbednosti...To nam fali, očekujemo da ćemo veoma brzo i uz insistiranje ambasadora Potežice koji se već vratio tamo, u narednih nekoliko dana opet zatražiti te odgovore”, ističe on.
Odalović kaže da će tek po dobijanju tih informacija moći potpuno da informišu javnost da li su nalozi i direktive bili u redu ili su na bilo koji način uticali na tragičan epilog. „Takođe očekujemo da će i američke vojne i obaveštajne službe razjasniti nedoumice koje su stvorile konfuziju - da li su uopšte znali da bombarduju lokaciju na kojoj ima civila”, naveo je Odalović. Prema njegovim rečima, tek kada bude gotov izveštaj radne grupe biće poznato i da li će Ministarstvo vladi preporučiti zatvaranje ambasade u Tripoliju.
Tanjug

Povratak taksene marke
U Vladi Srbije potpisani su ugovori kojima se reguliše puna primena Zakona o sudskim taksama i puštanje u maloprodaju taksenih maraka. Dokument su parafirali Nikola Selaković, ministar pravde u Vladi Republike Srbije, Milan Krkobabić, direktor JP „Pošta Srbije”, preduzeća koje je ovlašćeni distributer i prodavac, i Nenad Rašković, generalni direktor Zavoda za izradu novčanica i kovanog novca, koji će štampati taksene marke.
Od sredine aprila građani i advokati će za sve sudove i javna tužilaštva u Srbiji moći da sudske takse do 5.000 dinara plaćaju putem taksenih marki u poštama Srbije, a ako su skuplje u gotovom novcu.
Ministar Selaković je istakao da se vraćanjem sudskih taksenih maraka u pravosudni sistem rešava problem koji postoji duže od 20 godina.
„Prednosti sudskih taksenim marki kao sredstva plaćanja su u uštedi vremena, jer građani i pravna lica više neće morati da čekaju u redovima. Takođe, na ovaj način se dodatno disciplinuje čitav sistem za plaćanje sudskih taksa”, rekao je Selaković, dodavši da će deo prihoda od prodaje sudskih taksenih maraka biti iskorišćen za osavremenjavanje načina plaćanja elektronskim putem i putem mobilnog telefona.
Direktor Pošte Milan Krkobabić je podsetio da su građani do sada morali da plaćaju proviziju, koja je u Pošti Srbije za najmanje iznose bila 45 dinara, a u poslovnim bankama čak i do 160 dinara.
„Sada se građani oslobađaju tih troškova, a budući da dobit Pošte Srbije, kao javnog preduzeća, najvećim delom odlazi u republički budžet, na ovakav način i veći deo prihoda koji ostvarimo na osnovu prodaje sudskih taksenih maraka ići će u budžet Srbije”, istakao je Krkobabić i najavio da će 201 pošta opsluživati 260 sudova, uključujući i devet pošta na Kosovu i Metohiji.
„Mreža Pošte Srbije u potpunosti će pratiti mrežu sudova, a u narednom periodu ćemo gledati da u sudovima u većim gradovima, gde god je to moguće, imamo i poštu”, rekao je Krkobabić.
Taksene marke su urađene u devet apoena – od 10, 20, 50, 100, 200, 500, 1.000, 2.000 i 5.000 dinara.
„S obzirom na to da je reč o jednoj vrsti platežnog sredstva, tretirali smo ih kao novac – u opticaju se ne mogu pojaviti dve iste taksene marke pošto imaju jedinstvenu bar-kod numeraciju”, objasnio je Nenad Rašković, generalni direktor Zavoda za izradu novčanica i kovanog novca.

Jedan spomenik za dva muža
Vršac – Vrščani su svom slavnom sugrađaninu Jovanu Steriji Popoviću (1806–1856), ocu srpske drame, podigli dva spomenika. Jedan je u Gradskom parku, rad Rista Stijovića, po narudžbini arhitekte Dragiše Brašovana, a drugi na Pozorišnom trgu, ispred Narodnog pozorišta, koje nosi piščevo ime. Celu figuru kod čuvenog Jovana Soldatovića naručili su na postamentu potpisani „pozorištnici Jugoslavije” 1981. godine, u znak zahvalnosti velikanu, povodom 175 godina od njegovog rođenja.
U Vršcu i jedna osnovna škola nosi Sterijino ime, kao i jedna od najdužih ulica. Postoji i muzej posvećen njemu, otvoren u rodnoj kući, koju je njegov brat Đorđe zaveštao crkvi. Ipak, malo se zna za spomenik Steriji na Pravoslavnom groblju, koji mu je, kao svom drugom suprugu, podigla Jelena, rođena Dimić, pet godina starija od pisca.
Ovaj spomenik, pored glavne staze na Pravoslavnom groblju, samo petnaestak metara udaljen od crkve, posebno je zanimljiv, jer je Jelena jednu stranu nadgrobnog obeležja posvetila svom prvom mužu Joakimu Manojloviću, „sirotinjskom ocu pri magistratu vršačkom”. Na postamentu Joakimove strane spomenika, Jelenina rodbina je nakon njenog upokojenja dala da se iskleše: „Ovde leže zemni ostaci udove Jelene Popović, koja se dana 25. juna godine 1877. u večnost preselila.”
Inače, udovicom Jelenom Sterija se oženio 1849. godine, 14 godina pošto je njegova verenica Marta poginula od udara groma. Sterija na svojoj strani spomenika „gleda” prema gradu, niz Ulicu Zmaj Jovinu, na čijem je drugom kraju piščeva rodna kuća, koju je njegov brat Đorđe zaveštao Srpskoj pravoslavnoj crkvi. Druga, Joakimova strana, okrenuta je na zapad, pa tekst na njoj, na prvi pogled, nije toliko upadljiv.
– Na prednjoj strani su stihovi koje je Sava Pavišević, đakon kod tadašnjeg vršačkog episkopa Emilijana Kengelca i piščevog prijatelja, posvetio Steriji. On je, inače, i govorio na sahrani pisca. Zanimljivo je da se u blizini nalazi spomenik-piramida Sterijinom ocu, majci i njegovoj braći i sestrama. Na ovom obeležju piše da se „na 33 koračaji severno nalazi spomenik Jovanu Steriji Popoviću”. Taj spomenik sam davno, slučajno, pronašao u žbunu divljih ruža, pa sam upravu groblja zamolio da ga urede i vrate na mesto, pa je, tako, i on sačuvan do današnjih dana. Koliko znam, sličnih primera dvostranih spomenika nema. Spomenik Steriji i Joakimu Manojloviću jedini je ove vrste. Kada sa suprugom odem na groblje, ponesemo neki cvet za Steriju, a kraj spomenika uvek zateknem pokoji struk svežeg cveća, što je baš lepo od poštovalaca – kaže nam vršački književnik Dušan Belča i podseća da je nekad bio običaj da školska deca u okviru nastave obilaze Steriju na Pravoslavnom groblju.
Zamolili smo gospodina protojereja Željka Stojića, paroha vršačkog, da nam pomogne u tumačenju uklesanih stihova koje je pomenuti đakon Pavišević darovao svom prijatelju. Napisao ih je na „slavenoserbskom koji je bio u dominantnoj upotrebi krajem 18. i 19. veku u obrazovanim slojevima srpske građanske klase u Vojvodini”.
– Boja u uklesanom tekstu polako bledi, ali sam ipak uspeo da razaznam stihove pesnika koje je posvetio Steriji, koji nemaju interpunkciju, pa ću vam ih kao takve i preneti: „Ko se rodi i umreti mora kosti trunu u grobnome mraku al duh leti vrh sunčevih dvora da u večnom ogleda se zraku Kaplji suzo ti pesmi zahvalna a na grobu ljubljenog pesnika te zalivaj zeleno busenje nek procveta mirisno cveće spomen lepi od naših suza”. Poznajem spomen-obeležja na Pravoslavnom groblju, ali spomenik sličan Sterijinom i Joakimovom nisam video – rekao nam je protojerej Željko Stojić, koji naglašava da je na vršačkom groblju sahranjeno mnogo velikana, koji su svojim radom obeležili čitave, ne samo naše, epohe.

„Njujork tajms”: Amerika šalje Ukrajini stare modele kasetne municije - ne eksplodira odmah
SAD planiraju da Ukrajini pošalju stare modele kasetne municije koje u 14 odsto slučajeva ne detoniraju odmah, piše „Njujork tajms”.
Prema podacima lista, Pentagon uverava da su modernizovali model. Međutim, poboljšan je samo domet projektila, koji još uvek sadrži granate, čiji procenat neispravnosti je američki vojni resor opisao kao neprihvatljivo visok.
Prema pisanju „Njujork tajmsa”, pukovnik vojske u penziji Al Vosburg, koji je prošao obuku za uklanjanje eksplozivnih ubojnih sredstava, rekao je da će proces čišćenja područja nakon upotrebe ovakvih projektila potrajati, jer se ne mogu ručno pomerati. Pored toga, biće potrebna edukativna kampanja za stanovništvo koje će se vratiti na ove teritorije i koje bi moglo da strada od neeksplodiranih granata.
Savetnik za nacionalnu bezbednost američkog predsednika Džejk Salivan saopštio je 7. jula da su SAD odlučile da isporuče kasetnu municiju Ukrajini, čijoj se upotrebi UN protive. On je takođe napomenuo da je Kijev Vašingtonu dao pisane garancije za minimiziranje rizika za civile prilikom upotrebe ove vrste municije.

Tri osobe povređene u lančanom sudaru na auto-putu Beograd-Zagreb
Tri osobe su povređene večeras u lančanom sudaru na auto-putu Beograd-Zagreb u smeru ka gradu kod Zmajeve pumpe, rečeno je Tanjugu u MUP-u.
U sudaru su učestvovala dva putnička vozila i jedan kamion, a tri osobe koje su se žalile na povrede zbrinule su ekipe hitne pomoći.
Automobil SUV marke ''audi'' i drugo vozilo su od siline udara u potpunosti uništeni, dok je na kamionu pričinjena manja materijalna šteta.
Zbog sudara je na tom delu auto-puta formirana dugačka kolona, prenosi Tanjug.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

U utorak odluka o ukidanju vanredne situacije
Sednica Republičkog štaba za vanredne situacije biće održana u utorak u zgradi Vlade Srbije. Sednica će početi u 13 sati, saopštila je vladina Kancelarija za saradnju sa medijima.
Ministar unutrašnjih poslova Nebojša Stefanović najavio je da će Vlada Srbije u utorak odlučiti o ukidanju vanredne situacije zbog odbrane od poplava, ukoliko vremenska situacija nastavi da se poboljšava.
„Predložiću premijeru da sutra vlada odluči o ukidanju vanredne situacije na teritoriji Srbije i da se sve aktivnosti nastave redovno”, rekao je Stefanović u ponedeljak za RTV.
Tanjug

Diković obišao vojnike na granici sa Bugarskom
Načelnik Generalštaba Vojske Srbije general Ljubiša Diković obišao je pripadnike vojne policije koji su angažovani na zaštiti granice sa Republikom Bugarskom, saopštilo je Ministarstv odbrane. Nakon obilaska pirotske kasarne „Treći pešadijski puk“, gde su smešteni pripadnici Trećeg bataljona Vojne policije, graničnog prelaza Gradina i centra Uprave granične policije u Dimitrovgradu, general Diković je istakao da su u prethodnih nekoliko dana pripadnici Vojske Srbije angažovani na podršci snagama MUP-a na obezbeđenju državne granice.


(Foto Ministarstvo odbrane)

– Danas smo ovde sa komandantom granične policije generalom Božovićem i komandantom Kopnene vojske generalom Simovićem da se uverimo kako se zadaci realizuju na terenu i onim što smo videli možemo biti u potpunosti zadovoljni. Koordinacija je izvršena i zadaci se obavljaju po planu – rekao je Diković.

Govoreći o angažovanju Vojske Srbije na pomoći pripadnicima MUP-a Srbije general Milenko Božović je istakao da već nekoliko dana patrole granične policije i vojne policije rade na zaštiti državne granice i prvi izveštaji sa terena svedoče da je saradnja izuzetno dobra i na visokom profesionalnom nivou. Pripadnici vojne policije dobili su sva potrebna ovlašćenja da ovaj zadatak izvrše zajedno sa organima MUP-a.

Predsednik Nikolić: Rusija će do kraja 2019. uraditi mozaik u Hramu Svetog Save
Do kraja 2019. godine Rusija će uraditi mozaik na oko 4.000 kvadrata u Hramu Svetog Save, saopšteno je danas nakon sednice Glavnog odbora Društva za podizanje Hrama Svetog Save na Vračaru u Beogradu, kojom je predsedavao predsednik Srbije Tomislav Nikolić.
Kako je saopšteno iz Predsedništva Srbije, Rusija će do tada napraviti mozaik u kupoli, potkupolnoj galeriji i oltaru, dok će Srbija izvesti sve pripremne radove za postavljane mozaika, kao i izradu platforme visoke 38 metara koja bi trebalo da bude postavljena u hramu do 1. maja 2016. godine.

(Foto Tanjug/Z.Ž.)
Nikolić, koji je i predsednik Glavnog odbora, ocenio je da je pomoć Rusije u izradi mozaika bitna jer pokazuje čvrste veze dva pravoslavna naroda, o čemu je nedavno razgovarao sa predsednikom Ruske Federacije Vladimirom Putinom.Na sednici su usvojene izmene statuta Društva, poslovnika Glavnog odbora Društva i poslovnika Skupštine Društva. Prikazana je dinamika i program radova u ulici Bore Stankovića i na platou Hrama Svetog Save, kao i plan i program svih predstojećih radova do završetka gradnje, sa finansijskom analizom.
Pored članova Glavnog odbora, sednici su prisustvovali generalni direktor kompanije Naftna industrija Srbije Kiril Kravčenko, član Upravnog odbora kompanije Gasprom njeft Aleksandar Dibalj i ; zamenik rukovodioca Ruske Federalne agencije za pitanja Zajednice Nezavisnih Država, sunarodnika u inostranstvu i za međunarodnu humanitarnu saradnju (Rošotrudničestvo) Aleksandar Rađakovič.(Beta)

Preminula majka Zorana Đinđića
Majka ubijenog premijera Zorana Đinđića, Mila Đinđić, preminula je noćas na VMA u Beogradu u 84. godini, prenose beogradski mediji.
Mila Đinđić se od 2013. godine zbog teškog zdravstvenog stanja bila smeštena u privatnom Domu za stara lica u Jajincima, a od 2004. godine bila je pod stalnom policijskom zaštitom.
Lečila se na Vojno-medicinskoj akademiji u Beogradu. (Tanjug)

U Srbiji 15 osoba preminulo od posledica koje se povezuju sa gripom
U Srbiji je tokom ove sezone 15 osoba preminulo od posledica koje se povezuju sa virusom gripa, kazao je danas direktor Instituta za javno zdravlje Srbije Dragan Ilić.
„ Za ovu sezonu specifično je to što je od posledica gripa preminulo i više mlađih osoba”, kazao je Ilić za Radio-televiziju Srbije.
Prema njegovim rečima, ove sezone potrošena je predviđena količina vakcina, pa bi za sledeću trebalo razmišljati o nabavljanju većeg broja doza.
Ilić je ukazao i da proteklih dana jenjava broj obolelih sa simptomima gripa.
Beta

Čanak prvi na izbornoj listi SDS, LDP i LSV
Republička izborna komisija proglasila je listu Boris Tadić, Čedomir Jovanović – Savez za bolju Srbiju – LDP, LSV–SDS, a ona će biti sedma na glasačkom listiću. Prvi na listi je Nenad Čanak, lider LSV-a, drugi je Čedomir Jovanović, lider SDS-a, a Boris Tadić, lider SDS-a, kao ni na prošlim izborima, nije na listi. SDS Borisa Tadića i LSV Nenada Čanka izašli su 2014. na izbore na zajedničkoj listi i osvojili 18 poslaničkih mandata, dok LDP Čedomira Jovanovića nije prešao cenzus.
Prvi na listi iz redova Tadićevog SDS-a jeste Marko Đurišić i on je na četvrtom mestu, a ispred njega je, trećem mestu, Nada Lazić iz LSV-a. Prema istraživanjima javnog mnjenja, ova lista se kreće oko cenzusa, nešto malo više od pet odsto, što znači, ako tako i bude, da će ona u parlamentu biti zastupljena sa najviše 14 poslanika, a u tom slučaju Bojan Kostreš, zamenik predsednika LSV-a, ne bi obnovio mandat, budući da se nalazi na 18. mestu na listi.
Ukoliko pretpostavimo da će lista osvojiti isti broj mandata kao na prethodnim izborima, pored pomenutih, poslanički mandat dobili bi: Nataša Mićić, Goran Bogdanović, Nenad Milić, Miroslav Aleksić, Olena Papuga, Nenad Konstantinović, Marinika Tepić, Žarko Korać, Zdravko Stanković, Kenan Hajdarević, Maja Sedlarević, Aleksandar Senić, Tinde Kovač Cerović i Bojan Kostreš.
Tadić, Jovanović i Čanak oslonili su se na proverene stranačke kadrove, pa na listi nema ličnosti iz javnog života. Ukoliko bi lista osvojila 18 mandata, šest poslanika bilo bi iz Beograda, zvanično. Međutim, ima nekoliko onih kojima Beograd ne piše kao prebivalište, mada oni žive u njemu. Svoje poslanike imali bi još Novi Sad, Užice, Leposavić, Trstenik, Kula – Ruski Krstur, Pančevo, Priboj, Rača i Zrenjanin.

Zukorlić podneo ostavku na mesto muftije
Novi Pazar – Nosilac liste Bošnjačke demokratske zajednice Sandžaka (BDZS) „Za pomirenje” Muamer Zukorlić podneo je ostavku na mesto sandžačkog muftije i raspoređen je na mesto savetnika u Mešihatu Islamske zajednice u Srbiji.
– Odluku da podnesem ostavku doneo sam nakon konsultacija sa reis-ul-ulemom Islamske zajednice u Bosni i Hercegovini Huseinom Kavazovićem, a sa namerom da stavim tačku na pokušaje da se moj ulazak u politiku iskoristi protiv islamske zajednice – rekao je Zukorlić na konferenciji za novinare u Mešihatu IZ u Srbiji.
Kada je pre nedelju dana obelodanio da će da zapliva u političke vode, Zukorlić je govorio da će versku odoru da odloži samo za izvesno vreme.
On je, prihvatajući da bude nosilac liste BDZS-a na predstojećim izborima, govorio da je, uz saglasnost Mešihata, svoju funkciju sandžačkog muftije „stavio u stanje mirovanja”.



SDP: Zukorlić je bio smetnja jedinstvu Islamske zajednice

Novi Pazar – Sandžačka demokratska partija (SDP), čiji je osnivač Rasim Ljajić, smatra da su se sa odlaskom Muamera Zukorlića sa mesta sandžačkog muftije stekli uslovi za formiranje jedinstvene islamske zajednice.Član izbornog štaba SDP-a Albin Šabotić najavio je prikupljanje potpisa za formiranje jedinstvene islamske zajednice „koja će biti zajednica svih muslimana sa ovih prostora”.Šabotić je rekao da je odlazak Zukorlića istorijski događaj „jer je on bio najveća kočnica pomirenju i jedinstvenoj islamskoj zajednici”.On je rekao da će se potpisi za jedinstvo Islamske zajednice prikupljati mesec dana u nestranačkim prostorijama, a da će posle toga biti dostavljeni Rijasetu Islamske zajednice u Bosni i Hercegovini i Dijanetu (Upravi za verske poslove) Turske.

Usledila su mnoga osporavanja i tvrdnje da funkcija prvog čoveka muftijstva ne može da se zamrzne i da je tim postupkom Zukorlić prekršio Ustav Islamske zajednice.
Sarajevski mediji pisali su ovih dana da je Zukorlić odlučio da poziciju muftije zamrzne bez konsultacija sa reis-ul-ulemom Huseinom Kavazovićem i da Islamska zajednica u BiH ne poznaje institut „zamrzavanja” muftijske funkcije.
Zato je prošle sedmice usledio sastanak Zukorlića i predsednika Mešihata IZS-a Mevluda Dudića sa reis-ul-ulemom Islamske zajednice Bosne i Hercegovine  Huseinom Kavazovićem u Sarajevu. Iz Rijaseta je posle tog sastanka šturo saopšteno da je „nakon iscrpne analize postignuta puna saglasnost oko normativnog tumačenja u vezi s ovim pitanjem”.
Sprovodeći dogovor sa reisom Kavazovićem Zukorlić je, kaže, podneo ostavku na mesto muftije. Kako tvrdi, on se zauvek oprostio od verske funkcije i više neće, ne može i ne želi da se vrati na tu poziciju.
Bivši muftija je naglasio da njegova kandidatura na predstojećim izborima ne predstavlja eksperiment ili izlet u politiku, već važnu životnu odluku, koja predstavlja novu stranicu u političkom životu Sandžaka i Srbije.
– Osim mene i političkog programa pomirenja, na ovim izborima nema novih lica, novih ponuda ili ideologija – rekao je Zukorlić.

Nikolić izrazio saučešće Erdoganu zbog napada u Ankari
Predsednik Srbije Tomislav Nikolić izrazio je danas saučešće predsedniku Republike Turske Redžepu Tajipu Erdoganu, i porodicama nastradalih povodom terorističkog napada u Ankari.
„U ime građana Republike Srbije i u svoje ime, upućujem Vama i porodicama nastradalih izraze najdubljeg saučešća. Ovaj tragičan događaj koji je odneo veliki broj nevinih žrtava duboko nas je sve potresao,” naveo je Nikolić u pismu, kako je saopštila pres služba predsednika Srbije.
Nikolić je istakao da je napad u Ankari još jednom pokazao da nasilno delovanje terorističkih i drugih ekstremnih organizacija predstavlja pretnju po mir i bezbednost globalnih razmera i da je potrebno zajedničko i koordinisano delovanje cele međunarodne zajednice u borbi protiv ovog velikog zla današnjeg sveta.
„U ovim teškim trenucima koji su zadesili Vašu zemlju, želim da prenesem iskrenu poruku solidarnosti Vama i građanima Republike Turske,” dodao je Nikolić.
Nikolić izrazio saučešće predsedniku Obale Slonovače
Predsednik Srbije Tomislav Nikolić osudio je danas teroristički napad u letovalištu Grand-Basam na Obali Slonovače i izrazio saučešće predsedniku te zemlje Alasanu Utarau, i porodicama nastradalih
„Želeo bih da Vam, u ime građana Srbije i u svoje ime, izrazim najdublje saučešće. Sa iskrenim žaljenjem i saosećanjem delimo bol porodica poginulih,„ naveo je Nikolić u pismu, saopštila je pres služba predsednka Srbije.
Republika Srbija, kako je istakao, najoštrije osuđuje ovaj zločinački čin i pruža punu podršku Vašoj zemlji u borbi protiv terorizma i svakog drugog oblika ekstremizma.
(Tanjug)

Selaković: Nema postupaka za izručenje troje radikala Hagu
Ministar pravde Nikola Selaković izjavio je danas da nije pokrenut postupak za izručenje troje radikala Hagu, već da je u toku postupak pred srpskim sudom.
„Nema nikakvog pokretanja ili okončavanja postupka nečijeg izručenja. Postoje postupci koji se vode pred našim nadležnim organima, a to je Posebno odeljenje Višeg suda u Beorgadu”, rekao je Selaković upitan da li je Srbija pokrenula postupak za izručenj troje radikala.
Selaković je napomenuo da mi imamo svoje propise kojih se pridržavamo, napominjući da medije više zanima senzacionalizam.
Ministar pravde je napomenuo da država još nije dobila odgovor o tome kako to da haški tribunal nije odobrio lečenje Zdravka Tolimira, koji je nedavno preminuo u u pritvoru tog suda.
„Isto tako ne dobijamo nikakve argumentovane odgovore i garancije da se generalu Miloševiću i Milanu Martiću, koji se nalaze na izdržavanju kazne u Estoniji pruža tretman koji se može smatrati ljudskim tretmanom i koji nije tortura”, naglasio je Selaković. (Tanjug)

Vulin: Ministarstvo pomaže građanima ugroženim poplavama
Ministar za rad, zapošljavanje, boračka i socijalna pitanja Aleksandar Vulin izjavio je danas da to ministarstvo pomaže u svim opštinama gde je nastupila opasnost od poplava i da je to činilo i pre nego što je proglašena vanredna situacija.
„Centri za socijalni rad su obišli sve naše korisnike”, rekao je Vulin novinarima u Beogradu, upitan kako će to ministarstvo pomoći ugroženima u poplavama.
Vulin nije precizirao da li će danas biti ukinuta vanredna situacija.
On je istakao da su se radno sposobni korisnici i korisnici novčane pomoći takođe odazvali u značajnom broju, kako bi svojim radom doprineli očuvanju svoje zajednice.
„Podeljene su odgovarajući paketi hrane i higijenski paketi, gde god je bilo potrebno, u saradnji sa Crvenim krstom, štabom civilne zaštite, ali je isto tako i određen broj ljudi dislociran kad je bilo potrebno izvršiti evakuaciju i smeštaj u našim objektima”, rekao je Vulin.
Tanjug

„Njujork tajms”: Amerika šalje Ukrajini stare modele kasetne municije - ne eksplodira odmah
SAD planiraju da Ukrajini pošalju stare modele kasetne municije koje u 14 odsto slučajeva ne detoniraju odmah, piše „Njujork tajms”.
Prema podacima lista, Pentagon uverava da su modernizovali model. Međutim, poboljšan je samo domet projektila, koji još uvek sadrži granate, čiji procenat neispravnosti je američki vojni resor opisao kao neprihvatljivo visok.
Prema pisanju „Njujork tajmsa”, pukovnik vojske u penziji Al Vosburg, koji je prošao obuku za uklanjanje eksplozivnih ubojnih sredstava, rekao je da će proces čišćenja područja nakon upotrebe ovakvih projektila potrajati, jer se ne mogu ručno pomerati. Pored toga, biće potrebna edukativna kampanja za stanovništvo koje će se vratiti na ove teritorije i koje bi moglo da strada od neeksplodiranih granata.
Savetnik za nacionalnu bezbednost američkog predsednika Džejk Salivan saopštio je 7. jula da su SAD odlučile da isporuče kasetnu municiju Ukrajini, čijoj se upotrebi UN protive. On je takođe napomenuo da je Kijev Vašingtonu dao pisane garancije za minimiziranje rizika za civile prilikom upotrebe ove vrste municije.

Tri osobe povređene u lančanom sudaru na auto-putu Beograd-Zagreb
Tri osobe su povređene večeras u lančanom sudaru na auto-putu Beograd-Zagreb u smeru ka gradu kod Zmajeve pumpe, rečeno je Tanjugu u MUP-u.
U sudaru su učestvovala dva putnička vozila i jedan kamion, a tri osobe koje su se žalile na povrede zbrinule su ekipe hitne pomoći.
Automobil SUV marke ''audi'' i drugo vozilo su od siline udara u potpunosti uništeni, dok je na kamionu pričinjena manja materijalna šteta.
Zbog sudara je na tom delu auto-puta formirana dugačka kolona, prenosi Tanjug.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Dokle će Zapad trpeti suzavac u Prištini
Bivši specijalni izaslanik EU za Kosovo Volfgang Petrič izjavio je ovih dana da je Kosovo u poslednje vreme izgubilo simpatije Evropske unije, jer slike Prištine u dimu suzavca stvaraju predstavu da na Kosovu ne postoji politička stabilnost.
„Nasilje i demokratija ne idu zajedno. Kosovo je izgubilo mnoge simpatije tokom poslednjih meseci. Pridružujem se apelima evropske demokratije da su korišćenje psihičkog nasilja, Molotovljevi kokteli, brutalno sprečavanje parlamentarnog procesa, aktivnosti kažnjive prirode”, rekao je Petrič, koji je bio i glavni pregovarač EU kad se 1999. godine u Rambujeu i Parizu razgovaralo o Kosovu.
Nije, međutim, Petrič jedini koji je nezadovoljan onim što vidi na Kosovu. Na sednici Saveta bezbednosti UN pre dvadesetak dana francuski ambasador Fransoa Deletr ocenio je da je politička situacija zabrinjavajuća i da je ometanje rada skupštine neprihvatljivo, uz naglasak da za nasilje i retoriku mržnje nema mesta u društvima kakvim teži Kosovo. Britanski ambasador u UN Metju Rajkroft naveo je, pak, da sve to šteti „kosovskom imidžu”.
Direktor Kancelarije za Kosovo i Metohiju Marko Đurić ovakve primedbe u državama koje su bile „sponzori neuspele secesije” dela teritorije Srbije, tumači kao spoznaju na Zapadu da je „takozvana državnost Kosova neostvariv državotvorni projekat, rasadnik organizovanog kriminala, pretnja regionalnoj bezbednosti i zona neizlečive političke i socijalne nestabilnosti”.
Otud pitanje dokle će Zapad da trpi ovakvo Kosovo. Ali i da li bi i prema drugima bio toliko tolerantan i zadržavao se samo na upozorenjima.
Slažući se sa ocenom da Kosovo gubi simpatije EU, politički analitičar iz Prištine Fatmir Šeholi za sporost u ispunjavanju kriterijuma za ukidanje viza više okrivljuje kosovsku vladu nego opoziciju. Jer, suzavac i ovakvo ponašanje opozicije, kako kaže, pojavljuju se u poslednjih šest meseci, a procena za liberalizaciju viza traje već dugo, još od 2010. i vremena kad je Hašim Tači (novi predsednik, a tada premijer) obećao građanima da će bez viza moći da putuju u EU.
Šeholi ukazuje i na druge probleme s kojim se Kosovo suočava godinama: strahovitu korupciju i izuzetno visoku stopu nezaposlenosti.
„U veoma kratkom periodu, 2014/2015, Kosovo je napustilo više od sto hiljada ljudi. Moramo da se suočimo sa istinom i da je Kosovo jedva dalo ’zeleno svetlo’ za Specijalni sud. Umesto da ga sami formiramo, mi smo dozvoli da nam taj sud formira međunarodni faktor”, objašnjava Šeholi za „Politiku”.
Zbog politizovanog pravosuđa nema pravde za građane Kosova, a Unmik, Kfor i druge međunarodne organizacije svedoci su takvog načina rada. Ako se ovome doda suzavac u skupštini Kosova i nasilne akcije (paljenje automobila suprugama visokih zvaničnika), jasno je, kaže Šeholi, da to u velikoj meri otežava situaciju i šalje veoma loše signale.
Da li onda EU „gleda kroz prste” Kosovu?
Šeholi se ne slaže s tom ocenom i podseća da oni nisu dobili ništa, sem potpisanog SSP-a.
Politički analitičar Dragomir Anđelković kaže, međutim, da je Kosovo, onakvo kakvo je danas, jedna „monstrum tvorevina” EU i NATO-a.
„To je njihovo političko čedo. Napravili su nešto što je jedna vrsta kriminalnog Frankenštajna, nešto što je potpuno nedefinisano”, ocenjuje Anđelković.
On nema dilemu da građani EU nikada nisu imali prevelike simpatije prema Kosovu jer su se odavno sretali s kriminalom i svim onim što dolazi s Kosova. Anđelković ukazuje da Petrič zapravo govori o (ne)simpatijama zapadne političke javnosti prema Kosovu, koja je sama stvarala to Kosovo, iz geopolitičkih i drugih interesa.
Pitanje je, međutim, kako kaže, šta oni danas mogu da urade.
„To je, zapravo, obostrana veza: mnogi političari na Zapadu tesno su sarađivali s albanskom mafijom. Ta monstrum tvorevina, Kosovo, i te kako je integrisana, na raznim nivoima, s mnogim političarima od značaja u EU, tako da njima nije lako da izađu iz toga, jer se onda otvara Pandorina kutija prljavog veša, u kojem su svi oni do guše. Da Kosovo, ovako kakvo je, nije tako finansijski i poslovno povezano s evropskom političkom elitom davno bi oni izgubili toleranciju, jer su velika opasnost za Evropu, prava tempirana bomba”, ocenjuje Anđelković.
To se, prema njegovim rečima, podjednako odnosi i na američke političare, jer su oni više stvarali tu tvorevinu, ali i na evropske, koji su u velikoj meri koristili profit od toga, oglašavali se kao lobisti i mnogi od njih izvlačili veliki novac od albanske mafije. „Sad im nije lako da se iz tog blata izvuku i mislim da se do kraja neće ni izvući. Sad će početi jedna vrsta pritiska na kosovske političare da probaju da kultivišu mnoge stvari. Ali verujem da Zapad neće ići previše radikalno, jer je isuviše u to upleten, imaju isuviše putera na glavi”, zaključuje naš sagovornik.

SAD: policajci ubili kolegu na tajnom zadatku
ŠEVERLI - Policajca na tajnom zadatku u saveznoj državi Merilend ubile su njegove kolege kada se odazvao pozivu policijske stanice na koju je pucao napadač, izjavio je danas šef policije Henk Stavinski. Policajac Džekai Kolson, koji je bio na tajnom zadatku u jedinici za narkotike, reagovao je na poziv koji je usledio kada je napadač pucao na policijsku stanicu i obližnja vozila. Kolson je skočio iz neobeleženog vozila i nosio je civilnu odeću bez zaštitnog prsluka, rekao je Stavinski.
U metežu je jedan od policajaca pogodio Kolsona, rekao je šef policije dodajući da je Kolson pokazao „ekstremni heroizam” pošto je „na sebe privukao vatru pri čemu je smrtno ranjen”. Kolson je proglašen mrtvim u bolnici. Napadač, identifikovan kao Majkl Ford će verovatno preživeti. Njegova brača Malik i Ilajdža Ford, takođe su u pritvoru i protiv svih njih će biti podignuto više optužnica.
Stavinski je rekao da su federalni agenti ustanovili da nije bilo nekog većeg plana zbog kojeg su braća Ford napala policijsku stanicu. Policija iz mesta Grinvil u Južnoj Karolini navela je da je tragala za Fordom zato što je napao svoju suprugu dan ranije.
Stavinski je rekao da je Majkl Ford iz čista mira otvorio vatru na prvog policajca kojeg je video ispred stanice u predgrađu Vašingtona. Posle toga je usledio vatreni obračun u kojem je više policajaca pucalo na napadača, dodao je Stavinski.
Beta-AP

Kim Džong Un najavljuje skore nuklearne probe
PJONGJANG - Severnokorejski lider Kim Džong Un najavio je da će Pjongjang ubrzo izvesti testiranje nuklearnih bojevih glava i „nekoliko vrsta” balističkih raketa, javila je danas agencija KCNA. Probe će biti izvedene da bi se „uvećale nuklearne napadačke sposobnosti” Severne Koreje, poručio je Kim, preneo je AFP.
Severnokorejski lider je još pre nekoliko dana naredio nove nuklearne probe za testiranje mini nuklearnih bojevih glava koje su, kako tvrdi, razvili naučnici Severne Koreje.
Tanjug

Makedonija: Privedeno između 600 i 700 izbeglica
SKOPLjE - Izbeglice i migranti koji su probili kordon u Grčkoj i pokušali da stignu u Makedoniju, hapšeni su zbog ilegalnog prelaska granice, javio je N1.
Prema podacima makedonskog Ministarstva unutrašnjih poslova, privedeno je između 600 i 700 izbeglica, dok agencija Anadolija prenosi da je privedeno oko 3.000 migranata i da navodno među njima ima i oko 30 novinara.
Oni su kažnjeni sa po 250 evra zbog ilegalnog prelaska granice.
Na stotine izbeglica i migranata „zaglavljenih” u severnoj Grčkoj ušlo je u susednu Makedoniju, uprkos odluci o zatvaranju granica koju su donele balkanske zemlje, a Rojters navodi da ih makedonska policija vraća natrag.
Rojtersov svedok sa lica mesta potvrdio je da su izbeglice i migranti uspeli da se probiju u Makedoniju a, prema tamošnjim obaveštajnim izvorima, vojska i policija su intervenisale kada je grupa migranata ušla u zemlju, prenosi Tanjug.

Zajednička misija Evrope i Rusije na Mars (VIDEO)
PARIZ - Evropa i Rusija su danas krenule u zajedničku misiju na Mars, lansiranjem satelita „ExoMars” sa kosmodroma u Kazahstanu, saopštila je Evropska svemirska agencija (ESA).
Ruska raketa Proton nosi sondu za ispitivanja atmosfere na Marsu, kao i modul za spuštanje, preneo je AFP. Ako sve bude teklo po planu, Rusija i Evropa će u misiju uključiti i vozilo, koje će bušiti površinu planete, naveo je Bi-bi-si. To bi moglo da se dogodi 2018. godine, ali je izvesnije da će biti 2020.
Tanjug

Your browser doesn’t support video.
Please download the file: video/youtube

Da li je došlo do „libanizacije” Turske
Ankara treći put u poslednjih pet meseci broji mrtve i ranjene i mnogi već govore o „libanizaciji” turske prestonice koja se sada, kao Bejrut nekada, sve češće suočava sa krvoprolićem.
„Kuda ide savremena Turska”, spontano se pitaju prestrašeni žitelji četvoromilionske prestonice, koja je preksinoć, treći put u poslednjih pet meseci, bila u krvi i plamenu. U razornoj eksploziji koja je potresla mnoge delove grada na centralnom trgu Kizilaj, automobil bomba je usmrtio 37 građana, dok je 130 lakše ili teže ranjeno. Veruje se da je na licu mesta stradalo i jedno od dvoje bombaša samoubica. Prema prvim TV snimcima prizor je bio stravičan: goreli su automobili i autobusi, dim i plamen parali su nebo, mogli su da se vide iz mnogih delova Ankare. U tom delu grada jednog trenutka čula se i pucnjava, izvestili su lokalni mediji.
Istanbulski „Hurijet” tvrdi da je još pre dva dana američka ambasada u Ankari upozorila svoje građane da izbegavaju centar turske prestonice. To je, kako je naknadno objašnjeno, bila samo mera predostrožnosti, pošto su poslednjih meseci učestali bombaški napadi u tom delu grada.
Nijedna grupa zasad nije preuzela odgovornost za napad, ali se već sumnja da iza toga stoji Radnička partija Kurdistana (PKK) koja se decenijama bori za autonomiju svoga naroda. Utvrđeno je da je u samoubilačkom napadu učestvovala i jedna 24-godišnja žena iz Karsa, mesta na istoku zemlje, koja je od 2013. godine član te organizacije.
Mediji su javili da su turski ratni avionu u toku noći između nedelje i ponedeljka, nekoliko sati posle krvoprolića, bombardovali baze PKK u severnom Iraku. To očevidno nije slučajno.
Ovo je treći bombaški napad u centru Ankare u poslednjih pet meseci, u kojima je stradalo 170 građana. Sredinom februara poginulo je 29 lica uglavnom vojnika i oficira. U oktobru prošle godine je na železničkoj stanici bombaš samoubica razneo više od sto učesnika jednog mirovnog skupa. U međuvremenu je i u Istanbulu ubijeno jedanaest nemačkih turista.
Turska je u dubokom previranju, kakvo se odavno ne pamti. U borbama između vladinih snaga bezbednosti i „kurdskih terorista” gine se bukvalno svakodnevno od jula prošle godine kada su prekinuti pregovori o mirnom rešenju kurdskog problema. U mnogim provincijama na jugoistoku Anadolije mesecima ja na snazi policijski čas.
„Turska se našla na udaru terorista zbog velike nestabilnosti u regionu”, pokušava da sadašnje krvoproliće objasni predsednik Redžep Tajip Erdogan i pozvao je narod da bude jedinstven, da stane uz vladu. „Oni nas neće zaplašiti. Naprotiv. Naš narod ne treba da brine, borba protiv terorizma će sigurno biti uspešna. Oni će se na kraju naći na kolenima”, istakao je šef države povodom najnovijeg krvoprolića u Ankari.
Predsednik Erdogan i Kurdi su u julu prekinuli pregovore i ponovo iskopali „ratne sekire”, mada je vreme pokazalo da se taj problem ne može rešiti puškama. On je zaratio i sa pripadnicima tog naroda u Siriji koji se sada istinski bore protiv pripadnika Islamske države.
„Ovo je osveta za politiku Erdogana koju vodi protiv kurdskog naroda”, navedeno je u poruci  ekstremne grupe Kurdski jastrebovi slobode (TAK) koja je preuzela odgovornost za februarski bombaški napad u Ankari u kome je stradalo 29 lica.
Zbog krvoprolića u Ankari na udaru kritika se našao premijer Ahmet Davutoglu i njegova vlada. Pokazalo se da su mere bezbednosti koje je on gromoglasno najavio pre mesec dana ostale mrtvo slovo na papiru. Teroristi su juče, bez problema, na stotinak metara od dva ministarstava podmetnuli automobil bombu kao da nema ni policije ni pripadnika službi bezbednosti. Prema pisanju nekih listova, u tom delu grada su ranije primećena kola nepoznatih registracija, ali ništa nije preduzeto da se spreči najgore.
„Ni u jednoj zemlji na svetu, pa ni u Turskoj, ne može se postići stopostotan uspeh u sprečavanju terorističkih napada”, objašnjava ministar unutrašnjih poslova Efkan Ala.
Sve opozicione partije su osudile zločin u Ankari koji je naciju zavio u crno. To je uradila i prokurdska Narodna demokratska partija( HDP) koju u vladi optužuju da navodno ima veze sa terorističkim PKK. „Ovo je divljački napad na civile. Mi delimo veliku tugu sa našim narodom”, ističe se u saopštenju te stranke koja je prošle godine prvi put izborila mesto u parlamentu.
Teroristički napad u Ankari je osuđen i u svetu: u Evropskoj uniji, Evropskom savetu, u Moskvi i Vašingtonu.

Ko bira predsednika Amerike
Danas se održavaju veoma važna partijska nadmetanja u SAD,  posle kojih bi moglo da bude jasnije ko će biti demokratski odnosno republikanski kandidat na predsedničkim izborima, koji se znatno razlikuju od onih u Evropi.
Pre svega, kandidat Republikanske stranke ili Demokratske stranke nije neko koga je odredilo stranačko rukovodstvo, kao što je slučaj na Starom kontinentu, gde se građani ne pitaju koga će izvesna partija postaviti kao svog kandidata za predsednika ili premijera. Da biste glasali na američkim predizborima nije vam potrebna članska knjižica stranke na čijem se nadmetanju pojavljujete i čijeg kandidata određujete. U pojedinim saveznim državama dovoljno je da se samo pred te izbore registrujete kao njen birač (zatvoreni stranački izbori), dok u drugim nije potrebno čak ni to – treba samo da ste upisani u birački spisak nezavisno od partijskih afiniteta (otvoreni izbori). Ovo je demokratičniji vid biranja kandidata – simpatizeri, na primer, republikanaca, sami odlučuju da li žele da na predsedničkim izborima u novembru republikance predstavlja Donald Tramp, Marko Rubio, Ted Kruz ili Džon Kejsik.
Ovakav sistem dozvoljava čak i tu mogućnost da kandidata određuju simpatizeri rivalske stranke. Tamošnji mediji prenose da su se ove godine brojni građani latinoameričkog porekla i glasači Demokratske stranke pojavili na republikanskim biralištima ne bi li glasali za čoveka koga najmanje žele da vide u Beloj kući – Trampa. Ipak, oni namerno glasaju za njega da bi uništili Republikansku stranku i jer smatraju da će pobeda kandidata demokrata, za koga će glasati u novembru, biti lakša ako konzervativce ne predstavljaju Kruz ili Rubio.
Uvreženo je mišljenje da stranke kontrolišu ko će se probiti do nominacije, međutim, videli smo da je Tramp došao na korak do kandidature, a da Republikanska stranka ni najmanje ne želi da mu preda nominaciju. Ona se takoreći juče probudila i shvatila da će je verovatno predstavljati čovek koji je omražen u njenim redovima, ali koga je pogurao glas običnih Amerikanaca. Berni Sanders je kao socijaldemokrata donedavno mogao da bude gradonačelnik Berlingtona u Vermontu ili senator ove države, ali je sada, zahvaljujući glasovima građana, veliki izazivač Hilari Klinton. Zanimljivo je i da je on jedan od dva kandidata Demokratske stranke, iako je do ovih izbora bio nezavisni senator (ni republikanac, ni demokrata).
Današnje glasanje u Ohaju, Severnoj Karolini, Ilinoisu, Misuriji i na Floridi veoma je važno zato što pretendentima na partijske nominacije donosi veliki broj delegata. Oni su još jedan izvor zabune. Reč je o stranačkim deputatima koji će na završnim konvencijama na leto glasati za partijske kandidate u skladu sa voljom birača iskazanom na prajmerisima i kokusima u svakoj saveznoj državi. Dakle, nije reč o stranačkim funkcionerima koji svojevoljno dodeljuju nominaciju, već o izaslanicima birača koji su dužni da glasaju onako kako su građani glasali.
Postoje izuzeci. Na primer, demokrate dozvoljavaju 712 takozvanih superdelegata (od ukupno 4.765) koji glasaju za koga hoće ne obazirući se na volju birača. Oni mogu da doprinesu pobedi kandidata koji je mio stranačkom vrhu, kao što se veruje da će biti ovaj put sa Klintonovom koja ima podršku 453 superdelegata (pobednik je onaj ko sakupi 1.237 delegata).
Volja birača na republikanskim izborima ove godine bi mogla da bude preinačena jedino ako nijedan kandidat do leta ne bi sakupio 1.237 delegatska glasa. Ako bi Tramp do leta imao ovu većinu, završna konvencija bila bi samo formalni događaj sa unapred poznatim rezultatom. Ipak, ako tako ne bude, organizovaće se pravo glasanje, pri čemu će delegati (broj delegata iz svake države zavisi od njene veličine) biti oslobođeni obaveze da glasaju za kandidate za koje im je biračko telo poručilo da glasaju. Moglo bi da se desi da, na primer, Tramp osvoji najveći broj glasova na preliminarnim izborima, ali da, ako ne osvoji većinu, nominaciju dobije neko drugi. Mnogi se u toj stranci nadaju upravo takvom scenariju jer veruju da Tramp ne može biti zaustavljen ranije.
Konačno, treba primetiti da će se glasovi Amerikanaca na izborima u novembru u svakoj od saveznih država pretvoriti u izvestan broj elektorskih glasova, pri čemu broj elektora zavisi od broja stanovnika (Kalifornija 55, Minesota 3). Kandidat koji osvoji većinu, makar i za jedan glas, dobija sve elektorske glasove koji toj državi pripadaju (izuzev u dve koje imaju proporcionalni a ne većinski sistem). U Belu kuću će se useliti onaj ko bude imao više elektorskih glasova makar imao manje glasova građana, što se dogodilo na izborima 2000. kada je Džordž Buš proglašen pobednikom iako je veći broj Amerikanaca glasao za Ala Gora.
Očevi osnivači američke republike predvideli su da šefa države biraju elektori kao „kvalifikovani” birači jer nisu imali previše poverenja u sud svakoga sa pravom glasom. Elektori su bili kompromis između biranja predsednika u Kongresu i na izborima tipa „jedan čovek jedan glas”. Smišljeni su upravo sa ciljem sprečavanja dolaska na vlast ekstremnih kandidata poput Trampa, u kojima elite vide populiste i demagoge. Ipak, praksa je pokazala da elektori gotovo uvek glasaju u skladu sa izborom građana u svojim državama. Izuzeci, poput onog kada je jedan elektor iz Minesote 2004. odbio da glasa za Džona Kerija, koji je pobedio u pomenutoj državi, nisu bitno uticali na rezultate izbora.

Putin: Postignut cilj, počinje povlačenje iz Sirije
MOSKVA - Ruski predsednik Vladimir Putin naložio je da, 15. marta, počne povlačenje većeg dela ruskih snaga iz Sirije i saopštio da je vazdušna intervencija uglavnom postigla svoje ciljeve, javljaju agencije.
„Mislim da su zadaci postavljeni ministarstvu odbrane generalno ispunjeni. Zato naređujem da od sutra počne povlačenje većeg dela naših vojnih snaga iz Sirije”, izjavio je Putin na sastanku sa ministrom odbrane Sergejom Šojguom i ministrom spoljnih poslova Sergejom Lavrovim, prenosi TASS.
On je istakao da Rusija treba da intenzivira ulogu u mirovnom procesu kako bi se okončao sukob u Siriji.
Putin je Lavorvu naložio da intenziriva učešće Rusije u organizovanju mirovnog procesa u Siriji.
„Tražim od ruskog Ministarstva spoljnih poslova da intenzivira učešće Rusije u organizovanju mirovnog procesa kako bi se rešila situacija u Siriji,” rekao je Putin.
Rusija će zadržati centar za kontrolu letenja na sirijskoj teritoriji kako bi pratila sprovođenje primirja, saopšteno je iz Kremlja.
I ruski vojnici koji ostanu u Siriji će biti angažovani na praćenju primijra, a ruske baze u Tartusu i Hmeimu u Siriji će nastaviti da rade rutinski, rekao je Putin.
„Naša mornarička baza u Tartusu i vazdušna baza na aerodromu Hmeim delovaće u rutinskom režimu. One treba da budu zastićenje sa kopna, mora i iz vazduha”, rekao je ruski predsednik.
Portparol Kremlja Dmitrij Peskov rekao je da je Putin pozvao telefonom sirijskog predsednika Bašara al Asada kako bi ga informirao o odluci Rusije, preneo je Rojters.
Putin i Asad su izrazili nadu da će pregovori sirijske vlade i opozicije u Ženevi doneti konkretne rezultate, prenosi Tanjug.
---------------------------------------------------------------------------------------
Asad Putinu: Spreman sam za otpočinjanje političkog procesa
MOSKVA - Sirijski predsednik Bašar al Asad rekao je ruskom lideru Vladimiru Putinu da je spreman za što je pre moguće otpočinjanje političkog procesa u Siriji, saopštio je Kremlj. Putin i Asad su, u telefonskom razgovoru, izrazili nadu da će razgovori predstavnika vlade i opozicije u Ženevi izroditi konkretne rezultate, prenela je agencija Tass.
Istovremeno, ruski ministar spoljnih poslova Sergej Lavrov je rekao da mirovni pregovori o Siriji u Ženeve nisu jednostavni i da još ostaje da se vidi da li će sve strane sesti za pregovarački sto, javile su RIA novosti, preneo je Rojters.
Tanjug
--------------------------------------------------------------------------------------

(Foto Rojters/Ministarstvo odbrane Ruske Federacije)
Asad: Rusi ostaju u Siriji, povlače samo deo trupa
DAMASK - Sirijski predsednik Bašar el Asad izjavio je  da će Rusija smanjiti vazduhoplovni kontigent, ali da njene trupe neće potpuno napustiti Siriju, prenela je sirijska državna agencija Sana. Asad je rekao da „Rusija planira da smanji svoje prisustvo u skladu sa situacijom na terenu i nastavku okončanja neprijateljstava”, javlja državna televizija Sirije. On je rekao da je saradnja sirijskih i ruskih trupa osigurala pobedu protiv terorizma i vratila sigurnost u zemlju.
Beta-AP
------------------------------------------------------------------------------------------------
Odluka o povlačenju snaga podsticaj pregovorima
ŽENEVA - Sirijska opozicija je pozdravila objavu Rusije da će početi da povlači snage iz Sirije i da će to mirovnim pregovorima dati pozitivan podsticaj.
„Ukoliko se ozbiljno bude sprovelo povlačenje, to će pregovorima dati vetar u leđa”, izjavio je portparol Visokog pregovaračkog komiteta Salim al Muslat.
Muslat je rekao da „ako postoji odluka da se povuku ruske snage, onda je to pozitivna odluka koja će se videti na terenu”.
„Ipak, da li ta odluka znači povlačenje snaga ili samo smanjenje broja letelica u Siriji, to moramo da proverimo”, kazao je Muslat, preneo je AFP.
Ruski predsednik Vladimir Putin naložio je da se počne sa povlačenjem većeg dela ruskih snaga iz Sirije, ocenivši da je vazdušna intervencija uglavnom postigla svoje ciljeve.
„Mislim da su zadaci postavljeni ministarstvu odbrane generalno ispunjeni. Zato naređujem da od sutra počne povlačenje većeg dela naših vojnih snaga iz Sirije”, izjavio je Putin na sastanku sa ministrom odbrane Sergejom Šojguom i ministrom spoljnih poslova Sergejom Lavrovim, prenosi TAS S.
On je istakao da Rusija treba da intenzivira ulogu u mirovnom procesu kako bi se okončao sukob u Siriji.
Putin je Lavorvu naložio da intenziriva učešće Rusije u organizovanju mirovnog procesa u Siriji.
„Tražim od ruskog Ministarstva spoljnih poslova da intenzivira učešće Rusije u organizovanju mirovnog procesa kako bi se rešila situacija u Siriji,” rekao je Putin.
Rusija će zadržati centar za kontrolu letenja na sirijskoj teritoriji kako bi pratila sprovođenje primirja, saopšteno je iz Kremlja.
I ruski vojnici koji ostanu u Siriji će biti angažovani na praćenju primijra, a ruske baze u Tartusu i Hmeimu u Siriji će nastaviti da rade rutinski, rekao je Putin.
„Naša mornarička baza u Tartusu i vazdušna baza na aerodromu Hmeim delovaće u rutinskom režimu. One treba da budu zastićenje sa kopna, mora i iz vazduha”, rekao je ruski predsednik, prenosi Tanjug.
---------------------------------------------------------------------------------------
Štajnmajer: Povlačenje ruskih snaga - pritisak na Asada
BERLIN - Nemački ministar spoljnih poslova Frank-Valter Štajnmajer ocenio je danas da će, ukoliko Rusija povuče veći deo snaga iz Sirije, sirijski predsednik Bašar Asad biti pod pritiskom u pregovorima o mirnoj političkoj tranziciji kojom bi se okončao građanski rat.
„Ako se ostvari najava o povlačenju ruskih trupa, to će pojačati pritisak na Asadov režim da konačno i ozbiljno pristupi pregovorima o mirnoj političkoj tranziciji u Ženevi”, naveo je Štajnmajer u saopštenju, preneo je Rojters.
Tanjug
---------------------------------------------------------------------------------------------

Ruske trupe koje ostaju u Siriji imaće zaštitu PVO (Foto Rojters/Ministarstvo odbrane Ruske Federacije)
Putin obavestio Obamu o vojnom povlačenju iz Sirije
MOSKVA - Ruski predsednik Vladimir Putin obavestio je američkog kolegu Baraka Obamu da će ruske snage da počnu da se povlače iz Sirije, pošto su završili „glavne zadatke” u borbi protiv terorizma, saopštio je Kremlj.
„Predsednici su pozvali na intenziviranje procesa političkog rešenja sirijskog konflikta i podržali razgovore u Ženevi između sirijske vlade i opozicije, pod okriljem UN”, navodi se u saopštenju Kremlja, preneo je Rojters.
Istovremeno, Bela kuća je objavila da su Putin i Obama razgovarali o krizi u Siriji i najavljenom povlačenju ruskih snaga. Obama je pozdravio smanjenje nasilja u Siriji od stupanja na snagu sporazuma o prekidu neprijateljstava.
Tanjug
--------------------------------------------------------------------------------
Damask: nema nesuglasica između Sirije i Rusije
DAMASK - Sirijsko predsedništvo odbacilo je sugestije da najava Rusije da će njene snage početi da se povlače iz Sirije odražava nesuglasice između dve zemlje. U saopštenju predsedništva se ističe da je taj korak „koordinisan i razmatran već neko vreme”, preneo je Rojters.
Sirijsko predsedništvo navodi i da je Damasku upućeno mnogo pitanja u vezi sa ovom najavom, koja je u pojedinim izveštajima interpretirana u smislu da „to što se dogodilo odražava sirijsko-ruske nesuglasice, koje su dovele do odluke o smanjenju snaga”.
Ta odluka je, kako tvrdi sirijsko predsedništvo, doneta u saradnji ruske i sirijske strane i to je korak koji je „pažljivo razmatran već neko vreme”.
Tanjug

Hiljade migranata napušta Idomeni
Iz sata u sat raste broj migranata koji napuštaju kamp u Idomeniju i pokušavaju da uđu u Makedoniju.
Preko dve hiljade ljudi je napustilo kamp,prošlo kroz selo Ioudomeni i krenulo prema potoku koji je zbog kiša porastao u vodenu bujicu u kojoj su već tri migranta iz Avganistana našla smrt.
Držeći se jedni za druge,formirali su ljudski lanac i uz pomoć sajle koju su prebacili preko vode pokušavaju da uđu na teritoriju Makedonije duž Suve reke,nekoliko stotina metara od granice.
Bez rezultata su ostala sva upozorenje grčke policije da se vrate i ne izlaze iz tampon zone jer će ih sačekati makedonska vojska i policija.
Prema informacijama grčkog sajta „Iefemerida”, makedonska  vojska i policija su već intervenisale i migrante kamionima odvezle u nepoznatom pravcu.

Bugarska i Albanija strahuju od izbeglica
Okvirni dogovor Turske i Evropske unije o rešavanju  izbegličke krize i blokadi egejskog koridora izazvao je primetnu zabrinutost u balkanskim zemljama, pre svega u Bugarskoj, koje bi sada mogle da se nađu na udaru beskućnika pošto oni ne pokazuju spremnost da se vrate tamo odakle su pobegli. U pripravnom stanju su sada Bugarska, Albanija i Crna Gora, koje bi, posle zatvaranja makedonskog koridora, mogle da se suoče sa tim problemom. Prema najnovijim izveštajima iz Idomenija i Pireja izbeglice ne odustaju da nađu druge puteve do Nemačke, Austrije, Francuske ili Švedske.
Sofija je uputila pismo predsedniku Evropskog saveta Danaldu Tusku, koji vodi pregovore sa Turskom, u kome traži da i Bugarska, kao i Atina, bude uključena u plan za zaštitu spoljnih granica Unije. Prema načelnom dogovoru, Ankara će – po principu jedan za jedan – primiti iz Grčke ilegalne izbeglice koje nemaju dokumente, dok će u isto vreme zemlje zapadne Evrope udomiti azilante koji su u Tursku pobegli od rata u Siriji i mogu da dobiju azil u EU. Ankara zauzvrat od Brisela traži šest milijardi evra.
„Bugarska insistira da u taj program budu uključene i naše kopnene granice sa Grčkom kao i pomorska granica u Crnom moru između EU i Turske”, istaknuto je u pismu koje je upućeno zvaničnicima u Briselu. U Sofiji se nezvanično tvrdi da će premijer Bojko Borisov, ukoliko se ovaj zahtev ne prihvati, uložiti veto na dogovor EU – Turska koji treba, kako je najavljeno, da se konačno usvoji na samitu 17. i 18. marta.
Bugarska je dosad uglavnom bila pošteđena talasa izbeglica koje su, preko Anadolije i Egejskog mora, svakodnevno stizale u Grčku. Vlada u Sofiji je još 2014. godine postavila žičanu ogradu na 30 od ukupno 260  kilometara granice koju sada danonoćno čuvaju 2.000 policajaca i vojnika.
„Sve zemlje na ovoj graničnoj liniji treba da budu u situaciji da mogu da se oslone na pomoć Unije u zaštiti svojih spoljnih granica”, izjavio je premijer Bojko Borisov, a preneli su mediji u regionu koji s velikom pažnjom prate dalji razvoj na Balkanu, pošto se našao na udaru beskućnika koji stižu iz Sirije i drugih zemalja Bliskog istoka.
Posle blokade balkanskog koridora na makedonskoj granici kod Đevđelije, izbeglice su počele da traže nove puteve, pošto većina njih nipošto ne želi da se vrati tamo odakle su pobegli. Prema agencijskim izveštajima, prve manje grupe migranata iz Pireja su počele da pristižu u granično područje prema Albaniji, u nastojanju da se dalje, preko Crne Gore ili Italije, dokopaju zapadnih zemalja Evropske unije.
Tirana je već u stanju pripravnosti: uputila je 450 policajaca na granicu prema Grčkoj i Makedoniji kod Struge. „To područje je pod stalnom kontrolom policije”, potvrđuju u Ministarstvu unutrašnjih poslova Albanije, mada se zbog loših saobraćajnica u toj zemlji ne očekuje veći talas izbeglica. Ali, za svaki slučaj pripremljene su i tri bivše vojne baze za eventualni smeštaj beskućnika koji bi mogli da stignu iz Makedonije ili Grčke.
Prema izveštajima medija u Tirani se iduće sedmice očekuje ministar unutrašnjih poslova Italije Anđelino Alfano koji će sa domaćinima razgovarati o „zajedničkom evropskom planu” za rešavanje izbegličke krize.
Najnoviji razvoj se analizira i u Crnoj Gori iako je ta zemlja dosad bila pošteđena od talasa migranata. „Mi sada pratimo situaciju u regionu i aktivnosti koje planira Evropska unija tako da ćemo prema daljem razvoju na Balkanu preduzimati odgovarajuće mere”, ističu u Ministarstvu za rad i socijalnu politiku Crne Gore.

„Njujork tajms”: Amerika šalje Ukrajini stare modele kasetne municije - ne eksplodira odmah
SAD planiraju da Ukrajini pošalju stare modele kasetne municije koje u 14 odsto slučajeva ne detoniraju odmah, piše „Njujork tajms”.
Prema podacima lista, Pentagon uverava da su modernizovali model. Međutim, poboljšan je samo domet projektila, koji još uvek sadrži granate, čiji procenat neispravnosti je američki vojni resor opisao kao neprihvatljivo visok.
Prema pisanju „Njujork tajmsa”, pukovnik vojske u penziji Al Vosburg, koji je prošao obuku za uklanjanje eksplozivnih ubojnih sredstava, rekao je da će proces čišćenja područja nakon upotrebe ovakvih projektila potrajati, jer se ne mogu ručno pomerati. Pored toga, biće potrebna edukativna kampanja za stanovništvo koje će se vratiti na ove teritorije i koje bi moglo da strada od neeksplodiranih granata.
Savetnik za nacionalnu bezbednost američkog predsednika Džejk Salivan saopštio je 7. jula da su SAD odlučile da isporuče kasetnu municiju Ukrajini, čijoj se upotrebi UN protive. On je takođe napomenuo da je Kijev Vašingtonu dao pisane garancije za minimiziranje rizika za civile prilikom upotrebe ove vrste municije.

Tri osobe povređene u lančanom sudaru na auto-putu Beograd-Zagreb
Tri osobe su povređene večeras u lančanom sudaru na auto-putu Beograd-Zagreb u smeru ka gradu kod Zmajeve pumpe, rečeno je Tanjugu u MUP-u.
U sudaru su učestvovala dva putnička vozila i jedan kamion, a tri osobe koje su se žalile na povrede zbrinule su ekipe hitne pomoći.
Automobil SUV marke ''audi'' i drugo vozilo su od siline udara u potpunosti uništeni, dok je na kamionu pričinjena manja materijalna šteta.
Zbog sudara je na tom delu auto-puta formirana dugačka kolona, prenosi Tanjug.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

UNHCR: Ljudska beda u Idomeniju dostigla vrhunac
SKOPLjE– Ljudska beda sa kojom se suočavaju izbeglice u kampu Idomeni na grčkoj strani grance sa Makedonijom dosežu vrhunac, ocenio je portparol UNHCR-a Babar Baloč.
U i oko prepunog privremenog kampa je ostalo više od 14.000 ljudi, koji čekaju da nastave put ka Evropi, a njihovi osnovni uslovi za život iz dana u dan sve gori.
„U Evropi vidimo ljudsku patnju na vrhuncu. Ovi uslovi ovde u Idomeniu prosto su nemogući za život”, rekao je Baloč tokom posete kampu dodajući da svaki dan pada kiša i da ljudi sve više pate.
Grčki zvaničnici kažu da kamp ima oko 12.000 ljudi, a nevladine organizacije izveštavaju da ih je najmanje 2.000.
Konstatovao je da su uslovi u kojima oni borave izuzetno nehigijenskim, da su tolaeti ptretrpani i da je desetine dece završilo u bolnici zbog problema sa disanjem i raznim virusima.
„Devetogodišnja devojčica sa hepatitisom A prebačena je u bolnicu u blizini Soluna i njeno stanje je sada stabilno”, rekao je Baloč.
Grčka vlada je saopštila da će izbeglice usmeravati ka organizovanim kamovima, ali je Baloč primetio da situacija zahteva hitno rešenje ovog roblema.
„UNHCR se nada da će grčke vlasti brzo reagovati, jer ostajanje ovde i minut duže ne dolazi u obzir”, rekao je i dodao da su uslovi u kojima izbeglice borave nehumani i da zato oni tu ne gou još dugo da ostanu.
Oni su očajni i njima je neophodno što pre ponuditi izlaz.
„Vidimo decu koja se tresu od hladnoće, bosi su...To je prosto nezamislivo”, rekao je Baloč.
Inače, grupa od oko 200 Sirijaca i Iračana, u kojima je bilo dosta dece u Idomeniu protestovali su juče, zahtevajući da otvaranje granice.
Baloč se nada da će na samitu EU u četvrtak biti doneta odluka koja će pomoći da izbegličkim patnjama na grčko-makedonskoj granici dođe kraj.

Nova tragedija u Egeju,osmoro nestalih
Od našege dopisnika
Atina
Nova tragedija u Egeju,nedaleko od grčkog ostrva Kos.Čamac sa,kako se predpostavlja 13 migranata se prevrnuo,nekolicina je uspela da se održi na površini hladnog i uzburkanog mora ali se predpostavlja da je najmanje osmoro ljudi nestalo.Nema podataka da li je među njima bilo i dece.Helikopteri i patrolni brodovi tragaju za eventualno preživelim.
Na grčkim ostrvima haotična situacija jer sa turske obale neprekidno pristižu čamci.U proseku, to je oko dve hiljade novih migranata dnevno i trenutno na Lezbosu,Hiosu i Samosu na tranasport u pirejsku luku čeka preko devet hiljada



Na teritoriji Grčke 44532 migranata

Prema najnovijim podacima, na teritoriji Grčke je trenutno 44.532 migranata i izbeglica. Na grčkim ostrvima ih je 9.264,od toga na Lezbosu 5.830, Hiosu 2.149. U pirejskoj luci je 3.281, u centralnoj Grčkoj 1.095, u severnom delu zemlje Idomeniju  12.000, u prihvatnom centru Kilkis 3.640, u Polikatsru 3.370 i Diavati 2.007. Samo u regionu Atike je trenutno 11.131 migranata i izbeglica.

ljudi.Lučke vlasti Pireja zehtevale su da na određeno vreme brodovi ne pristaju jer je na dokovima i u terminalu gde se već nalazi preko četiri hiljade migranata,situacija nepodnošljiva.Zbog jake kiše i hladnog vremena,svi su napustili šatore i pokušali da uđu u zatvoreni prostor gde sada,bukvalno,nema santimetra slobodnog prostora.Ljudi leže jedan na drugom,slično je i u prostorijama starog aerodroma Eleniko.Ovde,bar,za razliku od Idomenija ima redovnih obroka,vode,građani donose suvu odeću i obuću.
Ovih dana nekoliko grupa migranata je autobusima prebačeno u druge kampove ali se mnogi vraćaju.Iznenđenje je bilo kada se u pirejsku luku odakle su juče transportovani u prihvatni centar u Volosu, njih 400 peške vratilo.Takvih slučajeva je mnoge i grčke vlasti koje stalno apeluju da migranti napuste neprikladne kampove,za sada-nemaju rešenje!Ovi ljudi,jednostavno,ne žele da napuste pirejsku luku ili svoje „pozicije” u Idomeniju.
Tamo je,izveštavaju reporteri grčkih TV stanica,stanje sve gore jer kiša neprekidno pada i ceo kamp je pretvoren u jezero po kome plutaju šatori sa ljudima.
Grupa od stotinu migranata odlučila je da napusti Idomeni i peške krene nekakvom  drugom rutom prema Evropi.Navodno,nemeravaju da kroz polja i šume nekako uđu na teritoriju Makedonije.Na upozorenja da je to krajnje opasno rešenje ne reaguju i nije nemoguće da su im krijumčari koji su im to dobro naplatili,obećali da je prelazak granice,ipak-moguć.
Većina migranata će,po svemu sudeći, u Grčkoj ostati najmanje dve godine ili -zauvek.Po rečima pomoćnika ministra odbrane Grčke to je realnost sa kojom treba računati.Istovremeno,kako kaže Dimitris Vicas činimo sve da hiljadama migranata koji čekaju novi samit EU verujući da će se nešto promeniti i da će se granice za njih otvoriti,objasnimo da na dalji put u Evropu ne treba da računaju.
„Verujem da će se posle 17.marta kada im sve bude jasno isprazniti i kampu u Idomeniju i ovi ljudi preseliti u već pripremljenje prihvatne centre“-izjavio je Vicas i optužio za ksenofobiju neke zemlje Evrope koje ne žele da prihvate izbeglice zaboravljajući da su i same, zbog svoje politike, pre 25 godina bile uzrok zbog kojeg su mnogi njihovi sunarodnici u Grčkoj bili-izbeglice.

Zajbert: Merkel ne menja politiku prema izbeglicama
BERLIN – Nemačka kancelarka Angela Merkel ne planira da menja svoju izbegličku politiku, bez obzira na rezultate jučerašnjih izbora u tri pokrajine, rekao je danas njen portparol Štefen Zajbert.
„Savezna vlada će ostati pri svom kursu po pitanju izbegličke politike, potpuno odlučna, u zemlji i inostranstvu”, rekao je Zajbert na konferenciji za novinare, prenosi AFP.
On je dodao da cilj mora da bude zajedničko, održivo evropsko rešenje koje vodi opipljivom smanjenju broja izbeglica u svim državama članicama EU.
Kada je reč o unutrašnjoj politici, nemačka vlada ostaje privržena tome da olakša integraciju ljudima koji su u toj zemlji potražili zaštitu.
„U isto vreme, jasno stavljamo do znanja da to može biti samo integracija u naš pravni sistem, na osnovu naših zajedničkih vrednosti i pravila koegzistencije”, rekao je Zajbert.
Demohrišćani (CDU) nemačke kancelarke Angele Merkel pretrpeli su značajne gubitke na izborima koji su održani u tri savezne pokrajine, jer su poraženi u dve, dok je antimigraciona desničarska Alternativa za Nemačku (AfD) zabeležila istorijski uspeh.
Izbori su se smatrali testom podrške izbegličkoj politici nemačke kancelarke. (Tanjug)

Jedan od napadača u Ankari - pripadnica PKK
ANKARA – Od dvoje napadača koji su učestvovali u bombaškom npadu u Ankari, kada je život izgubilo 37 ljudi, jedna je žena i to pripadnica Radničke partije Kurdistana (PKK), saopštile su danas turske vlasti.
Taj napad, koji se dogodio u centru Ankare, samo nekoliko stotina metara od zgrada turskog Ministarstva pravde i unutrašnjih poslova, drugi je bombaški napad u tom gradu u manje od mesec dana, preneo je Rojters.
Turska policija je došla do dokaza da je jedan od bombaša bila pripadnica PKK, koja se priključila toj militantnoj grupi 2013. godine.
Ona je rođena 1992. godine i potiče iz grada Karsa na istoku Turske.
Vlada u Ankari je saopštila da očekuje da danas zvanično bude utvrđeno koja organizacija stoji iza sinoćnjeg napada.
PKK je ranije vršio napade direktno na mete turskih bezbednosnih snaga i tvrdio da ne napada civile.
Ukoliko PKK direktno preuzme odgovornost za sinoćnji napad u Ankari, to će predstavljati veliku promenu u taktici te organizacije, čiji je rad u Turskoj zabranjen.
Broj žrtava najnovijeg bombaškog napada u turskoj prestonici Ankari porastao je danas za tri na 37, izjavio je turski ministar zdravlja Mehmet Muezinoglu.
Zasad niko nije preuzeo odgovornost za sinoćnji napad, u kojem je takođe povređeno 125 osoba, ali preliminarni rezultati istrage ukazuju da je ekstremistička PKK ili neka grupa povezana sa njima odgovorna za napad.
Eksplozija je odjeknula u blizini centralnog Geven parka u nedelju u 18.35 sati. Posle eksplozije čula se i pucnjava, navodi Rojters.
Prema navodima privatne NTV, eksplodirao je automobil, dok je stanica TRT izvestila da je eksplozija usledila posle sudara automobila i autobusa u kom se nalazilo oko 20 ljudi.
Hurijet podseća da su SAD upozorile pre tri dana svoje državljane na mogući teroristički napad u Ankari.
Turski predsednik Redžep Tajip Erdogan je posle napada poručio da će borba protiv terorizma biti okončana uspehom i da će „terorizam biti bačen na kolena”.
On je dodao da napadi neće oslabiti odlučnost borbe protiv terorizma i da Turska nikada neće odstupiti od prava da brani sebe i svoje građane.
„Naš narod ne treba da brine, borba protiv terorizma će se zasigurno okončati uspehom i terorizam će biti bačen na kolena”, kazao je Erdogan i pozvao na nacionalno jedinstvo. (Tanjug)
Turska bombardovala kurdske položaje u severnom Iraku
ANKARA – Turska je danas izvela vazdušne napade na položaje kurdskih pobunjenika u severnom Iraku samo nekoliko sati posle napada automobilom bombom u glavnom gradu Ankari, u kome je ubijeno 37 ljudi, javlja državna novinska agencija Anadolija. Agencija navodi da je devet borbenih aviona F-16 i dva F-4 bombardovalo 18 položaja pripadnika Radničke partije Kurdistana (PKK) u severnom Iraku, uključujući i u planinama Kandil, gde se nalaze vođe te grupe. Policija je takođe izvela akcije u južnom gradu Adani i privela više osumnjičenih pobunjenika zabranjene Radničke partije Kurdistana (PKK), navodi agencija. Privatna agencija Dogan navodi da je najmanje 36 ljudi privedeno.  Turski ministar zdravstva Mehmet Muezinoglu rekao je da je još troje ljudi umrlo noćas od povreda zadobijenih u sinoćnom napadu koji se dogodio u centru Ankara kod autobuske stanice. Time se broj mrtvih povećao na 37, dok je povređeno najmanje 125 osoba.
Visoki državni zvaničnik rekao je za AP da vlasti veruju da su napad izvršila dva napadača, jedan od kojih je bila žena, i da su ga izveli kurdski ekstremisti. Ovo je drugi napad koji se pripisuje kurdskim ekstremistima u glavnom gradu Turske u proteklih mesec dana i predsednik Redžep Tajip Erdogan obećao je da će „baciti teroriste na kolena”.
Turske vlasti uvele su policijski čas u nekoliko kriznih mesta na jugoistoku zemlje od avgusta da bi proterali ekstremiste povezane sa PKK, koji su u tim mestima podigli  barikade, iskopali rovove i postavili eksplozive. Vojne operacije izazvale su zabrinutost da se krše ljudska prava i da je bilo desetine civilnih smrti. U borbama je takođe desetine hiljada ljudi raseljeno.
Prošle nedelje turska vojska završila je tromesečnu operaciju protiv ekstremista u istorijskom Sur kvartu u Dijarbakiru, najvećem gradu na uglavom kurdskom jugoistoku zemlje. Vlasti su ublažile policijski čas juče u nekim ulicama i jednom delu Sura, ali je opsada i dalje na snazi.
Turska, SAD i Evropska unija smatraju PKK terorističkom organizacijom. Krhki mirovni proces između PKK i turske vlade propao je u julu i ponovo su počeli sukobi između dve strane.  (Beta-AP)

Zbog fotografija napada u Ankari zabrana Fejsbuka i Tvitera
ANKARA – Sud u Ankari naredio je zabranu pristupa Fejsbuku, Tviteru i drugim sajtovima u Turskoj, pošto su se na društvenim mrežama pojavile i delile fotografije bombaškog napada u Ankari, u kome su najmanje 32 osobe ubijene, javili su turski mediji.
Nekoliko lokalnih korisnika je prijavilo da ima poteškoća pri pristupanju sajtovima, preneo je Rojters.
Turska je prošle godine zabranila pristup Tviteru zbog deljenja fotografija tužioca kojem je smrću pretio levičarski ekstremista. (Tanjug)

„Njujork tajms”: Amerika šalje Ukrajini stare modele kasetne municije - ne eksplodira odmah
SAD planiraju da Ukrajini pošalju stare modele kasetne municije koje u 14 odsto slučajeva ne detoniraju odmah, piše „Njujork tajms”.
Prema podacima lista, Pentagon uverava da su modernizovali model. Međutim, poboljšan je samo domet projektila, koji još uvek sadrži granate, čiji procenat neispravnosti je američki vojni resor opisao kao neprihvatljivo visok.
Prema pisanju „Njujork tajmsa”, pukovnik vojske u penziji Al Vosburg, koji je prošao obuku za uklanjanje eksplozivnih ubojnih sredstava, rekao je da će proces čišćenja područja nakon upotrebe ovakvih projektila potrajati, jer se ne mogu ručno pomerati. Pored toga, biće potrebna edukativna kampanja za stanovništvo koje će se vratiti na ove teritorije i koje bi moglo da strada od neeksplodiranih granata.
Savetnik za nacionalnu bezbednost američkog predsednika Džejk Salivan saopštio je 7. jula da su SAD odlučile da isporuče kasetnu municiju Ukrajini, čijoj se upotrebi UN protive. On je takođe napomenuo da je Kijev Vašingtonu dao pisane garancije za minimiziranje rizika za civile prilikom upotrebe ove vrste municije.

Tri osobe povređene u lančanom sudaru na auto-putu Beograd-Zagreb
Tri osobe su povređene večeras u lančanom sudaru na auto-putu Beograd-Zagreb u smeru ka gradu kod Zmajeve pumpe, rečeno je Tanjugu u MUP-u.
U sudaru su učestvovala dva putnička vozila i jedan kamion, a tri osobe koje su se žalile na povrede zbrinule su ekipe hitne pomoći.
Automobil SUV marke ''audi'' i drugo vozilo su od siline udara u potpunosti uništeni, dok je na kamionu pričinjena manja materijalna šteta.
Zbog sudara je na tom delu auto-puta formirana dugačka kolona, prenosi Tanjug.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.


  </body>
 </text>
</TEI>