<TEI version="3.3.0" xmlns="http://www.tei-c.org/ns/1.0">
 <teiHeader>
  <fileDesc>
   <titleStmt>
    <title>The shortest TEI Document Imaginable</title>
   </titleStmt>
   <publicationStmt>
    <p>First published as part of TEI P2, this is the P5
         version using a namespace.</p>
   </publicationStmt>
   <sourceDesc>
    <p>No source: this is an original work.</p>
   </sourceDesc>
  </fileDesc>
 </teiHeader>
 <text>
  <body>
Kako otopiti ledeni svet
Od nevolje je lako napraviti zapaljivu temu. Ne mora se ulaziti u dublje razloge, dovoljno je samo opisati je, i pokazati saosećanje.
Nema boljeg primera danas za to od penzija, o kojima je pisao Ljubodrag Stojadinović, čije tekstove inače sa zadovoljstvom čitam. Čemerne penzije, smanjene, pa onda povećane, ali u stvari nisu realno povećane... Penzionere će svi da zaštite, vratiće im, dodaće im... Samo što se niko ne upušta ni u ono što je do smanjenja dovelo, niti u ono kako odatle izaći i vratiti se nečemu što bismo mogli nazvati normalnim stanjem stvari.
U prvom slučaju, nadležni delovi državne mašinerije do sada su vukli iznuđene poteze i deficit smanjivali tamo dokle su mogli da dobace. I, da se razumemo, to nije daleko – taman do penzionera i državnih činovnika. U drugom slučaju, svi kritičari ovakvih mera pozvaće se na društvenu pravdu, na istinitu činjenicu da je sa smanjenim prihodima sve teže živeti i da nije u redu da oni koji su socijalno najranjiviji podnose najveći teret ozdravljenja sistema.
Oba pristupa, međutim, prave istu grešku: mešaju nešto što se ne bi smelo – socijalnu pravdu i pravo na slobodno raspolaganje sopstvenom imovinom. Nije u redu, i na to ne treba trošiti previše reči, da se narušava društvena solidarnost, ne bi li se popravilo bilo šta. Jednostavno zato što će, i kad se popravka završi, ostati narušeno biće svakog društva – uzajamna briga.
Ali, ne sme biti stavljeno ni u službu zaštite i staranja, pogotovo u društvima čija privreda nema snage za tako veliki teret. Naše je društvo nasledilo čudnu tvorevinu koja sebe naziva fondom, a daleko je od toga. Taj fond, za penzijsko i invalidsko osiguranje, čudovišno nesrazmeran u odnosu na privredu, nije nikakav fond, nego pridružena služba ministarstva finansija za distribuciju finansijske imovine.
I eto paradoksa: kada se pozivate na potrebu veće solidarnosti i pravednije raspodele društvenih prihoda, u stvari kucate na otvorena vrata. Jer Fond PIO upravo to, i samo to radi – raspoređuje sredstva mučno prikupljena od privrede na pripadnike društva koji više ne privređuju.
Jeste, može se produžiti sa kritikom, ali to nije dovoljno. Nije dovoljno, istina. Ali je istina i da takav način preraspodele prekomerno opterećuje privredu, zahvatajući i u ono što bi trebalo da bude njena akumulacija. Kao i svaki parafiskalni namet.
Površna kritika istaći će i da su današnji penzioneri celog života odvajali od svojih plata da bi imali penziju. Jesu odvajali, ali ne da bi oni imali penziju, nego da bi je tadašnji penzioneri dobijali. Jednom uplaćene pare u taj Fond više nemaju veze sa onim ko ih je uplatio, nego postaju državne i država ih raspoređuje, kako najbolje zna i ume.
I to je, ugrubo, kraj ovog modela. Kraj do koga dolazi u naše vreme. Dalje nema kud, jer oni koji danas rade ne zarađuju dovoljno, niti ih ima dovoljno, da se od njihovih zarada odvaja za, ako ne komotne, a ono dovoljne penzije sadašnjih penzionera.
Zato je, koliko pogrešno, toliko i opasno pitanje: kada će penzije biti povećane? Pravo pitanje treba da glasi: kada će sistem biti reformisan do kraja, da u njemu može da se zaradi za normalne penzije? Takve penzije treba da budu briga zaposlenih i pravih penzijskih fondova, onih u kojima će svako moći da prati šta se dešava sa njegovim uplatama, kako su investirane. Takve penzije postaju svojina onih koji ih uplaćuju, ali i njihova briga. Država i tu ima ulogu, ali kao regulator privatnih penzijskih fondova i finansijskog tržišta.
Za ukupnu brigu o penzijama država bi bila rasterećena, ostalo bi joj da se stara o onima koji jesu nevoljnici i koji to sami za sebe ne mogu da učine. I da, njih radi, čuva i razvija društvenu solidarnost. Nije pitanje, dakle, kada će država povećati penzije, nego kada će stvoriti uslove da se to bez nje desi.
To bi obuhvatalo nastavak reforme finansijskog tržišta, podizanje berze, drugačiju institucionalnu postavku... Pa, na kraju i postepeni izlazak samog Fonda PIO na tržište, i njegovo pretvaranje u pravi fond. Ako se to ne desi, valja nam se svima bojati za buduće penzije.
*stručnjak za tržište kapitala

Srbija do Alepa
Da li je Moskva ponudila Beogradu da srpski vojnici, pored ruskih i kineskih, učestvuju u humanitarnoj misiji dostave pomoći gradu Alepu u Siriji, ili se ponuda, zapravo, odnosila samo na sektor civilne zaštite Srbije i njegove kapacitete? Ili je ponuda bila tek testiranje političke javnosti u Srbiji budući da mi kapacitete za takvu vrstu operacije, kako vojne tako i one iz sektora civilne zaštite, teško da imamo. Grad Alepo nesumnjivo je poprište humanitarne katastrofe neslućenih razmera, uostalom veći delovi Sirije imaju istu ili sličnu situaciju, a jedinu pomoć civilnom stanovništvu za sada dostavljaju Rusi i vlada u Damasku.  Sirijske opozicione snage, verovatno i civili koje te snage kontrolišu, dobijaju pomoć u oružju, gorivu, hrani i lekovima od nekih arapskih zemalja Persijskog zaliva i sa Zapada.
   Politika Srbije jeste da učestvuje samo u mirovnim misijama pod okriljem UN i EU. To se odnosi na snage vojske i policije-žandarmerije. Za sektor civilne zaštite nisam video propise koji ograničavaju aktivnost sektora u inostranstvu samo na zemlje EU. Nekako sumnjam da su Rusi i pomislili da bi srpski vojnici pod punom ratnom spremom mogli da dostavljaju pakete sa hranom, vodom i higijenom civilnom stanovništvu u opkoljenom Alepu. Kao prvo, mi smo već na granici prenapregnutosti učešća u raznim mirovnim operacijama u inostranstvu, dok istovremeno ni situacija na Balkanu nije baš ružičasta, pa treba voditi računa pre svega o bezbednosti svoje države. Drugo, mi nemamo ni dovoljan broj vozila za operacije u uslovima kakvi su u Siriji, posebno ne za prilike kakve su sada u Alepu i oko njega. U vojnom, logističkom i obaveštajnom kontekstu mi bismo na tom terenu bili samo balast Rusima i snagama Bašara el Asada. Naravno da bi taj balast bio vrlo „sladak teret“ u propagandno-političkom smislu i za Moskvu i za Damask i da bi oni to vrlo rado podneli. I kao treće, i najvažnije, Srbija i nije u prevelikoj ljubavi sa režimom Bašara el Asada. Čim je EU uvela sankcije Siriji i Srbija je još pre četiri godine požurila da se pridruži tim sankcijama. I posle uvođenja naših sankcija Siriji, ta Sirija Bašara el Asada glasala je za Srbiju, a protiv Kosova u Unesku i protiv britanske rezolucije o genocidu. I sada ja i „Politika“ ispaštamo zbog toga, jer intervju predsednika Asada čekam već dve godine. Uzalud i redovno podsećam na moju molbu gospođu Abir u kabinetu predsednika Sirije, koristim sve moguće veze, ambasada Sirije u Beogradu stalno šalje pisma sa mojom molbom. Ništa, predsednik je stalno zauzet, gospođa Abir, zapravo, neće direktno da mi kaže: „Mi smo vas uvek podržavali, i Jugoslaviju i Srbiju, nismo priznali Kosovo, glasamo uvek protiv Kosova u raznim međunarodnim organizacijama, dok ste vi glasali protiv nas kada je bila u pitanju rezolucija UN o stanju ljudskih prava i još ste nam uveli sankcije da biste se usaglasili sa EU.“ I šta onda da ja  kažem gospođi Abir u kabinetu predsednika Sirije? I kako onda neko očekuje da će iz Srbije bilo ko učestvovati u dostavi humanitarne pomoći gradu Alepu?
       Naravno, ponuda iz Moskve mogla bi biti dobar povod za širu raspravu oko učešća Srbije u humanitarnim i mirovnim misijama u inostranstvu. Treća misija vojske Srbije jeste definisana, ali polje napetosti, koje uvek postoji između interesa i moći u takvim operacijama, zahteva i jaču javnu raspravu. Koji je stepen podrške ili odbijanja koji na humanitarnu intervenciju rešeni akteri mogu da računaju? U ovom kontekstu unutardržavne faktore, ulogu parlamentarne opozicije, medija, političke javnosti, treba uzeti u obzir jednako kao i meru podrške, odnosno nedostatka podrške drugih država i vlada.
       Čak i kada neku misiju u inostranstvu na početku podržavaju široki krugovi političke elite i stanovništva, mora se računati da podrška nastavku misije unutar same države može da opadne. Gubici u ljudima, dobijene bolesti, neostvarivanje cilja misije, sve to može srušiti imidž misije. Doduše, kod nas u Srbiji to je malo teže, jer zarade u tim misijama u našim ekonomskim okolnostima „pokrivaju“ sve izazove.
        Parlament Srbije još se nije ozbiljno bavio misijama vojske Srbije u inostranstvu, nisam video ni neke ankete našeg javnog mnjenja o tome, koji je stepen podrške, a koliko je njih protiv. U zemljama EU upravo zbog terorizma kod kuće dramatično opada podrška humanitarnim i mirovnim misijama u inostranstvu. Javnost je sve više skeptična, prvobitni ciljevi misija se zaboravljaju.
        Kada je Srbija u pitanju, mirovnim i humanitarnim misijama treba pristupiti kao procesu proizvodnje u nekom preduzeću: u planiranje treba uključiti odgovorne učesnike svih faza planirane misije, vojne, političke, medijske i druge aktere. Uz pomoć drugačijih scenarija mora se unapred razmotriti koji problemi mogu da se pojave u slučaju neophodnosti kasnijeg korigovanja političkog kalendara operacija i koje bi strategije rešavanja bile moguće za takve slučajeve. Možda je „anticipatorsko“ planiranje mirovne misije teško i skupo, ali bez sistemske analize pozitivnih i negativnih iskustava prošlih misija u inostranstvu nema dobrih planova za buduće misije.
Daleko je Alepo...

​Nova avantura za ljubitelje tenkova
Igračima koji vole jednostavne akcione igre za mobilne telefone u kojima mogu da se takmiče protiv svojih prijatelja ali i igrača iz celog sveta na raspolaganju je nova zanimacija. U „Guglovoj” prodavnici aplikacija pojavio se novi naslov koji u središtu ima izuzetno popularne tenkove, sa mnogo okršaja i eksplozija.
„Clash of Tanks”, proizvod domaće softverske kompanije „Gotta Play”, objavljen je krajem juna i do sada je preuzet oko 3.500 puta, sa solidnom prosečnom ocenom 4,5.
Zadatak u igri je jednostavan: upravljajte tenkom i uništite neprijateljsku mašineriju pre nego što ona uništi vas. Na samom početku igrač dobija svoj tenk i kreće da se bori protiv drugog igrača. Svaka pobeda donosi sav virutelni novac koji je uložen u datu partiju, kojim može da se unapredi tenk ili odabere jača municija.
Igra nudi mogućnost izbora lokacije na kojima se borba odigrava. Dopadljiva grafika, jednostavnost i lake kontrole, mogućnost igranja onlajn i oflajn kao i nadogradnja tenkova samo su neke od karakteristika igre, navode autori. Igra prepoznaje podešavanja telefona pa se shodno tome prikazuje na engleskom ili srpskom jeziku (ćirilici).
Ovo nije prva igra iz ovog beogradskog studija, ali veruju da je dovoljno kvalitetna da vredi uložiti malo više novca i truda da ovim naslovom skrenu pažnju na sebe i sve što su do sada radili. Uglavnom je reč o zabavnim i edukativnim igrama za mališane, koje su se prodavale preko „Plej stora” za simboličan iznos.

„Sukob tenkova” dostupan je i na ćirilici Foto Printskrin
Ivan Kocić, šef odseka za razvoj mobilnih aplikacija u firmi „Tehnikom solušens”, kojoj studio pripada, kaže da bez velikog novca uloženog u reklamu ne može da se zaradi od ovakve igre.
– Mi smo ulagali u kampanje od 500 do 1.000 evra mesečno i to je nedovoljno za bilo šta. Potrebno je 100.000 evra da se pošteno izreklamira igrica. Ideja je bila da napravimo dosta malih igara i kada napravimo nešto što je stvarno dobro, da objavimo tu vest, uz sve dosadašnje igre. „Tenkovi” su igra za koju cenimo da je poštena. Nije vrhunska, ali je zabavna i mislimo da je dovoljno kvalitetna – kaže Kocić.
Na igri je radilo četvoro ljudi: jedan dizajner, dva programera i jedan menadžer projekta. Svima je to trenutno samo hobi kojim se bave pored redovnog posla i još ispituju najbolji način da zarade. Neke igre imaju reklame, a neke kupovine u igri. Zaključili su da su reklame loše i da ih treba staviti tek kada je igra dovoljno popularna da ne „ubije” rejting na početku.
U „tenkovima” postoji opcija da se gledanjem reklama zaradi za igru. Na prihode računaju i od kupovina unutar igre i to je način na koji funkcionišu mnoge besplatne aplikacije. Igrači ovde mogu da kupe oružje, dodatne tenkove, municiju…
Studio „Gotta Play” najavljuje da će uskoro i korisnici „ajos” uređaja moći da se oprobaju u borbi tenkova.

​Ni blokatori reklama više ne štite od oglasa na „Fejsbuku”
Kako se otarasiti reklama na „Fejsbuku”? Jedino tako što nećete biti deo ove najmnogoljudnije društvene mreže. Drugog načina nema, jer ni programi za blokiranje oglasa ubuduće neće vredeti na stranicama ove društvene mreže.
Naime, kompanija koja najveći deo profita ostvaruje upravo od oglašivača, počeće da prikazuje propagandne poruke čak i onim korisnicima koji imaju programe za njihovo blokiranje. Zauzvrat, korisnici će dobiti više mogućnosti da personalizuju oglase, odnosno da biraju one koji više odgovaraju njihovim potrebama i interesovanjima. Na primer, umesto da bude zatrpavan oglasima proizvođača automobila, korisnik koji ni ne sanja o kupovini četvorotočkaša, moći će da izabere one u kojima mu se nude tehnički uređaji ili dečje igračke, ukoliko su mu te stvari potrebne.
Kako je najavljeno, promena će važiti za verziju sajta za pi-si računare, dok za pristup sa mobilnih uređaja ne važi, jer blokatori uglavnom ne rade na telefonima, a takođe ni na mobilnim aplikacijama koje imaju sasvim drugačiji način reklamiranja.
Oni koji opravdavaju ovakav potez kompanije Marka Zakerberga ističu da mreža funkcioniše na dobrovoljnom pristupu korisnika, da su njeni servisi besplatni i da mora od nečega da se izdržava. A sve učestalija primena blokatora, očigledno, počela je da ugrožava posao koji se izdržava od oglašavanja. S druge strane, pojedini programi za blokadu reklamnih poruka smatraju da i pored svega toga, nije pošteno sprečiti korisnike da sami ukinu reklame i optužuju „Fejsbuk” da je postao antikorisnički nastrojen. Od čelnika društvene mreže stižu kontraoptužbe prema kojima blokatori primaju novac da bi prikazivali reklame firmi koje su prethodno stopirali.
Na koji način će „Fejsbuk” onemogućiti softver za blokiranje oglasa? Ovi programi, koje koristi oko 200 miliona ljudi u svetu, počivaju na jasnoj razlici između oglasa i ostalog sadržaja neke internet stranice, a „Fejsbuk” će im sada otežati prepoznavanje oglasa tako što će promeniti način njihovog prikazivanja (iako će i dalje imati oznaku sponzorisanog sadržaja). Kako tehnologija brzo daje odgovor na novonastale situacije, nije isključeno da će uskoro programi za blokiranje da pronađu način da zaustave i te nove forme oglasa.
Kompanija Marka Zakerberga zaradila je u drugom tromesečju ove godine 5,2 milijarde dolara od reklama na mobilnim uređajima gde njeni korisnici i provode najviše vremena, dok je od oglašivača na desktop računarima dobila petostruko manje.

​Besplatan alat za zaštitu od „ucenjivačkih virusa”
Kompanija „Kasperski” predstavila je alat za kompanije – besplatno softversko rešenje koje nudi sveobuhvatnu zaštitu od tzv. ucenjivačkih virusa. Reč je o zloćudnim programima koji zarobljavaju zaraženi računar sve dok se ne plati otkup za oslobađanje podataka.
Ovakvi napadi predstavljaju ozbiljan problem, naročito za mala preduzeća. Prema istraživanju „Kasperskog” o bezbednosnim rizicima u 2016. godini, skoro 42 odsto malih i srednjih preduzeća bilo je meta „rensomver” napada. Čak 34 odsto ovih preduzeća platilo je traženi otkup, pri čemu svako peto nije uspelo da povrati svoje podatke, čak ni nakon što su ispunjeni svi zahtevi sajber kriminalaca.
Iako stručnjaci za bezbednost podstiču kompanije da koriste brojne dodatne bezbednosne tehnologije i pristupe kako bi imali adekvatnu zaštitu, novi alat „Kasperskog” za kompanije pruža adekvatnu zaštitu klijentima koji ne poseduju napredna rešenja kompanije. Ovo bezbednosno rešenje je kompatibilno sa bezbednosnim rešenjima trećih strana instaliranim na pi-si računarima, i može da služi kao dodatni vid zaštite od naprednih „rensomver” pretnji. Alat za kompanije može da se preuzme na stranici go.kaspersky.com/Anti-ransomware-tool.html.
Za organizacije koje zahtevaju najbolju zaštitu za svaki mrežni nivo, uključujući zaštitu radnih stanica, servera i mobilnih uređaja od svih vrsta malvera i naprednih napada, kompanija „Kasperski” preporučuje korišćenje specijalizovanih bezbednosnih rešenja.
Ako su fajlovi neke organizacije bili na meti napadača, trebalo bi proveriti da li je moguće povratiti te fajlove preko novog onlajn portala nomoreransom.org.

​Onlajn populacija u Kini broji više od 710 miliona ljudi
Peking – Broj korisnika interneta u Kini, koja već poseduje najveću onlajn populaciju u svetu, premašio je 700 miliona ljudi, saopštile su kineske vlasti.
Kina je do juna ove godine imala 710 miliona korisnika interneta, što je za 3,1 odsto više u odnosu na podatke s kraja decembra prošle godine, navedeno je u saopštenju Kineskog centra za regulisanje interneta, prenela je agencija Frans pres. Taj broj je duplo veći u odnosu na broj stanovnika SAD i govori da više od polovine građana najveće svetske populacije trenutno koristi internet.
Kineski centar za regulisanje interneta je saopštio i da 92,5 odsto korisnika u Kini pristupa internetu putem mobilnih telefona. Broj korisnika interneta u ruralnim područjima je, međutim, ostao nizak, budući da učestvuju sa manje od trećine u ukupnom broju korisnika.
Zvanični Peking ima strogu kontrolu nad onlajn sadržajima, dok je onlajn trgovina jedan od ključnih koraka u naporima kineskih vlasti da transformišu ekonomiju i preorijentišu se na rast podržan privatnom potrošnjom.
Internet korisnicima se, kako je naveo AFP, smatraju lica koja su bar jednom „ušla” na internet u proteklih šest meseci – prenosi Tanjug.

Ed Širan dobio još jednu tužbu
Ni dva meseca nije prošlo kako je optužen za muzičku krađu, a popularni britanski pevač Ed Širan ponovo je nadrljao. Ovih dana „popio” je još jednu tužbu za plagijat, jer je, navodno, pokrao Marvina Geja, tačnije njegovu čuvenu pesmu „Let’s Get It On” za svoj hit „Thinking Out Loud”.
Autorski tandem Martin Harington i Tomas Leonard tužio je, podsetimo, u junu Širana jer se „poslužio” njihovom pesmom „Amazing” za svoj singl „Photograph”. Oni traže čak 20 miliona dolara! To je daleko više od, za sada, istorijske sume od 7,4 miliona dolara, koliko su morali da plate Farel Vilijams i Robin Tik, koji su u martu 2015. godine proglašeni krivim za plagijat pesme Marvina Geja „Got to Give It Up” za svoj hit „Blurred Lines”.
Za razliku od slučaja iz prošle godine, kada je troje dece Marvina Geja tužilo Vilijamsa i Tika, Širanu je tužba stigla od naslednika koautora numere „Let’s Get It On” Eda Taunsenda, američkog pevača, kantautora i producenta koji je preminuo 2003. godine.
U tužbi, koju su podneli Ketrin i Čerigejl Taunsend i Helen Mek Donald, tvrdi se, kako je izvestio Rojters, da je Širan ukrao „srce pesme Marvina Geja”, pa da njegov hit „Thinking Out Loud”, po melodiji, ritmu i harmoniji, neodoljivo podseća na „Let’s Get It On”. Traže da se zaustavi kršenje autorskog prava, prodaja ovog singla, ali i pozamašnu svotu novca, na ime štete.
Pesma „Let’s Get It On” sa istoimenog albuma, objavljena u junu 1973. godine, i danas važi za klasik Marvina Geja. Osim što je bila dve nedelje na prvom mestu „Bilbordove” pop liste, bila je i jedan od najprodavanijih singlova te godine.
Veliki uspeh ostvario je i Širan za „prokaženim” hitom iz 2014. godine. Ne samo što je to jedna od najprodavanijih pesama u Velikoj Britaniji u 21. veku, već je ogroman tiraž dostigla i u SAD (4,3 miliona primeraka). Britanski pevač dobio je i dve „Gremi” nagrade za pomenuti singl – za pesmu godine i najbolju pop solo izvedbu.
Zanimljivo je da su obe pesme, zbog kojih će se Širan naći na sudu, singlovi sa istog albuma – „X”. Drugo studijsko izdanje engleskog pevača i kantautora iz 2014. godine ujedno je i najuspešnije u njegovoj karijeri: prodato je u tiražu od skoro osam miliona primeraka, a prošle godine ovenčan je i „Brit” nagradom za najbolji album.
 
„Cepelini” bez 800.000 dolara
I dok su starije Širanove kolege – članovi sastava „Led cepelin” krajem juna trijumfalno okončali suđenje u Los Anđelesu, jer je porota odlučila da njihov hit „Stairway to Heaven” nije plagijat pesme „Taurus” Rendija Vulfa, oni se nisu time zadovoljili. Naime, od gubitničke strane u ovom procesu tražili su da im, na ime troškova suđenja, isplati čak 800.000 dolara. Međutim, sud je odlučio pre nekoliko dana da je zahtev „Cepelina” apsolutno neopravdan, dok će se o žalbi koju su na presudu podneli pravni zastupnici naslednika Rendija Vulfa tek većati.

Vampirske igre
Gde je i kako moguće sresti se sa – vampirom? Bez sumnje, neobično pitanje. Jedno od takvih koje više kazuje o onome ko ga je postavio, nego o istinskoj mogućnosti da, pod ko zna kakvim misterioznim okolnostima, zaista sretnete „biće” koje odgovara svim karakteristikama vezanim za jednog od najmračnijih likova koji se javljaju u ljudskoj mašti. Pa ipak, o vampirima mnogi pevaju ili pišu, verovatno u uzaludnim pokušajima da iz svojih misli zauvek oteraju mračni lik koji ih „posećuje” u noćima usamljenosti i beznađa.
O nepostojećim bićima nastanjenim tek u našim najgorim košmarima, pisala je i američka spisateljica En Rajs (1941) u svojoj priči „Intervju sa vampirom”. A koliko je u tome bila ubedljiva, svedoči i činjenica da je ovo njeno delo inspirisalo čuvenog engleskog muzičara Stinga (1951) da komponuje jednu od svojih najboljih balada: „Mesec nad ulicom Burbon” (Moon over Bourbon Street).
„Mesečina je večeras nad ulicom Burbon. Vidim lica kako prolaze ispod blede ulične svetlosti. Nema mi druge do da sledim taj zov, ta svetla, te ljude, pa i sam Mesec. Svakoga dana molim se da budem jak, svestan da to što činim nije dobro. Ipak, nikada nećeš videti moju senku, ili čuti bat mojih koraka, dok sija mesečina nad ulicom Burbon …”
Ulica Burbon se nalazi u američkom gradu Nju Orleansu u, takozvanom, Francuskom kvartu. Prava je turistička atrakcija, prepuna barova, striptiz-klubova, javnih kuća, kockarnica i sličnih lokala „sumnjivih sadržaja”. Ovde se živi noću, opstaje noću, voli a neretko i – nasilno umire. O „naklonosti mračnih sila” ovome delu grada svedoči i podatak da je tokom naleta uragana „Katarina” (29. avgust 2005. godine), kada je potopljen praktično ceo Nju Orleans, isti ostao – netaknut.
Kako je jednom prilikom potvrdio Sting, priča Rajsove jeste bila inspiracija za njegovu kompoziciju ali, dodao je: „Jedne noći pune mesečine zatekao sam se u Francuskom kvartu. I sve vreme sam imao neobičan osećaj da me neko prati iz potaje.”
Ne samo po temi, „Mesec nad ulicom Burbon” i po realizaciji spada u nestandardne proizvode rok muzike. Naime, u njenom snimanju učestvovala su četvorica džez muzičara, i to oni koji spadaju u najvišu kategoriju izvođača ovog pravca: saksofonista Brenford Marsalis, klavijaturista Keni Kirklend, basista Deril Džons i bubnjar Omar Hakim. Atmosfera koja je postignuta na snimku višestruko je opravdala ovakav izbor učesnika.
„Mnogo je godina prošlo od kako sam postao to što sam. Upao sam u klopku života poput nevinog jagnjeta, a sada sopstveno lice ne smem da pokažem danju. I tek pod mesečinom možeš me videti kako šetam. Obod mog šešira skriva mi zversko oko, lice mi je kao u grešnika, a ruke kao u ispovednika. I zato nikada nećeš spaziti moju senku ili čuti bat mojih koraka, dok nad ulicom Burbon Mesec sija.”
Prema sopstvenom priznanju Sting je bio fasciniran likom Luisa iz priče En Rajs. Više nego njenim drugim učesnikom – antiherojem Lestatom. „Sama ideja da se bude vampir i grabljivac a, istovremeno, žali zbog saznanja da je u svemu tome mnogo šta moralno loše, sa svom požudom i gladi, onim što se zbiva u glavi junaka, i njegova borba, uvek me intrigirala”, objasnio je popularni muzičar.
„Kako je moguće da sam ovakav, iako se molim Svevišnjem”, kao da se pita Sting na kraju svoje kompozicije i zaključuje: „Mora da volim to što uništavam, i uništavam ono što volim…”
 
Mesec nad ulicom Burbon
Mesečina je večeras nad ulicom Burbon
Vidim lica koja prolaze
Ispod blede ulične svetlosti
Nema mi druge do da sledim taj zov
Ta svetla, te ljude, pa i sam Mesec
Svakoga dana molim se da budem jak
Svestan da to što činim nije dobro
Ipak, nikada nećeš videti moju senku
Ili čuti bat mojih koraka
Dok nad ulicom Burbon sija mesečina
Mnogo je godina prošlo od kako sam postao to što sam
Upao sam u klopku života poput nevinog jagnjeta
A sada sopstveno lice ne smem da pokažem danju
I tek pod mesečinom me možeš videti kako šetam
Obod mog šešira skriva zversko oko
Lice mi je kao u grešnika, a ruke kao u ispovednika
I zato nikada nećeš videti moju senku
Ili čuti bat mojih koraka
Dok nad ulicom Burbon sija mesečina
Ona svakoga dana prolazi ulicama Nju Orleansa
Tako je nevina i mlada, iz ugledne porodice
Bezbroj noći sam proveo ispod njenog prozora
U borbi sa sopstvenim instinktima, pod bledom mesečinom
Kako je moguće da sam ovakav, iako se molim Svevišnjem
Mora da volim to što uništavam, i uništavam ono što volim
Zato nikada nećeš videti moju senku
Ili čuti bat mojih koraka
Dok sija mesečina nad ulicom Burbon

Univerzitet u Ohaju prvi u SAD dobija automat za picu
Sinsinati – Na jednom Univerzitetu u Ohaju uskoro će biti postavljena automat mašina za picu, izvestila je agencija AP. Naime, Univerzitet Gzavije iz Sinsinatija se udružio sa francuskom kompanijom „Palin” kako bi postavili prvi automat za picu u Severnoj Americi.
Mašina će moći da odjednom raspolaže sa 70 pica, a klijenti će biti u mogućnosti da, pomoću ekrana na dodir, izaberu željenu picu po ceni od deset dolara. Pica će najpre biti zagrevana nekoliko minuta, zatim će biti stavljena u kartonsku kutiju i onda izbačena kroz otvor naručiocu.
Iz kompanije „Palin” poručuju da ovakvi automati postoje u Evropi već 14 godina, i da se uglavnom nalaze u manjim gradovima, na pumpama ili u picerijama, prenosi Tanjug.

Izbegavanje svakog konflikta
Za razliku od ljudi koji u konfliktnim situacijama čine jednu krajnost tako što od drugih zahtevaju da im iznova i iznova zadovoljavaju svaku želju, postoje i oni koji spadaju u drugu krajnost po tome što se u svakom konfliktu povlače i popuštaju drugoj strani. Socijalna okolina one prve doživljava kao „nezgodne” ili „teške”, a ove druge kao „veoma fine” i „vrlo ljubazne” ljude.
Ljudi koji stalno povlače svoje želje pred željama drugih imaju nizak kvalitet života.
Postoje dva glavna razloga zbog kojih neko izbegava svaki konflikt. Prvi je kada neko veruje da bi ga, u slučaju da se suprotstavi očekivanjima i željama drugih, ti drugi odbacili. Osoba misli: ako se suprotstavim drugima, oni će me odbaciti i ostaću sasvim sam. I zato osoba prigušuje i potiskuje vlastite želje kako bi ugodila drugima i bila prihvaćena.
Ovakvo ponašanje u konfliktima je u najvećem broju primera naučeno u detinjstvu kod kuće. Roditelji su detetove pokušaje da odbije ili izvrda njihove zahteve „kažnjavali” ignorisanjem deteta, pretnjom odbacivanjem ili su ga etiketirali kao lošu osobu. Za pravilan razvoj je važno da roditelji dozvoljavaju sukobe svojih i detetovih želja i da detetovo odbijanje nekih njihovih želja ne tumače kao negaciju ljubavi, nezahvalnost ili bezobrazluk. Iako dete treba da sluša roditelje u mnogim stvarima, mora mu biti dozvoljeno da u nekim stvarima odbije te želje bez posledica.
Drugi glavni razlog za izbegavanje svakog konflikta jeste to što osoba koja izbegava smatra da bi svojim odbijanjem „povredila” drugoga, zbog čega bi drugi bio tužan i neraspoložen, a ona bi bila kriva za takvo njegovo emotivno stanje. U konfliktnoj situaciji osoba bira: ili da zadovolji svoju želju i oseti krivicu za nastalu tuđu patnju, ili da popusti drugome kako ne bi osetila osećanje krivice.
Ovakav mehanizam je veoma čest kod odraslih koji su u detinjstvu bili predmet „emocionalne ucene”: „Ako ne učiniš to i to, mama će biti veoma tužna.” Kada neko jednom usvoji mehanizam, primenjuje ga kasnije u životu i na sve ostale ljude.
Na početku malo dete nije svesno emotivnih posledica koje ima njegovo ponašanje na druge ljude. Ono tek kasnije otkriva da drugi ljudi imaju osećanja i da reaguju prijatnošću ili neprijatnošću na njegove postupke i izjave. Nakon toga ono počinje da razvija saosećanje, sažaljenje i samilost prema drugima, ali i da se oseća odgovornim za osećanja drugih. U sledećoj razvojnoj fazi dete više ne gleda u osećanja drugih, već u to da li je imalo ili nije imalo pravo da nešto uradi. Ono tada počinje da oseća krivicu samo ako nije imalo pravo na neki postupak zbog kojeg se drugi loše osećaju. Ako roditelji stalno „emocionalno ucenjuju” dete, ono nauči da stalno gleda u osećanja drugih kako ne bi bilo krivo za konflikt.

Ksenijin „Spomenar”
Mnogima će biti čudan spoj toliko nespojivih ljudi, ideološki i politički, sa tolikim različitim prošlostima, koji su napisali svoje posvete Kseniji Vučić. Tako je skup njihovih uspomena, priča, eseja i fotografija postao „Spomenar”, bezazleni medij detinjstva iz daleke prošlosti. Nešto poput „Instagrama”, „Fejsbuka” ili „Tiktoka” koje na posebnom mestu čuvaju matorci.
U svakom od tih tekstova različitih žanrova otkrivaju se detalji iz njenog profesionalnog i ličnog života, a kako je njen život posmatran kroz posebnu dioptriju, kao bivše supruge i majke dece najmoćnijeg političara u Srbiji Aleksandra Vučića, nema te predrasude i kontroverze koju joj sa posebnom strašću nije nalepila cinična beogradska čaršija.
Zato je knjiga „Ksenija” izuzetno dragoceno štivo ne samo za porodicu Ksenije Vučić već i za buduće istraživače koji će pokušati da dešifruju događaje od devedestih godina naovamo. Izdavač „Spomenara” je Institut za javnu politiku Vladimira Beba Popovića, bliskog Ksenijinog prijatelja koji se nalazio ne samo na suprotnom političkom spektru već i u različitom političkom univerzumu od onoga u kojem je lebdela Ksenija. Ali, te razlike su ih zbližile, umesto da ih dodatno udalje, što je Popović detaljno i za njega neuobičajeno emotivno opisao u svom tekstu „Šolja čaja”.
Pokazujući da ume da spaja nespojivo, makar za srpsku svakodnevicu, Ksenija Vučić je očigledno posedovala dar i da svoje prijatelje okupi na jednom mestu i posle svoje smrti, poput urednika knjige Petra V. Arbutine, književnog kritičara i esejiste, koji je uređivao knjige i sarađivao na izdanjima velikana poput Milorada Pavića, Mome Kapora, Vladete Jerotića, Milovana Vitezovića. Ima ih još.
Ako tom krugu dodamo i Aleksandra Čotrića, aforističara i pisca, najbližeg saradnika lidera SPO Vuka Draškovića, koji je prve korake u novinarstvu pravio upravo sa Ksenijom Vučić u „Srpskoj reči”, nekadašnjem opozicionom glasilu Srpskog pokreta obnove, pohvataćemo detalje iz novinarske biografije Ksenije Vučić koji su promakli i koji su gotovo nepoznati.
Kako smo mi inače nacija koja pamti kraće od kokoši, dakle, najduže nekoliko dana, o decenijama je izlišno govoriti jer su za Srbe to vekovi – čime su uspeli da demantuju čak i Milankovićev kalendar – drago mi je što će oni koji to žele, a trebalo bi, imati priliku da se uvere da je ona, bez ikakve sumnje, bila jedna od najtalentovanijih novinara svog vremena.
Završivši Istoriju umetnosti na Filozofskom fakultetu u Beogradu, sa obrazovanjem koje se smatra aristokratskim, ona se ne bavi Modiljanijem ili Dalijem, već zaranja u mistični svet srpske politike. Devojka sa Dorćola, iz ugledne porodice koja je takođe ideološki raspolućena, a tako je bilo oduvek i tako će biti zauvek u Srba, Ksenija traži svoj put između desničarskog i monarhističkog glasila i alternativnog Radio Indeksa, koji emituje nove talase mladalačkog bunta generacije koja je imala svoje nade, snove i ideale. Radila je i za VIN produkciju Gordane Suše, koja je bila na suprotnom polu Ksenijinih desničarskih stavova, ali je to nije remetilo da uradi neke od nezaboravnih priloga koja je ta produkcija stvorila. Sa Indeksa je otišla na Studio B, najvažniji medij beogradske čaršije tokom devedesetih. Kada je Zoran Đinđić postao gradonačelnik Beograda, prvi intervju dao je novinarki Studija B – Kseniji Vučić.
Prihvatio sam ideju Bebe Popovića da iščitam stare tekstove „Srpske reči”, koju mi je poslao Čotrić, ali sam robovao predrasudama. Znao sam da je pravila odlične televizijske intervjue na Televiziji Pink sa Edijem Ramom, Nikolom Gruevskim i još nekoliko krupnih političkih zverki iz domaće radinosti. I to je to. Kako u „Spomenaru” ima izuzetnih i emotivnih priloga Elme Zukorlić, Jelene Trivan, Aleksandre Janković, Vladimira Đukanovića, Vanje Udovičića, kao svedočanstvo o njihovom bliskom odnosu bilo mi je zaista dragoceno da pročitam njene davne intervjue iz „Srpske reči”. Nizali su se razgovori sa jednim od osnivača Demokratske stranke filozofom Slobodanom Inićem, rediteljem i predsednikom JUL-a Ljubišom Ristićem, bivšim šefom komunista Dražom Markovićem, glumačkom gromadom Ljubom Tadićem, dramskim piscem Aleksandrom Popovićem...
Zato je veoma važno Ksenijino pisanje posmatrati u tom istorijskom kontekstu nekada velike zemlje, gde vladaju lude šeširdžije u zemlji čuda, na samoj svetskoj granici ideologija, vera i galaksija. Energična, vedra i razborita devojka, još novinarski devojčurak, želi da odgonetne tajnu sedmog pečata, ali srpskog. Ulazi u redakciju gde pišu profesori univerziteta, pisci i intelektualci koji su za kralja i otadžbinu, ali ne samo oni već i novinari sa drugačijom ideološkom matricom. Od žestoke Dane Drašković, matematičara Milana Božića, akademika desne orijentacije Nikole Miloševića i Koste Čavoškog, predsednice Građanskog saveza Vesne Pešić. U tu šaroliku galeriju ličnosti i likova umešali su se i Gordana Suša, Nadežda Gaće, Radivoj Cvetićanin, Mihajlo Kovač, Ejub Štitkovac, tako da su se, i pored dominacije stavova SPO, mogle videti i drugačije političke boje, po principu do tada nepoznatog umetničko-političkog pravca, srpskog kubizma.
Ksenija odmah kreće u akciju, ne dozvoljava da je zvučna imena prestrave, već se nameće upravo intervjuima koji značajno podižu rejting krunskog dvonedeljnika u Republici. Jedna od najboljih reportaža iz tog vremena je upravo njena, opis neuspelog intervjua sa tadašnjim gospodarem života i smrti u Srbiji, Željkom Ražnatovićem Arkanom u Erdutu. Trebalo je mnogo hrabrosti za takav tekst i ona ga je imala.
Ponovo treba staviti Ksenijin novinarski angažman u novi kontekst, a to je njena veza i brak sa Aleksandrom Vučićem, zato što je mačističko društvo poput našeg, robujući stereotipima o supruzi tadašnje mlade političke zvezde u usponu, a kasnije i najmoćnije političke figure u Srbiji, po automatizmu Kseniju smestilo u otrcani kliše Vučićeve supruge. I kod većine je tamo ostala i kada su okončali bračnu zajednicu. Takva vrsta olakog klasifikovanja žena – „ma daj, da nije bilo Vučića” – jedna je od najvećih nepravdi učinjenih prema nekoj koleginici u srpskom novinarstvu.
Iako se tada nije moglo ni naslutiti dokle će Vučić dogurati, etiketa joj je prilepljena po starom običajnom pravu, a samo je uži krug novinarskog esnafa znao koliko je Ksenija bila svoja, talentovana i autentična. Nisam bio njen prijatelj, već kolega. Kako sam za njen novinarski forsaž saznao tokom sklapanja ove knjige, a ona je imala sve resurse da to odavno razglasi na sva zvona, sada mi je mnogo jasnije zašto je imala toliko raznobojnih prijatelja upisanih u „Spomenar”.

„Njujork tajms”: Amerika šalje Ukrajini stare modele kasetne municije - ne eksplodira odmah
SAD planiraju da Ukrajini pošalju stare modele kasetne municije koje u 14 odsto slučajeva ne detoniraju odmah, piše „Njujork tajms”.
Prema podacima lista, Pentagon uverava da su modernizovali model. Međutim, poboljšan je samo domet projektila, koji još uvek sadrži granate, čiji procenat neispravnosti je američki vojni resor opisao kao neprihvatljivo visok.
Prema pisanju „Njujork tajmsa”, pukovnik vojske u penziji Al Vosburg, koji je prošao obuku za uklanjanje eksplozivnih ubojnih sredstava, rekao je da će proces čišćenja područja nakon upotrebe ovakvih projektila potrajati, jer se ne mogu ručno pomerati. Pored toga, biće potrebna edukativna kampanja za stanovništvo koje će se vratiti na ove teritorije i koje bi moglo da strada od neeksplodiranih granata.
Savetnik za nacionalnu bezbednost američkog predsednika Džejk Salivan saopštio je 7. jula da su SAD odlučile da isporuče kasetnu municiju Ukrajini, čijoj se upotrebi UN protive. On je takođe napomenuo da je Kijev Vašingtonu dao pisane garancije za minimiziranje rizika za civile prilikom upotrebe ove vrste municije.

Tri osobe povređene u lančanom sudaru na auto-putu Beograd-Zagreb
Tri osobe su povređene večeras u lančanom sudaru na auto-putu Beograd-Zagreb u smeru ka gradu kod Zmajeve pumpe, rečeno je Tanjugu u MUP-u.
U sudaru su učestvovala dva putnička vozila i jedan kamion, a tri osobe koje su se žalile na povrede zbrinule su ekipe hitne pomoći.
Automobil SUV marke ''audi'' i drugo vozilo su od siline udara u potpunosti uništeni, dok je na kamionu pričinjena manja materijalna šteta.
Zbog sudara je na tom delu auto-puta formirana dugačka kolona, prenosi Tanjug.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Lečenje uz pomoć fizike i matematike
Prof. dr Branislav Milovanović (54), šef prve Neurokardiološke laboratorije u Srbiji, direktor Interne klinike u Kliničko-bolničkom centru „Bežanijska kosa”, predsednik Udruženja kardiologa Srbije i član Evropske akademije nauka i umetnosti, proverava pacijentima rad srca na poseban način po kojem može da zaključi da li im je ugrožen život, odnosno da li će doći do prestanka rada srca. U braku je s Anitom, neurologom. Imaju sina Vladislava (14).
Kako dolazite do tih rezultata?
Proučavanjem čovekovog autonomnog nervnog sistema koji upravlja radom svih organa. Do tih rezultata dolazimo u našoj neurološkoj laboratoriji. Kad se uđe u taj sistem, može da se vidi gde je žarište bolesti.
Kako ste i gde stekli to znanje?
Imao sam, pre 20 godina, sreću da dobijem englesku stipendiju „Velkam trast” i da odem u London kod profesora Kristofera Matijasa u bolnicu „Sveta Marija”, u kojoj sam se upoznao s ovom metodom rada kardiologa. Moj drugi učitelj je profesor Georg Šmit s Univerzitetske klinike u Minhenu.
U čemu je suština tog rada...
U činjenici da se u medicinu uključuju matematika, fizika, kardiologija, psihologija i neurologija. U pitanju je matematičko-fizička metoda kojom se traga za malim impulsom, odnosno poremećajem, koji može da izazove veliku štetu u organizmu.
...a šta mislite o spoju istočne i zapadne medicine?
Celokupna istočnjačka medicina, koja je stara 5.000 godina, zasniva se na principu jina i janga, odnosno na uspostavljanju ravnoteže između dva suprotstavljena, ali ipak dopunjujuća principa.
I šta činite?
Mi zapadnom medicinom, fizikom i matematikom, merimo istočnjačke principe na osnovu kojih su oni lečili bolesnike pre četiri-pet hiljada godina. A sve to postižemo na maksimalno tačan način.
Kako su oni postavljali dijagnoze?
Kinezi i Tibetanci su za dijagnostiku koristili svoj osećaj. Do toga su dolazili pipanjem pulsa bolesnika. Na osnovu kvaliteta pulsa postavljali su dijagnoze i potom lečili bolesnike. Mi, zahvaljujući savremenoj tehnologiji, možemo analizom signala pulsa, i uz pomoć fizike i matematike, da dobijemo analizu kompletnog organizma.
Znači vi, po ovim principima, lečite sve bolesti?
Tačno. Počeo sam da radim kao kardiolog, a sad sam, posle svega, profesor kardiologije i interne medicine, pa se bavim svim bolestima. I to je pravi pristup jer bi čoveka trebalo gledati generalno. Taj moj stav je i jedan od povoda što sam pozvan u Evropsku akademiju nauka i umetnosti. To je pristup po kojem mora da se misli i radi „široko”. Narodski rečeno, ne smete da se bavite jednim „drvetom”, nego „šumom”.
Šta sad, pored infarkta, još radite u laboratoriji?
Obrađujemo oblasti krize svesti, povišenog i sniženog krvnog pritiska i aritmije, a cilj nam je da ovu metodu primenimo i u ostalim oblastima medicine, pri čemu je, za mene, najveći izazov onkologija. Na osnovu utvrđenih metoda rada, možemo tačno da odredimo grupe pacijenata kod kojih citostatici pomažu, a kod kojih ne. Na taj način možemo da odredimo najbolju terapiju za svakog pacijenta.
Čime jačate svoje srce?
Često se to pitam. Međutim, zabranjujem mojim saradnicima da me testiraju jer bih se, možda, uplašio šta bih našao kod sebe. Suština zaštite srca jeste izbegavanje stresa jer može da bude vrlo opasan. Zato je spas u samokontroli.
Koju hranu preporučujete za jako srce?
Suština svega u životu je u balansiranju, pa i kad je hrana u pitanju. Svaka namirnica ima neki svoj značaj, pa morate da znate šta vašem organizmu prija, a šta ne. Najvažnije je videti gde u vašoj ishrani postoji deficit i njega bi trebalo nadoknaditi. Međutim, i u životu i u ishrani trebalo bi izbegavati ekstreme. Umerenost u svemu najveća je filozofija života.
Kako sport deluje na srce?
Blagodarno. Dovoljno je bar jedan sat šetnje svaki dan. Ta akcija deluje smirujuće na ceo organizam.
Koji je vaš profesionalni stav?
Meni je oduvek bilo važnije znanje od zvanja. Čak mi je, ponekad, neprijatno kad mi traže da kažem neke svoje titule. Uvek sam želeo da vidim, čujem i naučim nešto novo. A produbljujem znanje i u ovome čime se bavim. U svemu tome sam pionir.
Šta vam je poslovno najvažnije...
Jedini u svetu organizujem naučni sastanak na engleskom jeziku koji je internacionalni. Sada će to biti osmi put. Tema je najaktuelnija oblast u medicini. Sastanak se uvek održava u Beogradu. Svetska elita lekara dolazi kod nas da nešto novo čuje, vidi i nauči.
...a životno?
Kad smo Anita i ja dobili sina. Vladika Nikolaj Velimirović je rekao: „Čovek je Bog kad dobije dete.” To doživljavam kao moj najlepši dan u životu.
Koga posebno cenite van medicine...
Volim književnost, filozofiju, psihologiju, vladiku Nikolaja Velimirovića, Teslu, a posebno Dostojevskog, koji mi nudi odgovore na niz životnih situacija.
... a koga u privatnom životu?
Mog pokojnog strica Božimira. On je kao lekar bio osnivač dečje kardiohirurgije u Jugoslaviji. Prvi je operisao dečje srce! Učio je zanat i kod Debejkija u Hjustonu.
Šta je smisao vašeg života?
Ljubav. To je osnova našeg postojanja. Ljubav prema osobi s kojom živite, deci, porodici, prijateljima, onome što radite, otadžbini...
Šta biste menjali u svojoj prirodi?
Brz sam, energičan i pomalo kolerik, pa ponekad imam izliv energije. Ali, smirujem se polako.
 
Žensko i muško srce se razlikuju
Da li se razlikuju žensko i muško srce?
Testirao sam to „pitanje” i rezultat je – da. Razlikuju se. Žene su, dok su mlađe, zaštićenije vagusom, nervnim sistemom koji deluje stabilizujuće na organizam. Naravno, srce žene se ne razlikuje od muškog kao organ, ali razlikuje se kao deo organizma jer je ženski organizam, po biološkim zbivanjima, drugačiji od muškog.

Brazilske bliznakinje, estonske trojke i četiri švedska brata
Od našeg izveštača
Rio – Dok se mnogi žale na uslove u Riju, od sportista do novinara, postoje i neke stvari koje mnogo više govore o Brazilu nego njihova sposobnost za organizaciju. Tako, recimo, bliznakinje Bija i Branka Feres (28 god), po nekima najlepše sportistkinje na 31. letnjim olimpijskim igrama, izgledaju kao savršena razglednica Rija...
Priča o blizacima na Olimpijskim igrama duga je gotovo koliko i same igre. Hrvatska braća Sinković, novi šampioni u dubl skulu (veslanje), nastavljaju tradiciju blizanaca, koji su često imali uspeha na najvećoj smotri sporta, počev od Olimpijskih igara u Londonu 1908. Tada su se Šveđani Vilhelm i Erik pojavili na sceni. Vilhelm je karijeru završio sa sedam medalja, sve u streljaštvu – tri zlatne (Stokholm 1912), pet srebrnih (po jedna 1908. i 1924, dve 1912) – dok je Erik osvojio dve manje (dva zlata i dva srebra u streljašstvu 1912, srebro u mačevanju 1908).

Prvi brat i sestra koji su osvojili olimpijske medalje bili su Vilijam (zlato, streličarstvo) i Šarlota Dod (srebro, streličarstvo) u Londonu 1908. Prva braća koja su osvojila medalje jesu Amerikanci Džon i Samner Pejn, u streljaštvu, na Prvim modernim igrama, 1896 u Atini. Italijanska braća Aldo i Nedo Nadi zajedno su osvojila devet zlatnih medalja u mačevanju i jednu srebrnu kada je Aldo izgubio od Neda u finalu. Učestvovali su u Stokholmu 1912. i Antverpenu 1920.

Uglavnom se blizanci takmiče u istom sportu, ali Viljem i Erik nisu taj slučaj. Vilhelm je učestvovao u streljaštvu 1908, 1912 i 1924, a Erik pored toga i u mačevanju 1908, a 1912. čak u tri sporta (streljaštvo, mačevanje i moderni petoboj)

Dvesta parova blizanaca takmičilo se do sada na Olimpijskim igrama (računajući i letnje i zimske), a od toga 188 na istim igrama (podatak uoči Rija 2016). Najviše ih je bilo u atletici (34), veslanju (22), jedrenju (16), rvanju (12) i plivanju (10). Ovde ćemo navesti neke od njih...
Najbolje dve posade u dvojcu bez kormilara u Moskvi 1980. bili su jednojajčani blizanci: zlato je pripalo Berndu i Jorgu Landvoigtu (DR Nemačka) a srebro Nikolaju i Juriju Pimenovu (SSSR).
U Los Anđelesu 1984. godine dogodilo se nešto neponovljivo. Dva para američkih blizanaca, u istom sportu (rvanju), osvojila su četiri zlatne medalje. To su Edvard (90 kg) i Ludvig Banač (100 kg) i Mark (82 kg) i Dejv Šulc (74 kg).
Slovaci Pavol i Peter Hohšorner (kanu dvosed slalom, na divljim vodama) jedini su blizanci sa četiri uzastopna učešća: 2000, 2004, 2008 (sva tri puta zlato) i 2012 (bronza). U Riju će postati prvi blizanci sa pet nastupa. Na zimskim igrama četiri imaju Šeron i Širli Firt, u kros-kantriju (1972, 1976, 1980, 1984).
Švedska braća Peterson – Gosta, Erik, Sture i Tomas – nisu blizanci, ali zaslužuju da ovde budu pomenuti. Ne samo zato što su vozili i našim drumovima (takmičili su se na Velikoj nagradi Jugoslavije) već što su sva četvorica kao ekipa osvojila srebrnu medalju na Olimpijskim igrama u Meksiko Sitiju 1968. Gosta je bio najbolji među njima i ima tri individualna odličja (srebro i dve bronze, 1964, 1968).
Američki gimnastičari Pol i Morgan Ham popeli su se na pobedničko postlje u Atini 2004. Pol je bio šampion u višeboju, srebrni u vratilu i ekipno, a Morgan srebrni timski.
Veslačice s Novog Zelanda Georgina i Karolina Evers-Svindel napravile su redak podvig: dvostruke su olimpijske na dva uzastopna učešća, u Atini 2004. i Pekingu 2008.
Bob i Majk Brajan, američki blizanci, osvojili su bronzu u teniskom dublu u Pekingu 2008.

Tri estonske sestre: maratonke Lejla, Lina i Lili Lujk (30 god) jesu jednojajčane trojke (Foto Tviter)
Kada su u pitanju braća i sestre koji se takmiče u Riju, najveću pažnju izazivaju tri estonske sestre. Da čudo bude veće maratonke Lejla, Lina i Lili Lujk (30 god) jesu jednojajčane trojke. Tako nešto do sada nije viđeno na najčuvenijoj sportskoj pozorinici.

Dvesta parova blizanaca takmičilo se do sada na Olimpijskim igrama (računajući i letnje i zimske), a od toga 188 na istim igrama (podatak uoči Rija 2016). Najviše ih je bilo u atletici (34), veslanju (22), jedrenju (16), rvanju (12) i plivanju (10). Ovde ćemo navesti neke od njih...

Dva Predraga i dva Nenada
Srbija je jedan od zemalja koja će imati blizance u Rio de Žaneiru. To su hodači Predrag i Nenad Filipović. Predrag se takmiči na 20km i ovo su mu četvrte igre, dok je Nenadu (50 km) ovo drugo učešće.
I u plivanju smo imali blizance na olimpijskim igrama, koji se zovu Predrag i Nenad. Reč je o braći Miloš. Nenad ima tri učešća (Minhen 1972, Montreal 1976,  Moskva 1980) a Predrag dva (1972, 1976).

Felpsov kraj karijere kao iz bajke
Od našeg izveštača
Rio – Nema više,kraj. U suzama je Majkl Felps napustio Akvatik centar u Riju. Najbolji plivač svih vremena i najuspešniji olimpijac u istoriji karijeru je završio sa 28 medalja na najvećoj smotri svetskog sporta, od toga su 23 zlatne. Poslednju je osvojio zajedno sa reprezentativnim drugovima u trci na 4 h 100 mešovito.
Kada je izašao iz bazena dočekale su ga ovacije. Plakale su majka i supruga na tribinama, plakao je i Felps.
– Ovo je definitivno kraj kakav sam zamišljao. Posle Londona sam se osećao kao da nisam uradio sve što sam hteo. Sada znam da je to to. Plivanje će uvek biti deo mog života, međutim, što se tiče takmičenja ovo je definitivni kraj. Stavljam tačku – izjavio je 31 – godišnji Amerikanac.
Takmičenje u Riju je završio sa šest odličja, pet zlata i srebrom. Slavio je na 200 mešovito i 200 delfin, kao i u trkama štafeta 4 h 100 slobodno, 4 h 200 slobodno i pomenutoj 4 h 100 mešovito. Na 100 delfin šou mu je ukrao Džozef Skuling iz Singapura.
– Naravno da mi je krivo što sam izgubio tu trku. Uvek želim da pobeđujem. Međutim, prihvatio sam to sa osmehom. Skuling je bio neverovatan. Realno nisam imao nikakvu šansu da budem prvi. Nije loše ni još jedno srebro – rekao je Felps.
Ono što je „vanzemaljac iz Baltimora”  postigao tokom karijere deluje nestvarno. Deluje da niko nikada neću prići ni blizu 20 odličja, a kamoli brojci od 28 koliko je on osvojio.
– Bila je to lepa karijera. Naporan rad u kojem sam uživao. Znao sam da će mi to doneti rezultat. Nekoliko medalja, tu i tamo. Nije bilo loše – nasmejao se.
O planovima za budućnost kaže.
– Sada želim da se odmorim i posvetim porodici. Želim da se igram sa sinom, u decembru ću i da se oženim. Puno lepih stvari me čeka.
Svaki razgovor o povratku u Tokio 2020. godine, Amerikanac seče u korenu.
– Ne, ne i ne, nema šanse, Majkl Felps je završio karijeru.
 
Razvojni put Majkla Felpsa
Sidnej 2000 – peto mesto na 200 delfin
Atina 2004 – 6 zlata i 2 bronze
Peking 2008 – 8 zlata
London 2012 – 4 zlata i 2 srebra
Rio 2016 – 5 zlata i 1 srebro
 
Moćni Paltrinijeri
Od našeg izveštača
Rio – Italija do poslednjeg dana takmičenja nije imala nijednu medalju u plivanju. Čast je spasio neverovatni Gregorio Paltrinijeri. Slavio je u ubedljivo u trci na 1.500 slobodno. U odsustvu Sun Janga nije imao pravu konkurenciju.
– Znam da su me svi videli kao favorita. Bio je ogroman pritisak. Svi su očekivali zlato. Kada sam došao na start, isključio sam se. Nisam razmišljao ni o čemu. Samo sam plivao najbolje što znam. Postao sam olimpijski šampion i moj san je definitivno ispunjen – rekao je Paltrinijeri.
Slavlje Italijana upotpunio je Gabrijele Deti osvajanjem trećeg mesta. Između njih se uglavio Amerikanac Konor Džeger.
U ženskom sprintu na 50 slobodno novo iznenađenje. Prva je zid dodirnula Dankinja Pernila Blume, za dve stotinke je nadmašila Amerikanku Manuel. Bronza je završila oko vrata iskusne Beloruskinje Herasimenije. Favorizovane sestre Kempbel i branilac titule Kromoviđojo ostale su praznih ruku.
–U Danskoj se mnogo više očekivalo od drugih plivačica. Za mene su govorii da sam niska za sprint. Nisam obraćala pažnju na to. Radila sam najbolje što sam mogla i sada imam olimpijsko zlato. Mislim da sada više nikome neće smetati moja visina – rekla je Blume.
Sjajan dan Dankinja je upotpunila bronzom u štafeti 4 h 100 mešovito. Prema očekivanjima slavile su Amerikanke, ispred Australije.

Šta to beše sreća za naše strelce
Od našeg izveštača
Rio de Žaneiro – Poslednji dan streljačkih takmičenja na Olimpijskom strelištu Deodoro „zapretio” drugom radošću našim strelcima. Prva, svakako, bio je plasman Bobane Veličković u finale vazdušnim pištoljem, a potencijalna – Milenko Sebić u finalu discipline mk puška trostav 3 h 40 metaka.
Već u klečećem stavu strelac Crvene zvezde izborio je mesto među potencijalnim finalistima pošto se iz hica u hitac držao među osmoricom najpreciznijih, a u ležećem stavu preuzeo je vođstvo i drugi stav završio na liderskoj poziciji. Njegovi navijači, pre svega članovi stručnog štaba naše streljačke reprezentacije i drugovi po oružju, netremice su posmatrali semafor koji je beležio svaki hitac i “vrteo” imena olimpijaca. Svaki devetka spuštala ih je za mesto ili dva, a osmica i za desetak mesta, a desetke iako retke vraćale bi ih gore.
Sebić je iz klečećeg stava pogodio 395 krugova, a iz ležećeg 398, međutim u stojećem rojile su se devetke, svaku desetku morao je dugo da traži i na kraju je na konačni konto dodao samo 379 krugova iz stojećeg stava i s 1.172 kruga zauzeo 11. poziciju, a za osmo mesto bilo je potrebno pogoditi dva kruga više. To je učinio branilac šampionske titule iz Londona Italijan Kamprijani, koji je ovde već trijumfovao u gađanju iz vazdušne puške.
Ni Stevan Pletikosić nije uspeo da se domogne prvog olimpijskog finala posle Pekinga 2008. s tim što je on već u klečećem stavu s 389 krugova šanse za finale sveo na minimum, međutim briljantnim pucanjem iz svog omiljenog, ležećeg stava i 398 krugova vratio se u igru, ali na kratko, jer je u stojećem stavu imao premalo desetki i s 381 krugom zaokružio svoj skor na 1.168 krugova što mu je donelo 25. mesto.
U kvalifikacijama najuspešniji je bio Rus Sergej Kamenski s 1.184 kruga što mu je donelo olimpijski rekord a isti rezultat je i naš državni rekord, a njegov vlasnik je baš Milenko Sebić…
Po završenim kvalifikacijama Sebić je odložio pušku i, veoma utučen obraćajući se pre svega sebi, rekao „Ovako sam sve prosuo”, proprativši to adekvatnim pokretom ruke.
– Sebić je bio veoma blizu finalu, odlično je pucao sve do stojećeg stava, dugo je bio na prvoj poziciji i iskreno sam se nadao da će uspeti u nastojanju da izbori mesto u finalu. Na žalost – nije uspeo. Prosto je neverovatno to što smo u većini disciplina u kojima smo imali šanse za visok plasman, dobro „gurali” i sve do same završnice držali visoke pozicije, a onda zaostajali i ostajali blizu finala – rekao je sportski direktor SSS Srećko Pejović.
Novo pitanje nije trebalo postaviti bivšem olimpijcu…
– Ne znam zašto je tako, ali očigledno je da nešto nije u redu, iako su se svi veoma trudili i dali sve od sebe. Radili smo dobro ove godine, uložili u ovom mnogo trening sati i dana i ništa nam nije govorilo da bi nešto ovako moglo da se desi, a desio se neuspeh našeg tima na Olimpijskim igrama. Ne mogu da poverujem ni da su svi „pali” na psihološkom planu... Ovo je težak udarac streljaštvu koji je ljubitelje sporta naučio na uspehe i medalje i mi ćemo morati pažljivo da analiziramo sve nastupe u Riju i da utvrdimo razlog zašto rad naših strelaca nije dao očekivani plod – zaključio je Pejović.
Na Pejovićeve reči nadovezao se Boban Marković, trenera naše jedine finalistkinje Bobane Veličković:
– Ovoj našoj olimpijskoj reprezentaciji naredne generacije strelaca biće zahvalne jer smo svu sportsku sreću ostavili njima…
 
Kamenski oduzeo titulu Kamprijaniju
U zbudljivom finalu 28-godišnji Rus Sergej Kamenski koji iz Rija odlazi s tri olimpijska rekorda (mk puška ležeći 629 krugova i mk puška trostav 1.184, i u finalu 458,8) titulama prvaka Evrope vazdušnom puškom (2016) i mk puškom trostav (2015) dodao je i titulu olimpijskog šampiona u trostavu pošto je s 458,8 krugova pobedio za 0,3 kruga najboljeg u Londonu 2012. Italijana Nikolu Kamprijanija.
Bronzu s 448,4 kruga izborio je Francuz Aleksis Rejno.

Američki plivači pod pretnjom oružjem opljačkani u Riju
RIO DE ŽANEIRO - Četvorica američkih plivača, među kojima je i osvajač zlatne olimpijske medalje Rajan Lohte, opljačkani su u Riju pošto su ih presreli naoružani napadači koji su im pretili pištoljem.
Lohte je za tv mrežu En-Bi-Si ispričao da se prošle noći vraćao u Olimpijsko selo sa zabave francuske delegacije, zajedno sa još trojicom plivača, kada su naoružani muškarci koji su imali policijska obeležja zaustavili njihov taksi.
Kriminalci su od plivača tražili da im predaju novac i druge vrednosti i legnu na zemlju što je, Lohte, kako kaže, odbio, prenosi Rojters.
„Momak je izvukao pištolj i stavio mi ga na čelo rekavši mi da legnem. Digao sam ruke uvis. Uzeo nam je novac, novčanik, ali mi je ostavio mobilni telefon i kreditne kartice”, ispričao je 32. godišnji Lohte.
Bezbednost je najveći problem za organizatore Olimpijskih igara u Brazilu koji su angažovali više od 80.000 vojnika i policajaca na ulicama Rija.
Međunarodni olimpijski komitet najpre je negirao da se pljačka dogodila.
Međutim, Američki olimpijski komitet je to potvrdio, saopštivši da su sva četvorica sportista na sigurnom i da „sarađuju sa vlastima ovim povodom”, prenosi Tanjug.

Plodovi uspele organizacije
U vreme raskola u našim šahovskim institucijama, dok se na sudu rešava ko upravlja savezima, Svetski kongres šahovske kompozicije u Beogradu pokazao je kako grupa stručnih i dobronamernih organizatora može sama da pripremi i sprovede međunarodne događaje velikih razmera.
Borci da se u Srbiju dovedu masovna međunarodna takmičenja mogu da bude različito motivisani. Sukobi u našim šahovskim savezima često se vode oko takvih manifestacija kao kolača koji svi žele da podele, pa se događaju tužni obrti, kao ove godine, kada su posle smena na Skupštini ŠSS 15. januara dva takva takmičenja najpre prebačena iz Novog Sada u Beograd, a zatim vraćena Novom Sadu, ali uz pomeranja termina koja nanose štetu inače poljuljanom ugledu.
Mnogo pre tih januarskih promena, Organizacioni odbor 59. kongresa šahovske kompozicije i 40. svetskog prvenstva u rešavanju šahovskih problema počeo je da okuplja snage za projekat u kojem je na kraju učestvovalo više od deset članova, od 18 do 65 godina, različitih stručnih profila ali sa zajedničkom željom – da Beograd zaseni sve prethodne gradove na istom zadatku.
Najvažnije je da su svi planovi, na redovnim sastancima ponedeljkom tokom više od godinu dana, bili usmereni na dugotrajnu korist od Kongresa: predstavljanje opšte i šahovske kulture Srbije na najvišem nivou, podsećanje na sve velike šahovske događaje u ovoj zemlji i najznačajnije pojedince, kreaciju novih programa koji ranije nisu postojali, ulaganje u najmlađu generaciju.
Koliko god velik bio tim, ne bi uspeo da Kongres, za dve stotine gostiju tokom sedam dana, podigne na najviši tehnički i estetski nivo u Hotelu „Metropol”, da nije bilo direktora ove manifestacije Nebojše Baralića i predsednika Organizacionog odbora Borislava Gađanskog. Iskustvo Kongresa potvrdilo je ono što su mnogi znali odavno, da međunarodni sudija i organizator Nebojša Baralić može sa ovim timom da realizuje i šahovsku olimpijadu na najvišem nivou. Nesuđeni sekretar ŠS Srbije, čije su izuzetne sposobnosti već posle nekoliko meseci rada postale nepodnošljive svima u učmalim savezima, vodio je računa o svakom najmanjem detalju beogradske predstave, ostajući sve vreme neprimetan…
Od mnogobrojnih dugoročnih koristi koje protekli Kongres ostavlja Srbiji, srpskom šahu i problemskom šahu, najvidljivije su prilike pružene najmlađim takmičarima. Naša škola problemskog šaha, u okviru Šahovske akademije ŠK Beograd, gde su sprovedene sve pripreme za Kongres i proslavljen uspeh organizacije, bila je u prvom planu svih pratećih takmičenja u rešavanju i komponovanju problema, prvi put uključenih u seniorski program. Neka od lica na fotografijama sa proglašenja najboljih u juniorskim disciplinama biće naši budući reprezentativci, drugi će se iskazati u vanašahovskim profesijama, a svima zajedno, u ovom mladom trustu mozgova, Kongres će ostati u pamćenju kao nezaboravan doživljaj za čitav život. Baš kao i većini gostiju, koji se i dalje utrkuju u pohvalama za sve što su doživeli u Srbiji.

Tompsonova od trening partnerke do šampionke
Od našeg izveštača
Rio – Teško je zaista odabrati junaka finalnih borbi drugog dana atletskih takmičenja na Igrama u Riju. Konkurenata ima dosta, bezmalo svi novi olimpijski šampioni sa Olimpijskog stadiona „Žoao Avelanž”.
Za one koji se odlučuju na osnovu tradicije to je nova šampionka na 100 metara, oni koji cene nepobedivost odlučiće se za ponovnog šampiona na 10.000 metara, a oni koji vole iznenađenja i svoje osećanja vezuju za atletske zvezde u usponu imaju dvoje kandidata...
Šeli-En Frejzer-Prajs, dvostruka olimpijska i trostruka svetka šampionka na 100 m, predala je vladarsku palicu Eleni Tompson, 24-godišnjoj zemljakinji koja je do sada imala samo srebro na 200 m, osvojeno prošle godine na Svetskom prvenstvu u Pekingu. Tompsonova je već u polufinalu najavila je da njen cilj zlato i da ima neophodnu brzinu za to i u finalu deklasirala je rivalke pretrčavši 100 metara za 10,71 sekundi, samo stotinku spore od njenog ovogodišnjeg ličnog rekorda. Drugo mesto Osvojila je Tori Bovi (SAD) s 10,83, dok je „džepna raketa” Šeli-En Frejzer-Prajs (visoka je 1,52 cm) postigla svoj najbolji rezultat u sezoni u kojoj su je mučile povrede i tih 10,86 sekundi bili su dovoljni samo za bronzu. Mogućnost da postane prva sprinterka s tri uzastopna olimpijska šampionka na 100 m, dakle, bila je samo statistička mogućnost.
– Kada sam prelazila liniju cilja pogledala sam oko sebe i videla da sam sama i nisam znala kako da proslavim pobedu. U mom kraju u Kongstonu postavili su veliki ekran da prate ovu trku. Ne mogu ni da zamislim šta se sada tamo dešava rekla je Elena Tompson, do juče poznata kao trening partnerka olimpijske šampionke. Sada je ona olimpijska šampionka...
Najbolja evropska sprinterka Holanđanka Dafne Šipers bila je tek peta u finalu s 10,90 sekundi...
Šampion koji traje je Britanac Mohamed Mo Farah. Dvostruki olimpijski šampion iz Londona obavio je juče polovinu svog cilja i odbranio prvo mesto u trci na 10.000 metara, ponovo u završnom sprintu deklasiravši kompletnu kenijsku i etiopsku elitu s 27:05,17 i sada mu predstoji odbrana zlata i na upola kraćoj stazi. Tako se Farah približio Fincu Laseu Virenu koji je jedini na olimpijskoj sceni odbranio šampionske titule na 5.000 i 10.000 metara (1972. i 1976), a na legendarnog Finca podsetio je i po jednom bizarnom događaju. Farah je, kao i Viren 1972. pao tokom trke, ali je ustao i dostigao sve rivale, a na kraju ih i pobedio.
– Kada sam pao, pomislio sam: O moj bože, gotovo je. Ali mogao sam da ustanem i samo sam želeo da dostignem ostale i da ih „držim“. To nikad nije lako, ali uspeo sam. Uradio sam to za svoju porodicu – rekao je Farah pošto je publiku pozdravio na svoj uobičajeni način: savijenim rukama iznad glave praveći srce sa svojim licem u sredini.
Dvoje sasvim neočekivanih pobednika su Belgijanka Nafisatu Tijam i Nemac Krištof Harting. Tijamova, će 19. avgusta napuniti 20 godina, do sada je najveći uspeh ostvarila na Evropskom prvenstvu 2014. kada je osvojila bronzu, a na ovogodišnjem u Amsterdamu nije ni nastupila u sedmoboju, već u skoku uvis i bila četvrta, a sada je olimpijska šampionka u sedmoboju, koji pored snage, brzine i izdržljivosti zahteva i veliko iskustvo.
Harting je već dobro poznato prezime u bacanju diska. Robert Harting je u Londonu postao olimpijski šampion, a i novi olimpijski šampion ima isto prezime. To međutim nije Robert, koji je ispao u kvalifikacijama, već njegov pet godina mlađi brat Krištof Harting, koji do sada nije bio na nekom od mesta pobedničkog postolja ni na jednom velikom takmičenju. U Riju, međutim, ostvario je lični  rekord od 88,37 m – dovoljno za neočekivani trijumf.
 
Bartoleta i Okagbare se okreću dalju
Do finala na 100 metara nisu došle Amerikanka Tijana Bartoleta ni Nigerijka Blesing Okagbare. Obe će šanse za osvajanje medalja potražiti s punim pravom u skoku udalj (kvalifikacije 16. avgusta) u kojem će nastupiti i naša rekorderka Ivana Španović. Bartoleta je svetska šampionka iz Pekinga prošle godine, a to je bila i pre 10 godina, dok je Okagbare osvojila olimpijsku bronzu u Pekingu 2008. i srebro na Svetskom prvenstvu u Moskvi 2013. kada je bila ispred Španovićeve, koja je baš tada započela trofejni niz osvojivši prvu od sedam medalja na sedam uzastopnih takmičenja.

Sebić bio prvi, pa ostao bez finala, Pletikosić 26.
RIO DE ŽANEIRO - Reprezentativci Srbije u streljaštvu Milenko Sebić i Stevan Pletikosić nisu uspeli da se plasiraju u finale Olimpijskih igara u Riju u disciplini MK puška na 50 metara - trostav.
Sebić je u kvalifikacijama zauzeo 11. mesto sa 1.172 kruga, iako je bio vodeći u prve dve kategorije u klečećem i ležećem stavu, ali je u stojećem podbacio.
Pletikosić je takmičenje završio na 26. poziciji sa četiri kruga manje. Srpski strelci su je na taj način okončali loš nastup u Riju, sa samo jednim plasmanom u finale, prenosi Tanjug.

Olivera Jevtić: Prepuštena sama sebi
Od našeg izveštača
Rio – Olivera Jevtić nije završila treći olimpijski maraton zaredom. Posle sjajnog rezultata u Atini 2004. godine i osvojenog šestog mesta, 39. godišnjakinja iz Užica je pre kraja završavala trke u Pekingu, Londonu i sada u Riju. Stala je na 25. kilometru u trenutku kada je zauzimala 82. mesto sa skoro šest minuta zaostatka za vodećom grupom.
– Osećanja su mi baš pomešana. Ovde kada sam došla pored raznih pritisaka imala sam i problema sa kolenom. Uz pomoć medicinskog tima iz Olimpijskog komiteta mislila sam da sam to sanirala. Međutim, staza je ovde bila tako kruta, sa puno uspona i padova. Najmanje mi je odgovarao taj blagi pad. Osetila sam već na 15. kilometru taj bol. Nastavila sam, ali posle sam shvatila da nema svrhe da pokušavam. Bol je bio sve jači i odustala sam. Pre Igara sam se mnogo više bavila nekim drugim stvarima i problemima, nego što sam brinula o svom zdravlju. To me sada i koštalo.
Jako sunce i temperatura oko 30 stepeni nisu smetali Oliveri.
– Bilo je toplo, ali meni to i odgovara. Volim takve uslove. Trudila sam se da držim neki ritam oko 3,35 po kilometru, što bi mi donelo neki rezultat oko 2:32 sati. Nažalost, povreda me sprečila da nastavim u tom ritmu.
Na pitanje da li je ovo poslednji olimpijski maraton u karijeri, Jevtićeva je odlučno odmahnula glavom.
– Ne, ne daj Bože. Vratila sam se i posle povrede u Londonu. Sada mi je najvažnije povredu da saniram. Nadam se da nije nešto ozbiljno.
Ona je na kraju iznela niz zamerki na odnos Atletskog saveza Srbije prema njoj.
– Četiri godine sam odsustna sa velikih takmičenja. Ne mojom krivicom, nego krivicom Atletskog saveza Srbije. Nisu me prijavili za Svetska prvenstva u Moskvi i Pekingu, kao i na Evropsko u Cirihu, iako sam imala norme. Ovde sam došla bez trenera. Prepuštena sama sebi. Ovo je za mene kao strano takmičenje. Kao da sam pala s Marsa. Na maratonu sve mora da se skocka. Ne želim da kukam, ovo su činjenice. Znam kako sam bila najbolja Evropljanka u Atini u maratonu, četiri godine ranije oborila u Sidneju državne rekorde na 5.000 i 10.000 metara. Nisam početnik. Sankcije Saveza, nedolazak trenera, još problemi sa povredom. Sve se skupilo da završim ovako kako sam završila.
 
Zlato za Sumgong
Rio –Najsjanije odličje završilo je oko vrata Kenijke Cemime Dželagat Sumgong. Do cilja na „Sambodrom“ mesto gde je trka i počela je došla za 2:24:04 sati. U poslednja dva kilometra ušla je izjednačena sa Kirvom iz Bahreina. Međutim, u samom finišu je imala više snage, odvojila se i slavila sa devet sekundi prednosti. Pomenutoj Kirvi je pripalo srebro, dok je bronza završila oko vrata Mare Dibabe.
Najava trijumfa u Riju Sumgong je imala ove godine u Londonu, gde je slavila u vremenu ličnog rekorda 2:22,58.
 Nijednog trenutka nisam sumnjala u pobedu. Na 40. kilometru znala sam da je zlato moje. Moje reprezentazivne drugarice su otpale iz borbu za medalju ranije. To me još više motivisalo. Znala sam da ništa ne može da me zaustavi na putu ka istoriji  - rekla je Sumgong.
Trku su završile 133 martonke od 157 koliko ih je bilo na startu.

Danac „povukao” Nemeša u repesaž
Od našeg izveštača
Rio – Prepodnevni program doneo je Viktoru Nemešu priliku da u večernjim satima po srednjeevropskom vremenu potraži kroz repesaž šansu za bronzu. Bilo je to na osnovu pokazanog i pravedno. Iskusni Danac  Mark Madsen se plasirao u finale i tako omogućio predstavniku Srbije da se u duelima sa Irancem Abdavijem i ukoliko pobedi sa Mađarom Bačijem bori za bronzu.
U prvoj borbi na takmičenju srpski rvač je bio hrabar, dominantan, samouveren protiv predstavnika Uzbekistana Turdieva. Sticao je Nemeš prednost u poenima u prvoj rundi (5:2)  i završio borbu pobedom 3:1 (6:2). Ostavio je odličan utisak.
Kroz miks zonu je protrčao raspoložen, bez izjave spremajući se za duel sa iskusnim Madsenom, takmičarem koji je u karijeri četiri puta bio drugi i jednom treći na svetu. Ravnopravna prva runda ali je Danac bio taj koji je forsirao. U drugoj iz tri akcije stigao do 4 poena, Nemeš nije imao ni jedan i poraz je bio zaslužen.
Na sreću, Masden je u polufinalu savladao Mađara Petera, u poenima 1:0 Bačina izborio duel sa vrhunskim rvačem Rusom Vlasovim.
– Nemeš je protiv Danca mogao bolje. Borio se junački ali nije to njegov maksimum – bio je komentar trenera Stojana Dobreva.

Dobio priliku za nastavak: Nemeš (desno) u borbi sa Dancem Madsenom (Foto N. Negovanović)
Kraj u prvom kolu za Frisa
Našeg rvača je u uvodnoj borbi savladao Uzbekistanac Tasmuradov i eliminisao ga iz daljeg takmičenja
Od našeg izveštača
Rio – Kristijan Fris je u kategoriji do 59 kg završio takmičenje u prvom kolu. Poražen je zasluženo od Uzbekistanca Elmurata Tasmuradova 3:1 (7:2 ). U prva tri minuta akcija u parteru odličnog Uzbekistanca i prednost 4:0. Fris nikako nije uspevao da izgradi akciju, nije bilo rešenja za odličnog protivnika.
U drugoj rundi Uzbekistanac je napravio još dve akcije koje su mu donele tri poena. Tek u poslednjem minutu Fris je pokazao šta zna ali je bilo kasno za preokret. Ponadao se u repesaž ali je Tasmuradov bio nedorastao protivnik za odličnog Kubanca Borero Molinu.
Kroz miks zonu Fris je prošao vidno razočaran:
– Ne mogu sad ništa da vam kažem.
Strener Stojan Dobrev je ovako ocenio meč:
– Odlučio je parter. Fris je dobar borac ali nije bilo kako treba. Realno Tasmuradov nije takva klasa koja bi ovde stigla do finala i našeg takmičara povukao u repesaž.

Ksenijin „Spomenar”
Mnogima će biti čudan spoj toliko nespojivih ljudi, ideološki i politički, sa tolikim različitim prošlostima, koji su napisali svoje posvete Kseniji Vučić. Tako je skup njihovih uspomena, priča, eseja i fotografija postao „Spomenar”, bezazleni medij detinjstva iz daleke prošlosti. Nešto poput „Instagrama”, „Fejsbuka” ili „Tiktoka” koje na posebnom mestu čuvaju matorci.
U svakom od tih tekstova različitih žanrova otkrivaju se detalji iz njenog profesionalnog i ličnog života, a kako je njen život posmatran kroz posebnu dioptriju, kao bivše supruge i majke dece najmoćnijeg političara u Srbiji Aleksandra Vučića, nema te predrasude i kontroverze koju joj sa posebnom strašću nije nalepila cinična beogradska čaršija.
Zato je knjiga „Ksenija” izuzetno dragoceno štivo ne samo za porodicu Ksenije Vučić već i za buduće istraživače koji će pokušati da dešifruju događaje od devedestih godina naovamo. Izdavač „Spomenara” je Institut za javnu politiku Vladimira Beba Popovića, bliskog Ksenijinog prijatelja koji se nalazio ne samo na suprotnom političkom spektru već i u različitom političkom univerzumu od onoga u kojem je lebdela Ksenija. Ali, te razlike su ih zbližile, umesto da ih dodatno udalje, što je Popović detaljno i za njega neuobičajeno emotivno opisao u svom tekstu „Šolja čaja”.
Pokazujući da ume da spaja nespojivo, makar za srpsku svakodnevicu, Ksenija Vučić je očigledno posedovala dar i da svoje prijatelje okupi na jednom mestu i posle svoje smrti, poput urednika knjige Petra V. Arbutine, književnog kritičara i esejiste, koji je uređivao knjige i sarađivao na izdanjima velikana poput Milorada Pavića, Mome Kapora, Vladete Jerotića, Milovana Vitezovića. Ima ih još.
Ako tom krugu dodamo i Aleksandra Čotrića, aforističara i pisca, najbližeg saradnika lidera SPO Vuka Draškovića, koji je prve korake u novinarstvu pravio upravo sa Ksenijom Vučić u „Srpskoj reči”, nekadašnjem opozicionom glasilu Srpskog pokreta obnove, pohvataćemo detalje iz novinarske biografije Ksenije Vučić koji su promakli i koji su gotovo nepoznati.
Kako smo mi inače nacija koja pamti kraće od kokoši, dakle, najduže nekoliko dana, o decenijama je izlišno govoriti jer su za Srbe to vekovi – čime su uspeli da demantuju čak i Milankovićev kalendar – drago mi je što će oni koji to žele, a trebalo bi, imati priliku da se uvere da je ona, bez ikakve sumnje, bila jedna od najtalentovanijih novinara svog vremena.
Završivši Istoriju umetnosti na Filozofskom fakultetu u Beogradu, sa obrazovanjem koje se smatra aristokratskim, ona se ne bavi Modiljanijem ili Dalijem, već zaranja u mistični svet srpske politike. Devojka sa Dorćola, iz ugledne porodice koja je takođe ideološki raspolućena, a tako je bilo oduvek i tako će biti zauvek u Srba, Ksenija traži svoj put između desničarskog i monarhističkog glasila i alternativnog Radio Indeksa, koji emituje nove talase mladalačkog bunta generacije koja je imala svoje nade, snove i ideale. Radila je i za VIN produkciju Gordane Suše, koja je bila na suprotnom polu Ksenijinih desničarskih stavova, ali je to nije remetilo da uradi neke od nezaboravnih priloga koja je ta produkcija stvorila. Sa Indeksa je otišla na Studio B, najvažniji medij beogradske čaršije tokom devedesetih. Kada je Zoran Đinđić postao gradonačelnik Beograda, prvi intervju dao je novinarki Studija B – Kseniji Vučić.
Prihvatio sam ideju Bebe Popovića da iščitam stare tekstove „Srpske reči”, koju mi je poslao Čotrić, ali sam robovao predrasudama. Znao sam da je pravila odlične televizijske intervjue na Televiziji Pink sa Edijem Ramom, Nikolom Gruevskim i još nekoliko krupnih političkih zverki iz domaće radinosti. I to je to. Kako u „Spomenaru” ima izuzetnih i emotivnih priloga Elme Zukorlić, Jelene Trivan, Aleksandre Janković, Vladimira Đukanovića, Vanje Udovičića, kao svedočanstvo o njihovom bliskom odnosu bilo mi je zaista dragoceno da pročitam njene davne intervjue iz „Srpske reči”. Nizali su se razgovori sa jednim od osnivača Demokratske stranke filozofom Slobodanom Inićem, rediteljem i predsednikom JUL-a Ljubišom Ristićem, bivšim šefom komunista Dražom Markovićem, glumačkom gromadom Ljubom Tadićem, dramskim piscem Aleksandrom Popovićem...
Zato je veoma važno Ksenijino pisanje posmatrati u tom istorijskom kontekstu nekada velike zemlje, gde vladaju lude šeširdžije u zemlji čuda, na samoj svetskoj granici ideologija, vera i galaksija. Energična, vedra i razborita devojka, još novinarski devojčurak, želi da odgonetne tajnu sedmog pečata, ali srpskog. Ulazi u redakciju gde pišu profesori univerziteta, pisci i intelektualci koji su za kralja i otadžbinu, ali ne samo oni već i novinari sa drugačijom ideološkom matricom. Od žestoke Dane Drašković, matematičara Milana Božića, akademika desne orijentacije Nikole Miloševića i Koste Čavoškog, predsednice Građanskog saveza Vesne Pešić. U tu šaroliku galeriju ličnosti i likova umešali su se i Gordana Suša, Nadežda Gaće, Radivoj Cvetićanin, Mihajlo Kovač, Ejub Štitkovac, tako da su se, i pored dominacije stavova SPO, mogle videti i drugačije političke boje, po principu do tada nepoznatog umetničko-političkog pravca, srpskog kubizma.
Ksenija odmah kreće u akciju, ne dozvoljava da je zvučna imena prestrave, već se nameće upravo intervjuima koji značajno podižu rejting krunskog dvonedeljnika u Republici. Jedna od najboljih reportaža iz tog vremena je upravo njena, opis neuspelog intervjua sa tadašnjim gospodarem života i smrti u Srbiji, Željkom Ražnatovićem Arkanom u Erdutu. Trebalo je mnogo hrabrosti za takav tekst i ona ga je imala.
Ponovo treba staviti Ksenijin novinarski angažman u novi kontekst, a to je njena veza i brak sa Aleksandrom Vučićem, zato što je mačističko društvo poput našeg, robujući stereotipima o supruzi tadašnje mlade političke zvezde u usponu, a kasnije i najmoćnije političke figure u Srbiji, po automatizmu Kseniju smestilo u otrcani kliše Vučićeve supruge. I kod većine je tamo ostala i kada su okončali bračnu zajednicu. Takva vrsta olakog klasifikovanja žena – „ma daj, da nije bilo Vučića” – jedna je od najvećih nepravdi učinjenih prema nekoj koleginici u srpskom novinarstvu.
Iako se tada nije moglo ni naslutiti dokle će Vučić dogurati, etiketa joj je prilepljena po starom običajnom pravu, a samo je uži krug novinarskog esnafa znao koliko je Ksenija bila svoja, talentovana i autentična. Nisam bio njen prijatelj, već kolega. Kako sam za njen novinarski forsaž saznao tokom sklapanja ove knjige, a ona je imala sve resurse da to odavno razglasi na sva zvona, sada mi je mnogo jasnije zašto je imala toliko raznobojnih prijatelja upisanih u „Spomenar”.

„Njujork tajms”: Amerika šalje Ukrajini stare modele kasetne municije - ne eksplodira odmah
SAD planiraju da Ukrajini pošalju stare modele kasetne municije koje u 14 odsto slučajeva ne detoniraju odmah, piše „Njujork tajms”.
Prema podacima lista, Pentagon uverava da su modernizovali model. Međutim, poboljšan je samo domet projektila, koji još uvek sadrži granate, čiji procenat neispravnosti je američki vojni resor opisao kao neprihvatljivo visok.
Prema pisanju „Njujork tajmsa”, pukovnik vojske u penziji Al Vosburg, koji je prošao obuku za uklanjanje eksplozivnih ubojnih sredstava, rekao je da će proces čišćenja područja nakon upotrebe ovakvih projektila potrajati, jer se ne mogu ručno pomerati. Pored toga, biće potrebna edukativna kampanja za stanovništvo koje će se vratiti na ove teritorije i koje bi moglo da strada od neeksplodiranih granata.
Savetnik za nacionalnu bezbednost američkog predsednika Džejk Salivan saopštio je 7. jula da su SAD odlučile da isporuče kasetnu municiju Ukrajini, čijoj se upotrebi UN protive. On je takođe napomenuo da je Kijev Vašingtonu dao pisane garancije za minimiziranje rizika za civile prilikom upotrebe ove vrste municije.

Tri osobe povređene u lančanom sudaru na auto-putu Beograd-Zagreb
Tri osobe su povređene večeras u lančanom sudaru na auto-putu Beograd-Zagreb u smeru ka gradu kod Zmajeve pumpe, rečeno je Tanjugu u MUP-u.
U sudaru su učestvovala dva putnička vozila i jedan kamion, a tri osobe koje su se žalile na povrede zbrinule su ekipe hitne pomoći.
Automobil SUV marke ''audi'' i drugo vozilo su od siline udara u potpunosti uništeni, dok je na kamionu pričinjena manja materijalna šteta.
Zbog sudara je na tom delu auto-puta formirana dugačka kolona, prenosi Tanjug.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Kajakaši u lovu na prvu medalju posle 32 godine
Od našeg izveštača
Rio de Žaneiro – Sutra na regatnoj stazi „Rodrigo de Freitas” na jezeru Lagoa naši kajakaši i kajakašice započeće poduhvat povratka među zemlje koje na olimpijskim igrama osvajaju medalje. Poslednje osvojili su pre 32 godine u Los Anđelesu, kada su na pobedničkom postolju bili kajakaš Milan Janić i kanuisti Matija Ljubek i Mirko Nišović, sadašnji predsednik Kajakaškog saveza Srbije.
Bili su to asovi svoga vremena, a sada na scenu stupa najnovija generacija našeg kajaka, koja je na dva poslednja svetska prvenstva, o svetskim kupovima i kontinentalnim šampionatima da i ne govorimo, osvajala medalje. Čak i Najsjajnije.
Kajakaši su pre dva dana doputovali u Rio de Žaneiro sa završnih priprema u Portugaliji, smestili se u Olimpijsko selo i već dva dana treniraju na regatnoj stazi „Rodrigo de Freitas”, zasad kao „podstanari” veslača, čija se takmičenja završavaju danas.
Dok su naše olimpijske posade, a reč je o rekordnom broju od devet, trenirale na udaljenoj pomoćnoj stazi razgovarali smo s Miroslavom Aleksićem, vođom našeg kajakaškog tima u Riju, ujedno i trenerom posada za 1.000 metara kao i sestara Moldovan.
– Najbitnije je da su takmičari potpuno zdravi doputovali u Rio iz Montemora O'Velja. Portugaliju smo odabrali jer ima izuzetne uslove za kajak, a tako smo se brazilskoj vremenskoj zoni približili za jedan sat. U Portugaliji se dobro radilo. Pomalo smo i pratili nastupe ostalih naših olimpijaca koji na žalost nisu ispunili očekivanja naših ljubitelja sporta, ali još igre nisu gotove. Svaki sport je sport za sebe, ali uveren sam da su ovde svi naši najbolji sportisti, a to važi i za kajakaše.
Nekako u poslednji čas, posle dugog procesa kvalifikacija za sastav našeg olimpijskog tima, bilo je dosta izmena u posadama u odnosu na one koje su izborile olimpijske kvote, pa je do promena došlo i u nekim „sigurnim“ posadama. Tako su tri od četiri ženske posade potpuno nove. Jedino je četverac u prvobitnom sastavu. Međutim, Miroslav Aleksić kaže da je atmosfera u ekipi dobra i da su svi skoncentrisani na svoje nastupe.
– Najveća neizvesnost vlada oko nastupa četveraca, jer ni ženski i muški četverac nisu imali mnogo trka. U Portugaliji su radili zajedno koliko su god mogli, s obzirom da svi sem Torubarova imaju i druge discipline. Sve je moguće, jer ne zaboravimo da je ženski četverac gotovo s par treninga bio šesti na svetskom prvenstvu. Nadamo se da će muški četverac veslati kao na Svetskom kupu u Duisburgu kada im je medalja izmakla za dlaku. I u Moskvi na Evropskom prvenstvu u kvalifikacijama izveslali su odlično i direktno se plasirali u finale, a zatim su veslali ispod tog nivoa. Te oscilacije, od trke do trke, rezultat su premalo vremena provedenog u istom čamcu – rekao je Aleksić.
Vetru, po kojem je olimpijska regatna staza poznata i koji je zadavao velike probleme veslačima, kajakaše ne brine previše.
– Mi veslamo u prirodi i vetar je prirodna pojava. Naučili smo da veslamo po vetru i samo se nadamo da narednih dana neće biti previše vetrovito. Iskreno, o tome ne razmišljamo puno – rekao je vođa olimpijskog kajakaškog tima Srbije.
Pitanje o prognozama neumesno je u ovom trenutku, delom i stoga što dosta naših olimpijaca nije uspelo da se približi rezultatima i plasmanima kojima su izborili pravo učešća na Olimpijskim igrama u Rio de Žaneiru, a delom i zato što naš kajak sve dopre četiri godine nije igrao značajniju ulogu u međunarodnoj podeli kajakaških trofeja.
Možda će se to promeniti u Rio de Žaneiru i nadamo se da će se naši kajakaši posle 32 godine ponovo okititi olimpijskim medaljama iako će protiv sebe imati rivale iz Mađarske koji su poslednji put bez zlatne medalje ostali u Montrealu 1976. godine (u Los Anđelesu 1984. nisu učestvovali zbog bojkota), iz Nemačke čiji reprezentativci redovno osvajaju zlatne medalje od Barselone 1992...
Sutra olimpijsko takmičenje u kajaku i kanuu (u njemu nemamo ni jednog olimpijca) počinje kvalifikacionim trkama a led će probiti Dejan Pajić u jednosedu na 1.000 metara...

Jevtićeva i maratonke danas na Sambodromu
Od našeg izveštača
Rio de Žaneiro – Sambodrom je avenija kojom tokom čuvenog karnevala u Rio de Žaneiru defiluju škole sambe sa svojim kreacijama, a danas će najbolje maratonke sveta na njoj pokušati da kreiraju sopstveni put do najboljih rezultata i medalja. Međutim, njih je samo tri, a maratonki više od 100, mada startna lista nije bila objavljena 24 časa pre starta.
Među učesnicama maratonske trke biće četvrti put i naša rekorderka Olivera Jevtić, kojoj je ovo peto učešće na olimpijskim igrama. U Sidneju 2000. nastupila je na 5.000 i 10.000 metara i u finalu na dužoj stazi zauzela jedanaesto mesto s i danas važećim državnim rekordom (31:29,65). U Atini 2004, Pekingu 2008. i Londonu 2012. trčala je maraton – najbolje u postojbini maratona na klasičnoj maratonskoj stazi na kojoj je zauzela šesto mesto. U Pekingu i Londonu nije došla do cilja, ali ne želi da se podseća na probleme i povrede koje je imala.
– Želim da ovde u Rio de Žaneiru završim trku s rezultatom zbog kojeg ne moram da se stidim. Planiram tempo za oko dva sata i 30 minuta. Možda će to biti koji minut gore, dole (pre gore) ali taj rezultat bi doneo solidan plasman – rekla je 39-godišnja Olivera Jevtić.
Prvi put na velikom takmičenju je bez trenera Slavka Kuzmanovića. Priznaje da će joj njegovi saveti i bodrenje tokom trke nedostajati, ali potrudila se da nađe dodatnu pomoć, pored one koju će joj pružati selektor Popović i trener Zilkić.
– U Olimpijskom selu i na treninzima srela sam mnogo poznatih lica s maratonskih staza i već smo se dogovorile da formiramo finu grupicu koja će moći da trči dobrim tempom. Tu su dve Litvanke, dve Nemice, i tri sestre bliznakinje iz Estonije Luik, tu je i jedna Špankinja s kojom sam trčala još u Atini. I njihovi treneri su u igri i nadam se da će sve ispati dobro – smatra Jevtićeva.
– Dobro sam radila u Keniji i to ne može da se izgubi. Imala sam dobar maratonski tempo na polumaratonu an Evropskom prvenstvu i tri dana kasnije dobar rezultat na kontrolnom treningu na 38 kilometara.
Možda zbog nervoze pred nastup našoj atletičarki je pomalo zasmetao osip na koži noge (nije virus Zika), a zatim malo zadebljanje na preponi zbog kojeg je konsultovala vođu našeg medicinskog tima u Riju dr Radovanovića i to je sređeno i sutra može da uživa u trci na Sambodormu.

Monika Puig ponos Portorika
Od našeg izveštača
Rio – Došla je u Rio kao autsajder, iz njega odlazi sa zlatom. Senzaciju na ženskom turniru u singlu napravila je Monika Puig. U finalu olimpijskog turnira je 34. igračica sveta bila bolja od drugog favorita i pobednice Australijskog opena Nemice Anželik Kerber 6:4, 4:6, 6:1. Tako je donela prvu zlatnu medalju u istoriji Portorika, devetu ukupno za ovu ostrvsku zemlju. Na olimpijskom tronu je nasledila Serenu Vilijems.
– Sve deluje kao san, znam da su svi sada srećni u mojoj zemlji. Ne bih volela da se trijumf u finalu dogodio ni na jedan drugi način – istakla je Puig.
Devojka iz Portorika je pre Rija igrala u samo dva finala. Međutim, u Brazilu je 22. godišnja Puig odigrala kao velika šampionka. Od šest pobeda koje je ostvarila, čak četiri su bile protiv nositeljki u žrebu. Pored Kerber, „žrtve” su joj bile Špankinja Mugurusa, treća na svetu i aktuelna šampionka Rolan Garosa, a u polufinalu je srušila dvostruku šampionku Vimbldona Petru Kvitovu.
– Iz meča u meč sam igrala bolje. Bila sam sve brža, udarci su bili sve moćniji. Pobede su naravno donosile samopouzdanje. Iz svake sam nešto naučila. U finalu sam shvatila da mogu da idem do samog kraja. Osvajanjem olimpijskog zlata ostvarila sam jedan od svojih najvećih snova – kaže Puig.
Portorikanka je imala i ogromnu podršku sa tribina u finalu.
– Bilo je neverovatno. Kada mi nije išlo stalno sam čula glasove „da možeš da pobediš“. Onda sam to ponavljala sebi. Ljudi su mi pokazali da su uz mene, bez obzira da li ću da pobedim ili izgubim.
Monika Puig je odrasla u Majamiju.
– Uvek sam bila odana Portoriko. Tamo sam rođena i sada imam mnogo prijatelja i rodbine. To je moje omiljeno mesto. Ostrvo mi je dalo mnogo podrške i ljubavi tokom karijere. Nadam se da sam im se ovim zlatom odužila.
Dok je trajala himna Portorika, Puigova nije mogla da sakrije suze.
– Previše sam plakala. Otac mi je poslao reči himne, ali nisam imala mnogo vremena da je naučim. Čula sam ljude kako pevaju. Pevala bih i ja, međutim suze su same tekle – nasmejala se Puig.
 
Bolja i na Turu
Monika Puig veruje da će joj olimpijsko zlato doneti i bolje rezultate na VTA turu.
– Sigurno je da ću igrati sa više samopouzdanja. Pokušaću da na talasu zlatne medalje budem bolja. Iskreno sada i ne razmišljam o tome toliko. Želim da uživam u ovom trenutku.

Tipsarević osvojio čelindžer u Kini
ĐINDAO - Srpski teniser Janko Tipsarević osvojio je čelinžer u kineskom Đindau, pošto je u finalu savladao Španca Rubena Ramirez-Hiralda sa 1:6, 7:5, 6:1. Tipsarević, koji je 413. na ATP listi i polako skuplja bodove posle povrede, pobedio je za 241. pozicije bolje rangiranog tenisera posle preokreta i dva sata i 13 minuta igre.
Njega očekuje veliki skok na listi, posle trijumfa na turniru čiji je nagradni fond iznosio 125.000 dolara. Tipsarević je u dosadašnjoj karijeri osvojio četiri ATP titule, u Moskvi i Štutgartu 2011, godinu dana kasnije u Štutgartu i 2013. u Čenaju.
Tanjug

Preživeli smo i ko god da nam bude protivnik idemo na pobedu
Od našeg izveštača
Rio – Videlo se da igra s velikim naporom. Filip Filipović je veoma dobro znao šta nosi eventaulna prerana eliminacija na olimpijskom turniru za vaterpoliste. Posle Australije je sve lakše, ali povratak u život treba pokazati u narednim mečevima.
– Preživeli smo. Samo mi znamo kako nam je bilo. Na sreću, to smo prevazišli i sada se nadam boljim danima. Ostale su najbolje ekipe i bilo ko da je protivnik u četvrtfinalu ide se na pobedu. Pripremićemo se, dati sve od sebe, pa šta bude.
Treneri drugih ekipa smatraju da Srbija nije ono što je bila.
– Njihovo pravo, ne zanima me. Moramo da igramo i pobeđujemo. Daćemo sve od sebe.
Jedan od onih koji malo-malo, pa se bavi Srbijom je Ivica Tucak, hrvatski selektor. Posle remija Srbije s Mađarskom i Grčkom je rekao:
– Ne znam šta se kod njih dešava, igraju vrlo loše. Nešto nije u redu.
Mišljenje nije promenio ni kasnije:
– Ne znam, mnoge reprezentacije žele da izbegnu srpsku ekipu. Nije mi jasno zbog čega. Ovako kako igraju nisu protivnik kojeg treba preskočiti. Naprotiv.
Tucak je protiv Srbije imao remi na Evropskom prvenstvu u Budimpešti, poraze u Alma Ati u Svetskom kupu, finalima Svetske lige u Bergamu, Svetskog prvenstva u Kazanju i Evropskog šampionata u Beogradu.
Lako može da se dogodi da upravo u četvrtfinalu snage odmere Hrvatska i Srbija i da se tada vidi da li je Tucak u pravu.
Dva razočarenja na Olimpijskim igrama u Riju je doživeo Toni Azevedo. Prvo su ga u poslednjem trenutku otpisali kao nosioca američke zastave na svečanom otvaranju, a zatim mu je tim, u čudnoj utakmici protiv Crne Gore, poražen i na taj način ostao bez četvrtfinala.
– U meču sa Španijom su trojica naših igrača udarena, bilo je krvavih usana i nikakvik kazni. Sada se Rels u borbi za loptu zakačio sa protivnikom i samo je on morao napolje. Za mene je to neverovatno.
Juče je Azevedo u nevažnom susretu s Italijom poslednji put vodio svoj tim:
– To je moj poslednji meč u reprezentaciji. Dali smo sve od sebe i želeli na pozitivan način da završimo celu priču.
U karijeri je Azevedo najveći uspeh imao na Olimpijskim igrama u Pekingu. Američka reprezentacija je osvojila srebro.
– Nema nikakve dileme – imati olimpijsku medalju je san svakog sportiste. U Pekingu smo u polufinalu pobedili odlične Srbe s 10:7 i ispražnjeni izašli na duel Mađarima. Bili su bolji, a nama je i to srebro bilo kao zlato.
Uvek, ali uvek, treneri četvrtfinalni dan proglašavaju za prvo finale na turniru. To je dan kada pravo na popravni ne postoji. U trenutku pisanja teksta još nije poznato ko će biti protivnik Srbiji. Ali nije to ni bitno, sva četiri para su po prognozi pola-pola. Da vidimo šta su do sada pokazali učesnici četvrtfinalnih duela.
Grčka je možda pokazala najviše. Selekcija koju odlično vodi Teodoros Vlahos je imala slab dan samo protiv Japana. Protiv Srbije i Mađarske remi, a onda lekcija zajapurenom domaćinu. Brazil nije imao nikakve izglede.
Mađari su posle tri remija, od kojih onaj sa Australijom nije bio očekivan, ostvarili preko Japana ulazak među četiri najbolje ekipe. Kada im krene, posebno u napadu, teško ih je zaustaviti. Čak su i kvalitetnoj srpskoj odbrani dali 13 golova.
Brazil se umešao među Evropljane i selektor Ratko Rudić je opravdao nimalo jeftin angažman. U mečevima odluke sa Srbijom i Australijom Slobodan Soro je bio briljantan. Uz pomoć publike Brazil je prevazišao sebe. Plasman u polufinale – nemoguća misija. Da li je tako?
Španija je pokazala najviše u drugoj grupi. Posle propuštene velike prilike da se porazi Italija, tim selektora Ernandeza je deklasirao Hrvate. Igraju brzo, efikasno, Molina je u formi poput 2007. kada je bio najbolji igrač Svetskog prvenstva u Melburnu. Nezgodna ekipa.
Hrvatska ima brojne razloge za zadovoljstvo, osim bledog izdanja sa Španijom. Rutinski sa Amerikom. Razbijanje Italijana u režiji  sjajnog Sandra Sukna. Hrvatska ima velike ambicije, brani olimpijski naslov, šansa za medalju nije mala.
Italija uz veliku pomoć sudija opstaje. Nije joj bilo lako protiv Španije, izvukla se, imala je dosta sreće sa Crnom Gorom, a protiv Hrvata je doživela potop. Oštra je, na momente prljava poput Filjolija, a sudije to uglavnom tolerišu.
Crna Gora je bila najbolja protiv Amerike, u najvažnijoj utakmici. Ali Gojkovićevi puleni mogu da žale zbog poraza od Hrvata u poslednjim sekundama, propuštene prilike da se Italijanima otkine bod. Ipak, u pravom su četvrtfinalnom društvu.
Ima dosta reakcija na suđenje, mada se čini da nije bilo drastičnih grešaka. Srbija bi mogla da bude kivna na Koganova iz Azerbejdžana i Amrrikanca Pela koji su je oštetili u završnim minutima duela sa Grčkom. Takođe je i u meču sa Australijom rival nekoliko puta dobio igrača više u trenutcima kada se završavao napad.
Azerbejdžanac je najviše na meti. Posebno su na njega kivni Hrvati. Italijan Filjoli je preko vode udario Lončara i to ispred samog sudije, koji se pravio da ništa nije video. Taj snimak se vrti po društvenim mrežama i biće zanimljivo videti kakva sudbina čeka ovog slabog arbitra.
Zna se da je miljenih Đanija Loncija, sive eminencije svetskog vaterpola, tako da najverovatnije od kazne neće biti ništa.

Poraz odbojkašica bez značaja
Od našeg izveštača
Rio – U poslednjem kolu B grupe olimpijskog turnira naše odbojkašice su izgubile od Holandije sa 3.2 (25:22, 25.20, 22:25, 18:25, 8:15), ali ovakav ishod ne menja ništa kad je reč o protivniku koji bi u četvrtfinalu mogao da dođe i jednoj i drugoj reprezentaciji. Zbog novog sistema takmičenja u odbojci, gde se žrebom određuje „ukrštanje“ drugoplasiranih i trećeplasiranih ekipa (moguće je da se sretnu i A2-B2 i A3-B3 što do sada nije bio slučaj), jasno je da bismo žreb čekali i da smo pobedili (žreb održan u ranim jutarnjim satima po srednjeevropskom vremenu).
Selektor Srbije Zoran Terzić je, kao što je donekle i nagovestio posle ubedljive pobede protiv Kine, „promešao karte“ u svom timu. Brankica Mihajlović, najbolji napadač srpske reprezentacije, nije igrala, dok je na terenu uglavnom bila druga postava. Međutim, Terzić je posle susreta s Holanđankama istakao da ne deli igračice na prvu i drugu postavu:
– Ne volim da nazivam našu ekipu koja malo više igra prvom postavom, a onu koja malo manje igra – drugom postavom. Videli ste da imamo 12 podjednako dobrih igrača. Oni koji su igrali manje u prethodnim utakmicama pokazali su da mogu da odigraju i bolje nego takozvana prva postava. To je veliki, veliki boljitak za nas. To nam mnogo znači pred četvrtfinale.
Evropske viceprvakinje Holanđanke, koje su iznenadile pobednika Svetskog kupa Kinu (3:2) i namučile svetskog prvaka Ameriku (2:3), pokazale su da su zasluženo u četvrtfinalu. Prva dva seta su prilično lako dobile (u prvom naš tim napravio devet grešaka) a sredinom drugog ušla je Jovana Brakočević koja je, svega sedam meseci posle porođaja, pokazala da može da igra punom parom na najjačem mogućem takmičenju. Živkovićeva i Buša su dobro iskoristile šansu, oslanjajući se na one koje su već nosile teret u prethodnim susretima. Poslednja tri seta Terzić je držao na terenu sledeći sastav: Buša, Živković, Brakočević, Malešević, Stevanović, Veljković (libero Popović).
– Ova utakmica nije imala preterano veliki rezultatski značaj, jer pitanje je samo da li si drugi ili treći u grupi, što je svejedno pošto se žreba protivnik za četvrtfinale. Ipak, trebalo je odigrati dobro, jednu neizvesnu utakmicu, ne dopustiti da posle onakve igre sa Kinom lagano izgubimo od Holandije. Možemo da budemo zadovoljni kako je sve izgledalo. Što je najvažnije: imamo 12 spremnih, zdravih i odmornih igračica za četvrtfinale – istakao je Terzić.
U petom setu naša reprezentacija nije imala šansi. Holanđanke su sa šest uzastopnih poena (3:3, 3:9) prelomile meč, najviše zahvaljujući dobrom bloku, Pitersenovoj i Slutejsovoj.
– Holandija je igrala dobro. Ona je aktuelni vicešampion Evrope. Imaju nekoliko igrača koji igraju u najboljim evropskim klubovima. Sa Amerikom, Kinom i nama su odigrali pet setova, mada je meč s nama bio malo specifičan. Po kvalitetu su tu negde. Treba viditi kako će se izboriti sa onim što ih čeka u četvrtfinalu, jer to je veoma stresno, a ovom njihovom timu to su prve olimpijske igre – zaključio je naš selektor.
Dvorana: Marakanazinjo. Gledalaca: 6.387. Sudije: Rodrigez (Španija), Zenovič (Rusija).
SRBIJA: Buša 7, Brakočević 16, Živković 4, Malešević 8, Mihajlović, Ognjenović 4, Veljković 11, Nikolić, Stevanović 4, Rašić 8, Popović, Bošković 12. Selektor: Zoran Terzić.
HOLANDIJA: Stoltenborg 1, Belien 7, Plak 9, De Krojf 9, Balkestejn, Stenbergen, Pitersen 20, Šot, Slutjes 18, Bejs 8, Dejkema 2, Stam-Pilon. Selektor: Gvideti.
 
Čelendž na čelendž...
Pri rezultatu 7:2 u četvrtom setu, sudija je dosudio poen za Holandiju. Naša klupa je tražila čelendž smatrajući da naš blok nije dotakao loptu. Bila je to dobra procena našeg tima. Međutim, Holandija je odmah tražila čelendž, tvrdeći da je njen smeč prošao pored bloka u završio u našem polju. Ispostavilo se da je bio aut, pa smo tako poveli sa 8:2.
 
Brakočević: Dokaz da imamo 12 sjajnih igračica
„Svejedno je s kim ćemo igrati u četvrtfinalu, čak i Ruskinje ćemo poslati kući“...
Rio – Jovana Brakočević je i pre početka olimpijskog turnira zaslužila medalju, jer se vratila vrhunskoj odbojci svega sedam meseci posle porođaja. Protiv Holandije bila je jedna od najboljih na terenu i pokazala da se vraća u formu kakvu je imala kad je bila jedna od najboljih igračica Evrope.
– Ovo je dokaz da imamo svih 12 igrača na raspolaganju, da svih 12 mogu da budu u prvoj postavi, da je potpuno nebitno ko će igrati. Jednostavno, kad god je potrebno uskočiće svaka od nas i dati svoj maksimum. Na žalost, nismo imali dovoljno snage u petom setu, bila je koja greška više, ali to je sport – rekla je Brakočevićeva.
Ona smatra da naš tim još nije pokazao sve što zna:
– Imamo puno prostora za bolju igru. Te neke naivne greške možemo da svedemo na minimum. Analiziraćemo našu igru na treningu koji nas očekuje i sigurna sam da ćemo u četvrtfinalu igrati mnogo bolje nego do sada.
Na pitanje šta misli o tome što je uoči četvrtfinala uveden žreb, rekla je:
– To je malo čudno. Prvi put se susrećemo s time, ali nema potrebe da se bilo ko od nas bakće time. Ko god bude sa druge strane moramo da ga pobedimo da bi smo nastavile put do medalje. Ako odigramo maksimalno niko neće imati šansu protiv nas.
Šta ako to, recimo, bude Risija?
– Volela bih Ruskinje, što da ne. One su uvek favoriti, ali bilo bi lepo da ih pošaljemo kući.
– Ko čuva bebu (sedmomesečni sin)?
–Beba je verovatno prespavala meč sa Holandijom. Moj suprug je gledao meč i sigurno navijao.
 
„Ne bi me iznenadilo da Srbija uzme medalju jer ima tim najviše svetske klase“, kaže selektor Holandije Đovani Gvideti
Od našeg izveštača
Rio – Selektor Holandije Đovani Gvideti, poznato trenersko ime (dugogodišnji šef stručnog štaba Nemačke, sada trener Vakifbanke), očekivao je sasvim drugačiji meč protiv Srbije. Možda ne kad je rezultat u pitanju, ali svakako drugačiju postavu naše reprezentacije. Pitali smo ga da iznese svoj sud o utakmici...
– Vrlo čudan meč jer Srbija nije igrala na pobedu. Mi je izuzetno cenimo i radili smo pripremu za njen najjači tim, ali je ona igrala sa svim rezervnim igračima. Zato nivo naboja ove utakmice nije bio tako velik. Srbija je igrala sve vreme bez svog najboljeg napadača (Brankica Mihajlović). U trenutku kad su gubili sa 2:0 dodali su još igrača sa klupe. Čudan meč... Vrlo čudan meč... U redu, mi uvek igramo na pobedu, ja uvek izvodim najbolji mogući sastav i srećan sam što smo pobedili.
Ko su kandidati za medalje?
– Ovog puta, na papiru, Amerika i Brazil su pre svih kandidati, ali može da se računa i Srbija, sa svojom najboljom postavom, zatim Rusija, možda i Holandija... Mi želimo da budmo u toj grupi. Izuzetno je visok nivo igre. Brazil i Amerika su za sada prikazali nešto više od ostalih, Rusija i Srbija imaju neverovatne napadače. Mislim da i Holandija i Južna Koreja mogu da urade nešto vredno pažnje. Četvrtfinale je jedan meč i tu je sve moguće.
Igrali ste više puta protiv Srbije poslednjih desetak godina, pamti se i finale Evropskog prvenstva u Beogradu 2011, kada ste bili selektor Nemačke (3:2 za nas). Da li možete da uporedite ovu srpsku reprezentaciju s prethodnim??
– Srpski tim je fenomenalan tim, jer svake dve godine vi lansirate fantastične nove igrače. U olimpijskom timu Srbije nema tri, četiri, pet igračica koje bi u svakoj drugoj reprezentaciji bile u početnoj postavi. Veliki broj vrhunskih igračica imate. Tu su dva neverovatna napadača Bošković i Mihajlović koje ni po čemu ne zaostaju za Košelevom i Gončarovom iz Rusije. Plus odličan srednji bloker, plus odličan tehničar... Sve u svemu, tim najviše svetske klase. Ukoliko Srbija osvoji medalju neću biti ni najmanje iznenađen.

Odbojkašice protiv viceprvakinja Evrope
Od našeg izveštača
Rio – Naše odbojkašice danas (14.30 č) igraju poslednji meč u B grupi, protiv Holandije, a pobeda bi im garantovala drugo mesto uoči četvrtfinala. Imajući u vidu da se u odbojci drugačije ukrštaju ekipe nego u ostalim ekipnim sportovima, da je za drugoplasirane i trećeplasirane reprezentacije uveden žreb (ranije uvek bilo A2-B3, B2-A3, a sada može i A2-B2, A3-B3) onda ispada da je svejedno da li će biti druge ili treće.
Ipak, današnji susret je važan jer bi mogao da nas „pošalje“ i na prvo i na četvrto mesto u grupi. Prvo u slučaju naše pobede i poraza Amerikanki (igraju sa Kineskinjama) a četvrto ako izgubimo s 3:0 a Kina pobedi Ameriku s 3:0. Sudeći po svemu što se do sada zbivalo, najbliži smo drugoj poziciji.
– Videćemo kakva je situacija za tabelu i šta je to što nama treba u tom meču – kaže selektor Zoran Terzić. – Holandija ima veoma dobre igračice koje igraju u najboljim evropskim klubovima. Te igračice poslednjih godina osvajaju u klubovima trofeje, a vidimo i u reprezentaciji, pošto su aktuelni viceprvaci Evrope. Tako da imaju veoma, veoma dobru ekipu. Igraju dobro. Vidi se da su spremni. Mi imamo svoje adute, oni svoje. Ako igramo kao protiv Kine, mislim da je pobeda bliža nama.
Posle izvanredne igre protiv kineske reprezentacije, koju su bez ikakvih problema savladale za 68 minuta, našim odbojkašicama nikakve kalkulacije nisu potrebne. Svako u našem timu se slaže sa selektorom: kad Srbija tako igra, malo ko može da joj parira.
–Holandija nije naivan rival. Pobedila je Kinu u prvom kolu. Imaju sjajnog trenera Đovanija Gvidetija, ali i povredu primača koji im je važna karika u timu. Sve zavisi od nas. Ako igramo kao protiv Kine, ne moramo da brinemo – rekla je naša odbojkašica Tijana Malešević.
Naša reprezentacija je do sada zabeležila tri pobede sa 3:0 (Italija, Portoriko, Kina) i poraz od Amerikanki (3:1), dok su Holanđanke već na startu najavile da će biti prijatno iznenađenje (3:2 protiv svetskog vicešampiona Kine), zatim su savladale Portoriko i Italiju s 3:0 i namučile prvaka sveta Ameriku (2:3).
Najmlađi član našeg državnog tima Tijana Bošković (19), koja je utrla put do pobede protiv Kineskinja, smatra da je najvažnija pouka iz tog susreta ono što se zbilo pred kraj trećeg seta, kad je na preokret protivnika (15:12, 15:16) usledio odgovor istom merom (15:16, 19:16). Kina nije rival koji bi ustuknuo u bilo kom trenutku i protiv nje je potrebno da se igra punom parom od prvog do poslednjeg minuta.
– Uspele su da nas stignu posle vođstva od pet-šest poena. Shvatile smo da nam treba vrlo malo da stavimo tačku na meč i zapele smo još jače. Kao što je selektor rekao, bile smo mentalno jake da izdržimo do kraja i pobedimo. Treba zadržati takvu igru protiv Holandije i do kraja turnira, jer u tom slučaju možemo mnogo – rekla je Boškovićeva čije su „bombe“ raznele kineski blok (ukupno 23 poena).
Holanđanke su se posle 20 godina vratile na olimpijsku pozornicu i u poslednje dve godine su pokazale da su spremne za velika dela (evropske viceprvakinje 2015, treće na Gran priju 2016) što se u ustalom vidi i Riju, gde su pobedile Kinu i igrale ravnopravno s Amerikankama. Kapiten nacionalnog tima Maja Ognjenović ističe da ta selekcija zaslužuje maksimalno poštovanje, ali da sve zavisi od nas:
– Izuzetno sam zadovoljna kako smo igrale protiv Kine. To je recept za rezultat kakav želimo na Olimpijskim igrama. Ali, kao što sam posle Amerikanki rekla da nema vremena za tugu, isto tako sada neme vremena za slavlje. Treba glavu namestiti za Holandiju i odigrati u istom stilu još jedan meč.
 
Terzić o srpskom pogledu na pobede i poraze
Posle pobede protiv Kine pričali smo sa selektorom Terzićem o tome kako su naše odbojkašice bile mentalno jake pred kraj trećeg seta, kad su ostale pri svojoj igri čak i kad je neugodna Kina preokrenula rezultat. Da li je to ono najvrednije iz tog susreta?
– Jeste, ali mi imamo običaj da sve utakmice, u svim sportovima, komentarišemo tako da kad pobeđujemo onda igramo dobro, a kad gubimo onda igramo loše. Nije to uvek slučaj. Sada smo igrali protiv ekipe koja je aktuelni pobednik Svetskog kupa i vicešampion sveta. Ekipa koja je rezultatski ispred nas na listi, jedan od glavnih pretendenata za medalju na ovoj olimpijadi. U nekim trenucima ti ne daju da igraš kako želiš, imaju strašan kvalitet, imaju igračicu koja je možda i najbolja odbojkašica na svetu na svojoj poziciji, Džu Ting. Tako da treba uzeti u obzir sve te okolnosti.
 
U Riju bolje nego u Pekingu i Londonu zajedno
Naše odbojkašice treći put igraju na Olimpijskim igrama, posle Pekinga 2008. i Londona 2012, a sva tri puta selektor je Zoran Terzić. Da je naš tim snažniji nego ikada svedoči i to da je pre Rio de Žaneira imao ukupno dve pobede (u Pekingu je to bilo dovoljno za četvrtfinale), a sada u B grupi ima tri. Evo odnosa pobeda i poraza do sada...
Peking 2008   2-4
London 2012  0-5
Rio      3-1
 
Kina ne može na čelo tebele
Poznata su imena svih četvrtfinalista (iz naše grupe SAD, Srbija, Holandija, Kina) ali ne i njihov konačni poredak. Teoretski, sve kombinacije su moguće osim da Kina bude prva i Amerikanke četvrte.
 
Računa se broj pobeda
Prvo merilo za konačni plasman jeste broj pobeda, pa tek onda broj bodova. Ako je i to izjednačeno, onda se uzima u obzir set količnik, a zatim poen količnik.
Gvideti zna nas, mi znamo njega
Selektor Holandije Đovani Gvideti kaže da mu nije dovoljno da se zabeleži da je ta reprezentacija ušla u četvrtfinale 20 godina posle svog poslednjeg učešća na Olimpijskim igrama:
„Ne obazirem se na to šta smo uradili do sada, zanima me šta možemo ubuduće. Očekuje nas meč protiv velikog tima kakav je Srbija, a posle toga četvrtfinale koje nije naš konačni cilj. Želimo više od toga“
O selektoru Gvidetiju u našem timu sve znaju. Pored toga što već godinama beleži sjajne rezultate i kao trener kluba i kao selektor reprezentacije, trenirao je i neke od naših najboljih igračica. U tuskom klubu Vakifbanka trenira srednjeg blokera Milenu Rašić, a tu je do pre neku sezonu sarađivao s Jovanom Brakočević (pobednici Lige šampiona 2013. i klupski prvaci sveta iste godine) i Jelenom Nikolić. Devet godina vodio je reprezentaciju Nemačke (2006-15) s kojom ima dve srebrne medalje sa evropskih šampionata (2011, 2013). U finalu Prvenstva Evrope 2011. u Beogradu, Srbija je savladala Nemačku u dramatičnom susretu sa 3:2, u kojem je rival dva puta imao set prednosti.
 
Lang: Amerika jača od Srbije
Selektor kineske reprezentacije Lang Ping, koja je kao igračica bila olimpijski šampion (Los Anđeles 1984), smatra da su Amerikanke najbolji tim u B grupi:
„Očekujemo da selekcija SAD bude teži protivnik nego što je Srbija, što znači da će moj tim biti pod još većim pritiskom. Dobro je da tim oseti takav pritisak, jer to će biti dobra lekcija za buduće izazove“.
Lang verovatno toliko ceni Ameriku jer je u njoj kao selektor ostavila dubok trag (srebro na igrama u Pekingu 2008). Na pitanje da li je dobro za kinesku reprezentaciju da toliko počiva na igri Džu Ting, odgovorila je:
„Smatram da nije u redu da sve počiva na njoj. Mora da bude još napadača koji će da pomognu“.
Holanđanke žele da produže san...
Holandija po mnogima igra iznad očekivanja. Jedna od njenih odbojkapica Ivon Belejn kaže da je to samo početak:
„Pre svega, ponosne smo što smo došle na Olimpijske igre, ali ne želimo da se sve završi na tome. Žestoko smo se pripremale i zaslužile četvrtfinale. Ne znam s kim ćemo igrati u četvrtfinalu, ali spremne smo da se upustimo u borbu za medalju“.

Košarkašice u četvrtfinalu
Od našeg izveštača
Rio – Srbija ima ekipu koja je u najboljih osam na svetu. Olimpijske igre su potvrdile kakav tim vodi, odnosno kakav je stvorila, Marina Maljković.
Pobedom protiv Senegala sa 88:95 (15:27, 28:28, 23:21, 22:19) naše devojke potrdile su plasman u četvrtfinale Igara gde ih čeka Australija. Ubedljivo najbolji tim druge grupe i, prema rečima srpske selektorke, odmah posle Amerike po kvalitetu na ovom turniru.
Ali, za to četvrtfinale naše devojke su morale da prođu kroz trnje. Posle tri startna poraza od kojih su dva bila na jednu loptu a jedan od Amerike, Srpkinje su se konačno radovale i srušile Kinu. Međutim, za prolaz dalje bila im je neophodna i pobeda protiv Senegala. Borbenog, žilavog, preciznog, disciplinovanog Senegala. Slabijeg od Srbije, ali…
Rafalom „trojki” naše devojke su odletele do 47:27 u 16. minutu. Ubacivale su iz svih pozicija Sonja Petrović, Dajana Butulija, Jelena Milovanović i Nevena Jovanović, tako da propusti u odbrani nisu bili toliko bolni. Ali, kada je stao šut, na videlo je isplivala ranjivost protiv fizički veoma moćnih Afrikanki.
Marina Maljković se ljutila na devojke zbog grešaka, ali je Senegal ipak na poluvreme otišao sa samo 12 poena zaostatka. Pauza od 15 minuta nije razbudila naš tim. Dve vezane „trojke” rivala i na semaforu je pisalo 57:51. Imalo je još mnogo, mnogo da se igra.
Uzvratile su devojke u crvenim dresovima, ali napadom mnogo više nego odbranom. „Pojačanje“ naše igre u tim trenucima bio je ofanzivni skok. Da ga nije bilo, naša prednost bi spasla do dramatične. Ovako, promašaji su ispravljani, a kada se svaki koš posle skoka u napadu uvek vredi mnogo više na mentalnom planu.
Pogađale su Ana Dabović i Sonja Petrović van linije za tri poena, dok je Danijel Pejdž bila nepogrešiva sa polu distance. Prednost sa kojom je naš tim ušao u poslednju deonicu bila je jedva dvocifrena – deset poena.
I opet je bolje počeo Senegal, opet pretio pre svega preko veoma raspoložene Astu Traore, opet „disao” za vratom i stvarao nervozu. Ponovo su i šut i ofanzivni skok održavali naš tim na površini. Vreme nam je bilo saveznik. Publika ovog puta nije. Neutralni gledaoci vole autsajdere. Ali, morali su da prihvate činjenicu da velika borbenost ne može uvek da bude dovoljna.
Pet uzastopnih poena i ukradena lopta Jelene Milovanović odveli su Srbiju na plus 13 oko kojih se rezultat kretao u narednih nekoliko minuta. Minuti su odmicali, a naš Olimpijski tim imao je još jednu ekipu u završnici takmičenja.
Dvorana: Omladinska arena. Gledalaca: 3.000. Sudije: Vijator (Francuska), Pastusiak (Poljska), Hvang (Južna Koreja).
SRBIJA: Radočaj 6, Petrović 20 (2 trojke), Čađo 2, Krnjić 2, Jovanović 7 (1), Milovanović 18 (2), Butulija 8 (2), Crvendakić, Stanković 2, M.Dabović, A.Dabović 15 (1), Pejdž 15 (1).
SENEGAL: Tijam, A.Traore 12 (2), Dijem, Dijeng 11 (3), Diuf 3 (1), Vane, Traore 30 (2), Dijara 5, Si 3 (1), Ture 6, Roše 2, Fal 16.
 
Na raportu kod bivšeg trenera
U finišu druge četvrtine obostranu tehničku grešku dobile su Dajana Butulija i Mam Mari Si. Nije to ništa posebno zanimljivo da reprezentativka Senegala nije došla na raport kod Marine Maljković. Selektorka Srbije trenirala ju je u Lionu. Si je pokazala na lakat, Marina je klimnula glavom i sve je bilo u redu.
Tehničku je kasnije dobila i Sonja Petrović. Navodno zbog simuliranja, ustvari zbog dobijenog udarca u lice.

Zvezda lako i ubedljivo do tri nova boda
Niš – Meč na Čairu je počeo bez posebnih iznenađenja u sastavima ekipa i videlo se da su se i Milan Rastavac na kupi Radničkog i njegov kolega iz šampionske Zvezde Miodrag Božović opredelili za opreznu igru i sa iskusnim igračima na sredini terena. Ipak, čini se da su fudbaleri domaćina nešto bojažljiviji bili na samom početku i Zvezda je to znalački iskoristila. Takoreći od samog starta preciznom igrom „od noge do noge“ Katai, Kanga, Poletanović i ostali u „crveno-belim“ dresovima imali su više lopte u posedu.
Prvi su, ipak, u 8.minutu, zapretili domaći – posle greške u odbrani Zvezde lopte se dokopao na oko 30 metara Saša Stojanović i iz prve je pokušao da lobuje i savlada Kahrimana koji je bio daleko ispred svog gola. Lopta je, međutim, preletela preko prečke. Minut i po kasnije nova greška zvezdinih odbrambenih igrača: posle centaršuta Mrkića sa leve strane pred svojim golom Petković je promašio celu loptu, ali Pavkov nije očekivao kiks gostujućeg igrača i nije stigao da reaguje kako treba.
U 12.minutu lepa akcija Radničkog – sa sredine dela terena koji je pripadao gostima Saša Stojanović ubacio je loptu u prazan prostor, uleteo je kao tane Milan Pavkov i šutirao ka golu Zvezde. Nije bio precizan.
Na drugoj strani već u sledećem napadu vođstvo Zvezde uz neverovatnu i neshvatljivu reakciju cele domaćed obrane: Katai je prodro po levoj strani i ubacio loptu pred gol Radničkog gde je Ugo Vijeira bio sam između petorice niških igrača. Grudima je Zvezdin napadač ubacio loptu iza leđa nemoćnog Konovalova, jer niko nije ni pokušao da ga omete ili spreči - kompletna odbrana Radničkog samo je nemo posmatrala napad gostiju – 16.minut 1:0 za Crvenu zvezdu.
U naredna dva minuta domaći pokušavaju opasnim napadima da ugroze Kahrimana i anuliraju dosta iznenadno vođstvo Zvezde. Ne uspevaju i ispostavilo se da su krenuli „grlom u jagode“ -  u prvom sledećem napadu gostiju mreža Radničkog se zatresla drugi put i gosti dolaze do kapitalne prednosti. Katai je prevario Stojanovića, krenuo par koraka i ne baš jako, ali veoma precizno sa 18 metara pogodio desni donji ugao iza leđa Konovalova. Lopta je očešala stativu i 2:0 za Zvezdu, 19. minut.
U 33.minutu u kontranapadu prema golu domaćina protiv trojice u odbrani Radničkog bila su čak šestorica fudbalera gostiju. I, nisu ništa učinili jer su se, iako brojčano jači, spetljali na ivici kaznenog prostora.
Veoma opasan napad Radnički je organizovao u 37.minutu. Posle centaršuta sa leve strane Pavkov je volej udarcem zahvatio loptu, ali je ona preletela prečku i otišla daleko od gola Zvezde.
Salve negodovanja i nezadovoljstva domaćih ljubitelja fudbala izazvao je definitivno uvek u Nišu slab i tendenciozni sudija Vlado Glođović u 44.minutu. Pošto pred golom gostiju nije dosudio očigledan prekršaj nad Mrkićem, u kontranapadu Zvezde isključio je domaćeg fudbalera Radoša Bulatovića. Ruiz je bio u napadu, bukvalno je uleteo u grudi Bulatovića koji je stajao ispred njega i pao na travu. Na opšte iznenađenje i uz proteste domaćih igrača i sa tribina, Glođović se mašio za džep i pokazao niškom štoperu drugi žuti, odnosno crveni karton.
Sa desetoricom fudbalera u polju u nastavku Radnički je nastojao da se suprotstavi „crveno-belima“, ali nije uspeo. Trener Rastavac je povukao iz igre veznog igrača Apostolovića, a na mesto isključenog Bulatovića zaigrao je Miloš Živković. Pošto je Konovalov u 50.minutu hrabro intervenisao i spasao svoju mrežu ispred  napadača Zvezde, ekipa sa stadiona „Rajko Mitić“ ipak brzo postiže i svoj treći pogodak. Loptu je na desetak metara od gola domaćih lepo primio Katai i precizno je poslao u mrežu – 3:0 za Zvezdu, 53.minut.
Nišlije su bile dugo sabijene na svojoj polovini, ali su do kraja susreta ipak odolele napadima „crveno-belih“ i rezultat se nije menjao. I domaći su pokušavali da učine nešto više, ali sve je bilo bezuspešno i može se reći i neubedljivo.
Stadion na Čairu. Gledalaca: oko 10,000. Strelci: Vijeira u 16, Katai u 19. i 53. minutu za Zvezdu. Glavni sudija: Vlado Glođović (Vrbas). Žuti kartoni: Bulatović (Radnički) i Fidel i Ristić (C. zvezda). Crveni karton: Bulatović (Radnički) u 44. i Fidel (Zvezda) u 86. minutu.
RADNIČKI: Konovalov 6, Aleksandar Jovanović 6,5, Petrović 6,5, Bulatović 6, Stanković 5,5, Arsić 5,5, Popara 6 (od 80. Aleksa Jovanović -), Stojanović 6,5, Apostolović 6 (od 46. M. Živković 6), Pavkov 6 (od 53. D. Živković 5,5), Mrkić 6.
CRVENA ZVEZDA: Kahriman 7, Petković 6,5, Ruiz 7, Rendulić 7, Ristić 7, Poletanović 7, Plavšić , Kanga 6,5 , Katai 7,5, Viera 7, Fidel 7,5.
Igrač utakmice: Aleksandar Katai (Zvezda)

Božinov presudio za pobedu Partizana nad Čukaričkim
Tačno mesec dana posle otvaranja sezone u Humskoj, Partizan je ostvario prvu pobedu na svom stadionu. U petom kolu fudbalske Superlige, u ambijentu mnogo boljem od posete, i odigrao je znatno kvalitetnije od Čukaričkog nego što pokazuje rezultat – 1:0 (1:0).
U prvom poluvremenu, veoma zanimljiva je bila srednja „trećina”: od 17. do 30. minuta Partizan je imao pet situacija za gol, a Čukarički svoju jedinu solidnu poziciju za šut do poluvremena. Iz četvrte šanse domaćih, u 26. minutu, gol je postigao Valeri Božinov, „zakucavši” loptu glavom posle centaršuta Mihajlovića zdesna, iz „prekida”.
Mihajlović je u 30. minutu na 30 metara od gola obišao istrčalog golmana Petrića, ali je oklevao sa udarcem i naposletku je, u šesnaestercu, izblokiran (u 19. je njegov šut iz daljine Petrić zaustavio uz pomoć prečke). Možda najbolju od pomenutih prilika imao je Everton u 24. minutu, posle pasa Radovića kada se, na ivici kaznenog prostora, našao sam ispred golmana, pa slabo šutirao.
U nastavku, s čijim početkom je Ilić zbog zadobijenog udarca mesto na terenu i kapitensku traku prepustio Brašancu, Čukarički je igrao angažovanije, ali je pravo uzbuđenje dočekano, pred njegovim golom, tek u 71. minutu.  Samo što je ušao, Stevanović je izbio ispred Petrića, koji je dobio duel. Na isteku 90. minuta, Čukarički je najzad imao zbilja opasan atak, ali je Jovanović glavom šutirao u stativu...
Stadion Partizana. Gledalaca: 2.000. Sudija: Srđan Jovanović (Beograd). Strelac: Božinov u 26. Žuti kartoni: Božinov, Miletić (Partizan), Pjasentin, E.Mašović (Čukarički).
Partizan: Šaranov 7, Vulićević 7, Balažic 7, Miletić 6, Everton 7, Ilić 7 (od 47. Brašanac 7), Radović 7, Mihajlović 6, Đurđić 6 (od 68. A.Stevanović 6), Božinov 8 (od 83. Marjanović -).
Čukarički: Petrić 7, Bulatović 6, E.Mašović 7, Pjasentin 7, Živković 6,
Srnić 6, Tomić 5, Jovanović 6, Docić 5 (od 46. Obeng 5 ), Radonjić 5 (od 59. Jevtić -) , Mandić 5 (od 87. A.Mašović -).

Ksenijin „Spomenar”
Mnogima će biti čudan spoj toliko nespojivih ljudi, ideološki i politički, sa tolikim različitim prošlostima, koji su napisali svoje posvete Kseniji Vučić. Tako je skup njihovih uspomena, priča, eseja i fotografija postao „Spomenar”, bezazleni medij detinjstva iz daleke prošlosti. Nešto poput „Instagrama”, „Fejsbuka” ili „Tiktoka” koje na posebnom mestu čuvaju matorci.
U svakom od tih tekstova različitih žanrova otkrivaju se detalji iz njenog profesionalnog i ličnog života, a kako je njen život posmatran kroz posebnu dioptriju, kao bivše supruge i majke dece najmoćnijeg političara u Srbiji Aleksandra Vučića, nema te predrasude i kontroverze koju joj sa posebnom strašću nije nalepila cinična beogradska čaršija.
Zato je knjiga „Ksenija” izuzetno dragoceno štivo ne samo za porodicu Ksenije Vučić već i za buduće istraživače koji će pokušati da dešifruju događaje od devedestih godina naovamo. Izdavač „Spomenara” je Institut za javnu politiku Vladimira Beba Popovića, bliskog Ksenijinog prijatelja koji se nalazio ne samo na suprotnom političkom spektru već i u različitom političkom univerzumu od onoga u kojem je lebdela Ksenija. Ali, te razlike su ih zbližile, umesto da ih dodatno udalje, što je Popović detaljno i za njega neuobičajeno emotivno opisao u svom tekstu „Šolja čaja”.
Pokazujući da ume da spaja nespojivo, makar za srpsku svakodnevicu, Ksenija Vučić je očigledno posedovala dar i da svoje prijatelje okupi na jednom mestu i posle svoje smrti, poput urednika knjige Petra V. Arbutine, književnog kritičara i esejiste, koji je uređivao knjige i sarađivao na izdanjima velikana poput Milorada Pavića, Mome Kapora, Vladete Jerotića, Milovana Vitezovića. Ima ih još.
Ako tom krugu dodamo i Aleksandra Čotrića, aforističara i pisca, najbližeg saradnika lidera SPO Vuka Draškovića, koji je prve korake u novinarstvu pravio upravo sa Ksenijom Vučić u „Srpskoj reči”, nekadašnjem opozicionom glasilu Srpskog pokreta obnove, pohvataćemo detalje iz novinarske biografije Ksenije Vučić koji su promakli i koji su gotovo nepoznati.
Kako smo mi inače nacija koja pamti kraće od kokoši, dakle, najduže nekoliko dana, o decenijama je izlišno govoriti jer su za Srbe to vekovi – čime su uspeli da demantuju čak i Milankovićev kalendar – drago mi je što će oni koji to žele, a trebalo bi, imati priliku da se uvere da je ona, bez ikakve sumnje, bila jedna od najtalentovanijih novinara svog vremena.
Završivši Istoriju umetnosti na Filozofskom fakultetu u Beogradu, sa obrazovanjem koje se smatra aristokratskim, ona se ne bavi Modiljanijem ili Dalijem, već zaranja u mistični svet srpske politike. Devojka sa Dorćola, iz ugledne porodice koja je takođe ideološki raspolućena, a tako je bilo oduvek i tako će biti zauvek u Srba, Ksenija traži svoj put između desničarskog i monarhističkog glasila i alternativnog Radio Indeksa, koji emituje nove talase mladalačkog bunta generacije koja je imala svoje nade, snove i ideale. Radila je i za VIN produkciju Gordane Suše, koja je bila na suprotnom polu Ksenijinih desničarskih stavova, ali je to nije remetilo da uradi neke od nezaboravnih priloga koja je ta produkcija stvorila. Sa Indeksa je otišla na Studio B, najvažniji medij beogradske čaršije tokom devedesetih. Kada je Zoran Đinđić postao gradonačelnik Beograda, prvi intervju dao je novinarki Studija B – Kseniji Vučić.
Prihvatio sam ideju Bebe Popovića da iščitam stare tekstove „Srpske reči”, koju mi je poslao Čotrić, ali sam robovao predrasudama. Znao sam da je pravila odlične televizijske intervjue na Televiziji Pink sa Edijem Ramom, Nikolom Gruevskim i još nekoliko krupnih političkih zverki iz domaće radinosti. I to je to. Kako u „Spomenaru” ima izuzetnih i emotivnih priloga Elme Zukorlić, Jelene Trivan, Aleksandre Janković, Vladimira Đukanovića, Vanje Udovičića, kao svedočanstvo o njihovom bliskom odnosu bilo mi je zaista dragoceno da pročitam njene davne intervjue iz „Srpske reči”. Nizali su se razgovori sa jednim od osnivača Demokratske stranke filozofom Slobodanom Inićem, rediteljem i predsednikom JUL-a Ljubišom Ristićem, bivšim šefom komunista Dražom Markovićem, glumačkom gromadom Ljubom Tadićem, dramskim piscem Aleksandrom Popovićem...
Zato je veoma važno Ksenijino pisanje posmatrati u tom istorijskom kontekstu nekada velike zemlje, gde vladaju lude šeširdžije u zemlji čuda, na samoj svetskoj granici ideologija, vera i galaksija. Energična, vedra i razborita devojka, još novinarski devojčurak, želi da odgonetne tajnu sedmog pečata, ali srpskog. Ulazi u redakciju gde pišu profesori univerziteta, pisci i intelektualci koji su za kralja i otadžbinu, ali ne samo oni već i novinari sa drugačijom ideološkom matricom. Od žestoke Dane Drašković, matematičara Milana Božića, akademika desne orijentacije Nikole Miloševića i Koste Čavoškog, predsednice Građanskog saveza Vesne Pešić. U tu šaroliku galeriju ličnosti i likova umešali su se i Gordana Suša, Nadežda Gaće, Radivoj Cvetićanin, Mihajlo Kovač, Ejub Štitkovac, tako da su se, i pored dominacije stavova SPO, mogle videti i drugačije političke boje, po principu do tada nepoznatog umetničko-političkog pravca, srpskog kubizma.
Ksenija odmah kreće u akciju, ne dozvoljava da je zvučna imena prestrave, već se nameće upravo intervjuima koji značajno podižu rejting krunskog dvonedeljnika u Republici. Jedna od najboljih reportaža iz tog vremena je upravo njena, opis neuspelog intervjua sa tadašnjim gospodarem života i smrti u Srbiji, Željkom Ražnatovićem Arkanom u Erdutu. Trebalo je mnogo hrabrosti za takav tekst i ona ga je imala.
Ponovo treba staviti Ksenijin novinarski angažman u novi kontekst, a to je njena veza i brak sa Aleksandrom Vučićem, zato što je mačističko društvo poput našeg, robujući stereotipima o supruzi tadašnje mlade političke zvezde u usponu, a kasnije i najmoćnije političke figure u Srbiji, po automatizmu Kseniju smestilo u otrcani kliše Vučićeve supruge. I kod većine je tamo ostala i kada su okončali bračnu zajednicu. Takva vrsta olakog klasifikovanja žena – „ma daj, da nije bilo Vučića” – jedna je od najvećih nepravdi učinjenih prema nekoj koleginici u srpskom novinarstvu.
Iako se tada nije moglo ni naslutiti dokle će Vučić dogurati, etiketa joj je prilepljena po starom običajnom pravu, a samo je uži krug novinarskog esnafa znao koliko je Ksenija bila svoja, talentovana i autentična. Nisam bio njen prijatelj, već kolega. Kako sam za njen novinarski forsaž saznao tokom sklapanja ove knjige, a ona je imala sve resurse da to odavno razglasi na sva zvona, sada mi je mnogo jasnije zašto je imala toliko raznobojnih prijatelja upisanih u „Spomenar”.

„Njujork tajms”: Amerika šalje Ukrajini stare modele kasetne municije - ne eksplodira odmah
SAD planiraju da Ukrajini pošalju stare modele kasetne municije koje u 14 odsto slučajeva ne detoniraju odmah, piše „Njujork tajms”.
Prema podacima lista, Pentagon uverava da su modernizovali model. Međutim, poboljšan je samo domet projektila, koji još uvek sadrži granate, čiji procenat neispravnosti je američki vojni resor opisao kao neprihvatljivo visok.
Prema pisanju „Njujork tajmsa”, pukovnik vojske u penziji Al Vosburg, koji je prošao obuku za uklanjanje eksplozivnih ubojnih sredstava, rekao je da će proces čišćenja područja nakon upotrebe ovakvih projektila potrajati, jer se ne mogu ručno pomerati. Pored toga, biće potrebna edukativna kampanja za stanovništvo koje će se vratiti na ove teritorije i koje bi moglo da strada od neeksplodiranih granata.
Savetnik za nacionalnu bezbednost američkog predsednika Džejk Salivan saopštio je 7. jula da su SAD odlučile da isporuče kasetnu municiju Ukrajini, čijoj se upotrebi UN protive. On je takođe napomenuo da je Kijev Vašingtonu dao pisane garancije za minimiziranje rizika za civile prilikom upotrebe ove vrste municije.

Tri osobe povređene u lančanom sudaru na auto-putu Beograd-Zagreb
Tri osobe su povređene večeras u lančanom sudaru na auto-putu Beograd-Zagreb u smeru ka gradu kod Zmajeve pumpe, rečeno je Tanjugu u MUP-u.
U sudaru su učestvovala dva putnička vozila i jedan kamion, a tri osobe koje su se žalile na povrede zbrinule su ekipe hitne pomoći.
Automobil SUV marke ''audi'' i drugo vozilo su od siline udara u potpunosti uništeni, dok je na kamionu pričinjena manja materijalna šteta.
Zbog sudara je na tom delu auto-puta formirana dugačka kolona, prenosi Tanjug.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

„Crno-beli” derbi
Među osam susreta petog kola fudbalske Superlige, samo jedan za oba aktera ima tabelarno slabije pozicionirane ekipe nego što su to Partizan i Čukarički koji se sastaju u Humskoj (17 č). Ipak, i pored veoma slabih početaka jedinih „crno-belih” ekipa u eliti, očekuje se da se uskoro vrate u „gornji dom”, pa se njihov okršaj može smatrati derbijem.
- Čukarički je u prethodnom periodu napravio mnogo problema Partizanu, počev od finala Kupa prošle godine do dve utakmice Superlige koje je potom dobio kao gost. Igra slično kao Vojvodina, predvođen je iskusnim Matićem koji je osovina, ali nama je pobeda važna i takmičarski i zbog ambijenta. A, do određenog kvaliteta igre moramo da stignemo relativno brzo. Igrači su protiv Javora pokazali pomak, pre svega organizovanom igrom u opasnim zonama - rekao je trener domaćih Marko Nikolić.
Tim sa Banovog brda izvesno nema kvalitet kao lane, pogotovu u napadu posle odlaska Pavlovića, pa bi mogao više da zavisi od odbrane koja za sada nije loša - samo je Vojvodina primila manje golova. Taj podatak je razlog za brigu navijača Partizana, kojem je efikasnost slaba tačka i zbog „posta” najveće investicije u prelaznom roku Nikole Đurđića, za kojeg je Nikolić rekao:
- Kvalitet nije sporan. Pokazuje pošten odnos i odgovornost, dosta trči i igra za tim. Njegovih golova nema, ali će ih biti.
Prema rečima Nikolića, nekoliko igrača je blizu prodaje, a do kraja meseca bi trebalo da bude angažovano do dva pojačanja.

Zvezda u Nišu za nastavak pobedničke serije
Fudbaleri Crvene zvezde su posle početnog remija protiv Napretka ostvarili tri vezane pobede, a večeras će imati priliku da nastave taj niz. U petom kolu domaćeg šampionata igraće kao gost protiv Radničkog, ekipe koja je u dosadašnjem delu prvenstva ostvarila dve pobede uz po jedan remi i poraz.
„Crveno-beli“ najavljuju da će u Nišu ići na pobedu kako bi u dobrom raspoloženju dočekali utakmicu sa Sasuolom sa kojim će se boriti za plasman u grupnu fazu Lige Evrope.
-Radnički je tradicionalno neugodan protivnik za nas, nikada ne uspevamo lako da ih savladamo u Nišu. Prošle godine nam je to pošlo za rukom. Nadam se da ćemo nastaviti seriju pobeda i da ćemo napraviti dobru uvertiru pred meč sa Sasuolom. Naš bivši igrač Saša Stojanović sada igra za Radnički i sigurno će imati poseban motiv protiv nas. Radi se o dobrom fudbaleru, ali nadam se da se protiv nas neće proslaviti. Nišlije su i prošle sezone igrale dobro. Sada su brži u napadu i mogu da iznenade iz kontranapada. Teren će verovatno biti loš, ali očekujem pun stadion, dobru atmosferu i dosta golova – kaže trener Miodrag Božović.
On dodaje da neće izvesti najjači sastav pošto u četvrtak igraju protiv italijanskog kluba.
-Neke igrače ćemo odmoriti. Le Talek je na prošlom susretu odlično odigrao na poziciji štopera, i dalje ćemo ga koristiti na tom mestu. Računamo i na Kangu. Pomoći će nam u domaćem prvenstvu ako već nije u evropskim utakmicama. On doprinosi brzini ekipe, ima dobar pas u dubinu. Mada, tereni u našoj ligi ne dozvoljavaj da igramo brže. Čak i naš nije dobr po tom pitanju tako da nema neke razlike da li igramo kod kuće ili ne.
Zvezdin trener ne smatra da će duel protiv Sasuola biti utakmica sezone za njegov tim.
-Ne bih rekao da ćemo protiv Sasuola igrati utakmicu sezone, drugi su je proglasili takvom. Ovo je samo sport, neko mora i da izgubi. Nisam primetio da se Zvezda ugasila posle nekih evropskih neuspeha ranijih godina. Nije lako izbaciti igračima tu utakmicu iz glave, ali moramo da idemo na pobedu u Nišu. Sasuolo dolazi posle toga – zaključio je Božović.

Ministar Orepić odgovorio Pupovcu
ZAGREB - Ministar unutrašnjih poslova u tehničkoj vladi Hrvatske Vlaho Orepić pozvao je predsednika Srpskog narodnog veća (SNV) Milorada Pupovca da problem lažnih prebivališta ne problematizuje izvan osnovnog konteksta, a pogotovo da ga ne dovodi u kontekst međunacionalnih odnosa.
„Gospodine Pupovac, u više navrata smo razgovarali i smatram da bi vam trebalo biti jasno da nemam nameru obmanjivati javnost, niti baviti se ćirilicom u Vukovaru”, naveo je Orepić u odgovoru na pismo u kojem ga je dan ranije Pupovac prozvao zbog izjave u kojoj je, vezano za manipulisanje nelegalnim prebivalištima srpske manjine u Vukovaru, rekao da brisanjem lažnih prebivališta „više neće imati uporište za korišćenje ćirilice”.
Orepić je rekao da se rešavanjem problema lažnih prebivališta nije bavio izborima u Vrgorcu iako ga, kako kaže, društveno neodgovorni stranački lideri dovode u taj kontekst.
„Samo radim svoj posao za razliku od mnogih koji to do sada nisu. Uz moje prethodnike, među one koji nisu radili svoj posao po ovom pitanju ubrajam i vas kao i sve saborske zastupnike, koji niste imali političke potrebe i odlučnosti prvo da ukažete na razmere ovog problema, a potom isti i da rešite”, naveo je Orepić na svom Fejsbuku, prenosi Hina.
On je dodao da je svestan političkih posledica koje podrazumeva rešavanje tog problema i da će negde to značiti promene vladajuće političke strukture, negde ukidanje ostvarivanja materijalnih primanja pojedinaca, a negde će posledično imati uticaj i na manjinska i neka druga prava i obaveze političkih zajednica.
Orepić apeluje na Pupovca, kao i na sve one koji su uključeni u javni i politički život Hrvatske, da „problem lažnih prebivališta ne problematizujete izvan osnovnog konteksta, a pogotovo da ga ne dovodite u kontekst međunacionalnih odnosa”, što smatra „krajnje neodgovornim i neutemeljenim”.
Ministar unutrašnjih poslova u tehničkoj vladi Hrvatske ocenjuje da problem lažnih prebivališta ukazuje na dosadašnje nefunkcionisanje države i nerad njegovih prethodnika.
„Uspostavljanje reda na ovom, kao i na bilo kojem drugom području funkcionisanja države, ne sme doći u pitanje, bez obzira da li će ugroziti bilo čije pojedinačne ili grupne materijalne i/ili političke interese. Lažnim prebivalištima su manipulisali mnogi i vreme je da se s tim prestane”, zaključio je Orepić.
Pupovac je ranije, pored ostalog, ocenio da je Orepić obmanuo javnost i optužio srpsku zajednicu da manipuliše evidencijom o prebivalištu i „time se ponovno otvorio prostor za antićiriličnu kampanju, a time i kampanju protiv Srba u Hrvatskoj”, prenosi Tanjug.

Dodik: Srebrenica se ne može izdvojiti iz RS
Od našeg stalnog dopisnika
Milorad Dodik, predsednik Republike Srpske, u Srebrenici je razgovarao sa građanima te opštine, odakle je, kako prenosi N1, poručio da je „Alija Izetbegović žrtvovao Srebrenicu” te da se „nije desio genocid” i da se mora prekinuti neistina, ali i da se mora poštovati tragedija. Ideja Stranke demokratske akcije (SDA) o referendumu o izdvajanju te opštine iz Srpske neizvodljiva je, poručio je Dodik, jer je u suprotnosti sa dejtonskim ustavom, ali i pravima Srba u toj lokalnoj zajednici.
„Nema tog načina da Srpska prihvati bilo kakvo izdvajanje Srebrenice iz RS. To je odgovor na sve te kvazipolitičke nedozrele inicijative”, kazao je Dodik.
On je pojasnio da je pitanje teritorijalnog razgraničenja u BiH uređeno aneksom dva, koji reguliše graničnu liniju između entiteta, kao i da je dato pravo isključivo entitetima da odlučuju sporazumom o tome gde koji prostor može da bude ili pripada.
Sadik Ahmetović iz SDA je za istu televiziju odgovorio predsedniku Republike Srpske: „Dodik zna da imamo odgovor na njegove gluposti i rušenje države BiH. Mi ćemo sa tim našim odgovorima i nastaviti. Njegov dolazak u Srebrenicu je demonstracija sile”, ocenio je on.
Dodik se osvrnuo i na zahteve da odustane od referenduma o Danu RS.
„Valjda niko ne očekuje, pogotovo ovi iz američke i britanske ambasade, da Srbi prihvate da Bakir Izetbegović zahtevom ukine Dan Republike za koji su glasala tri stranca i dva Bošnjaka i da mi na to ćutimo”, kaže Dodik.
Navodeći da je Ustavni sud rekao da se prilagodi član koji reguliše Dan Republike, Dodik je naglasio da Srpska to i čini, želi da vidi kako narod reaguje na taj datum i zato organizuje referendum. „Taj referendum će biti održan, bilo zabrane Ustavnog suda BiH ili ne. Tu nemamo nikakve dileme! On je isključivo u našoj nadležnosti. Nema načina da se od toga odustane”, uverava Dodik.
 
O prisluškivanju i američkoj ambasadorki
Srebrenica – Predsednik Republike Srpske Milorad Dodik izjavio je danas da pojava transkripata njegovih telefonskih razgovora u javnosti ukazuje na to da je njegov telefon prisluškivan i da ne zna da li za to postoji nalog.
Ako je i postojao nalog, kaže Dodik, onda se postavlja pitanje otkud transkripti razgovora u javnosti. On je naveo da novinar Mato Đaković sa njim komunicira godinama i da su prijatelji koji se čuju i na neobaveznom mestu, ali da ga nikada u životu nije nazvao šefe, a u tim transkriptima se to pojavljuje.
Neki mediji u BiH objavili su, kako su naveli, transkrip telefonskog razgovora Đakovića i Dodika u kojem Đaković navodno obaveštava Dodika da je glavni tužilac BiH Goran Salihović „zatvorio” više istraga protiv njega.
Dodik je u Srebrenici rekao i da ambasador SAD Morin Kormak, koja je na „Tviteru” rekla da protivljenje referendumu o Danu Republike Srpske nije njen stav, već aktuelna politika američke Vlade, svojim izjavama kreira nestabilnost u BiH i da radi isključivo u funkciji bošnjačke politike – prenosi Tanjug.

BiH: Opet po modelu „dva naroda protiv trećeg“
Od našeg stalnog dopisnika
Banjaluka – Previranja zbog nedavnog srpsko-bošnjačkog dogovora u vezi sa važnim mehanizmom koordinacije i glasnog negodovanja hrvatskih političara zbog rukovanja tim povodom Bakira Izetbegovića i Milorada Dodika u Istočnom Sarajevu po ko zna koji put su u javnost iznedrila svu kompleksnost međuetničkih odnosa, ali i podsetila na bolećivu sklonost ka skretanju u politiku „dva protiv jednog”.
Kada su Dodik i Izetbegović u jednom restoranu u Istočnom Sarajevu usaglasili mehanizam koordinacije i kreditni aranžman sa MMF-om, koji je lider SDA nepotrebno vezao za dogovor o koordinaciji, Dragan Čović, predsednik HDZ-a BiH, požurio je da se požali kako je srpsko-bošnjački dogovor na štetu Hrvata, što su pratile i neke ocene da su dva naroda tobož šurovala protiv trećeg.
Takođe, da su Srbi i Bošnjaci, navodno, namerno izostavili kantone, za koje Hrvati kroz taj mehanizam uporno traže veća prava u narednim pregovorima sa Briselom. Iako Ustav BiH ne predviđa tako visoko naglašenu poziciju kantona, koju oni i nemaju u praksi, iako imaju nadležnosti koje treba da budu uvažene, Čović se javnosti požalio na vitalnu ugroženost, pa je Dodik u pismu njemu i Izetbegoviću žurno poručio da dogovor može i da se menja i da ima prostora da se uvaže i opravdani hrvatski zahtevi. Izetbegović, pak, kaže da je mehanizam koordinacije rešen još u Istočnom Sarajevu i objašnjava da se u potpisanom dokumentu navodi da će u njemu biti i Federacija BiH i kantoni, iako ne govori u kom obimu i sa kojim pravima će u koordinaciji učestvovati kantoni.
Bošnjačka opozicija i mnogi drugi su u dogovoru Dodika i Izetbegovića možda donekle i s pravom prepoznali političku pobedu predsednika RS. On je u Istočnom Sarajevu obezbedio za vlasti u RS važan kreditni aranžman sa MMF-om, a u vazduhu ostavio dogovor o mehanizmu koordinacije, i to tako što je u njega uvrstio sve ono što je važno za Republiku Srpsku – da nema odluke bez predstavnika RS – na čemu njegov SNSD principijelno istrajava već godinama.
Upravo je odstupanje od prava RS da u tom mehanizmu bude nezaobilazna u fazi odlučivanja dovelo do višemesečnog sukoba predsednika RS sa srpskim predstavnicima u Sarajevu, koji su početkom godine na tajnoj sednici Saveta ministara BiH prihvatili nešto drugačiji model koordinacije, suprotan platformi za koju se godinama borio SNSD. To je Vladu RS prinudilo da odbaci takav dogovor i preuzme na sebe nezahvalnu etiketu kočničara, što je u konačnici dovelo do nedavnog susreta Dodika i Izetbegovića na kom je to pitanje rešeno tako što su uvažene i primedbe iz RS.

 U dogovoru Dodika i Izetbegovića o mehanizmu koordinacije i kreditnim aranžmanom sa MMF-om bošnjačka opozicija prepoznala političku pobedu predsednika RS

Ali, ipak, upada u oči i to što je Dodik potom prilično čvrsto stao u odbranu Hrvata, koji su nezadovoljni potpisanim, osetivši verovatno potrebu da drži do saradnje sa HDZ-om BiH iako je samo pre mesec dana ta partija nemarno donela za srpske nacionalne interese veoma štetnu odluku o popisu stanovništva – preglasavši Srbe. I upravo je Čović, nakon diplomatskog izmotavanja da navodno nema ništa sa tom odlukom o popisu koju je doneo kadar te partije mimo njegovog znanja, na kraju uzviknuo kako je ona konačna. Jedna je to u nizu odluka u kojoj se ponovo potegnulo osetljivo pitanje udruživanja dva naroda protiv trećeg, što je na najizrazitiji način i premijerno urađeno prilikom otcepljenja BiH od Jugoslavije. To jeste koren i uzrok svih narednih strahovanja u posleratnoj BiH, budući da su i sami bošnjački političari priznali da su znali da takva odluka neizbežno vodi u građanski rat jer Srbi u njoj nisu učestvovali. Osim toga, još se nije čulo ni izvinjenje biskupa banjalučkog Franje Komarice, koji je u nepristojnom poređenju Banjaluku izjednačio sa Blajburgom, i to u jeku neoustašizacije u Hrvatskoj i zagrebačkog omalovažavanja žrtava u Jasenovcu, kad mu je predsednik RS oštro uzvratio i poručio da sve do povlačenja te izjave neće biti saradnje sa Hrvatima u RS.
Baš su se tih dana, u aprilu ove godine, kada se odavao pomen žrtvama u Jasenovcu, mogle videti i neke analize sveukupnih srpsko-hrvatskih odnosa unutar BiH i čuti utisci da se kroz celu ratnu i posleratnu istoriju Srbi nedozrelo upinju da ostvare nedokučivu saradnju sa Hrvatima. Srpska logika partnerstva sa Hrvatima donekle i ima smisla ako se imaju u vidu tvrdoglave želje Sarajeva da se po svaku cenu razvlasti RS i, koliko je to moguće, centralizuje BiH, što razumljivo ne odgovara ni Srbima ni Hrvatima. Ali je opšti utisak da u tim odnosima, koji bi trebalo da su principijelno dvosmerni, deblji kraj izvuku uvek Srbi (kao u odluci o popisu), dok Hrvati po pravilu ispune sve zacrtane ciljeve (mehanizam koordinacije), što je bio slučaj i tokom samog rata i međusobne saradnje tadašnjeg SDS-a i HDZ-a BiH u mnogim slučajevima. Dodik i njegova stranka to objašnjavaju argumentima koje je uistinu teško sporiti, da je u BiH kakva jeste bolje imati jednog nego dva naroda protiv sebe. „Prirodna je težnja Srba i Hrvata prema decentralizaciji, i to nas čini prirodnijim saveznikom u tom pogledu”, rekao je i nedavno Dodik, koji je za „Večernji list” ponovio svoju podršku stvaranju trećeg entiteta u BiH.

Partija Mladena Ivanića u Savetu ministara glasala za model kantona koji su podržali bosanski Hrvati (Foto: Rojters/Dado Ruvić)
Da i u tom pogledu ima raskoraka svedoči i Čovićev predlog za isti list o potpunoj reorganizaciji BiH kako bi ona „normalno funkcionisala” i napominje da „HDZ BiH zagovara uspostavu BiH sa četiri federalne jedinice”. Ovakav su predlog o četiri federalne jedinice ranije mnogi iz Banjaluke prezrivo gledali ispod oka i tumačili kao nastojanje da se okrnji Srpska u delu Posavine, ali je lider HDZ BiH tada politički mudro smirivao stvari porukama da o sudbini RS odlučuje narod u RS. Izetbegović je krajem prošle godine pominjao mogućnost stvaranja megakantona, a mediji nagađali da se radi o prekrajanju sa sadašnjih deset, na svega četiri kantona, po dva sa relativnom većinom svakog naroda u muslimansko-bošnjačkoj federaciji, u kojoj su i Srbi formalno konstitutivni narod.
Iako podrškom iz Banjaluke politički kapacitet Hrvata u BiH godinama primetno raste, za ideju o trećem entitetu, ipak, nema nikakvog razumevanja kod Bošnjaka, kao ni unutar ostalih političkih faktora u Republici Srpskoj, gde se oštro protive bilo kakvom novom prekrajanju granica u BiH. To je po oceni opozicije isuvišan antidejtonski rizik koji Srpskoj nije potreban čak ni retorički.
A ni sama opozicija nije preterano dosledna u ovoj vrsti odnosa, ne samo zbog toga što je u januaru na tajnoj sednici Saveta ministara BiH podržala mehanizam koordinacije, koji po svemu sudeći odgovara Hrvatima – koji se tada nisu bunili, ali je bio na štetu RS. A samo pre oko godinu dana Mladen Ivanić, srpski član Predsedništva BiH i tadašnji predsednik opozicionog PDP-a, optuživao je Dodika da blokira usvajanje mehanizma koordinacije kako bi obezbedio veća prava za kantone. Ipak, Ivanićeva partija je u Savetu ministara BiH u januaru ove godine glasala za model za koji su glasali i Hrvati, a koji je zaustavila Banjaluka jer ne uvažava interese Srpske. „Sva zabuna nastala je zbog pitanja da li jedan kanton unutar FBiH ima pravo da blokira sve kao što to ima entitet. Mislim da nema. Entitet je daleko više od kantona, iako i kantoni treba da budu uključeni u ono što je njihova nadležnost”, govorio je prošle godine Ivanić za „Politiku”.

Pupovac Orepiću: Vaše optužbe nas brinu i plaše
ZAGREB - Predsednik SNV Milorad Pupovac izrazio je sinoć u otvorenom pismo ministru unutrašnjih poslova Vlahi Orepiću, zabrinutost za ostvarivanje prava manjina i za opštu bezbednost u Hrvatskoj, povodom njegove izjave da brisanjem prebivališta srpska manjina u Vukovaru „više neće imati uporište za korišćenje ćirilice”.
„Gospodine ministre, optužili ste, i to više puta, celu jednu manjinu da manipulise prijavom prebivališta pa nas takve optužbe ne samo zabrinjavaju, već i plaše. Kada Vi, ministar unutrašnjih poslova, ne znate ili namerno previđate razliku između Zakona o prebivalištu, Zakona o popisu birača i Zakona o popisu stanovništva, onda postoje svi razlozi za pitanje - postoje li i elementarne pretpostavke za ostvarivanje manjinskih prava”, poručio je Pupovac u otvorenom pismu Orepiću.
„Ministre, pravo na službenu upotrebu jezika i pisma manjine ne temelji se na popisu birača već na popisu stanovništva! Zato nemojte obmanjivati javnost da ćete time rešiti problem ćirilice. Kad ministar ne poznaje odredbe Kaznenog zakona kojima se sankcioniše podsticanje na nacionalnu i versku mržnju i nasilje, te veličanje fašističkih ideja i pokreta, kao što je bio slučaj u Srbu; kada ministar ne dopušta mirne proteste, ali dopušta profašističko nasilje, onda to predstavlja dodatan razlog za bojazan za opštu sigurnost u Hrvatskoj”, upozorio je Pupovac.
Ukoliko ministar one koji svojim izjavama i radnjama, poput Keleminca, Skeje ili Tompsona, svrstava u kategoriju političkog đelovanja koje je možda štetno za proslavu „Oluje”, ali ne i za slobodu političkog delovanja i za vrednosti ustavnog poretka, onda on time, kako je naveo lider SNV, teško kompromituje i tih nekoliko pozitivnih stvari koje je uradio za svog kratkotrajnog mandata.
„Gospodine ministre, marširanje u crnim vojnim uniformama sa ustaškim znakovima, uz povike 'Za dom spremni' nije političko delovanje. Možda je to nekada bilo, no danas nije, i nadamo se da više neće biti, nikad i nigde, uprkos Vašim nesnalaženjima, uprkos Vašim pitanjima šta to znači i uprkos Vašem predizbornom podilaženju onome od čega bi se svako, a posebno ministar unutrašnjih poslova, trebalo ježiti”, istakao je Milorad Pupovac.
Ministar unutrašnjih poslova tehničke Vlade Hrvatske Orepić izjavio je ranije da nakon brisanja lažnih prebivališta u Vukovaru više neće biti zakonskog osnova za postavljanje ćiriličnih tabli u tom gradu.
„Svedoci ste da me poslednjih desetak dana samozvana desnica optužuje da brišemo s popisa ljude iz Imotskog, Vrgorca, dakle u područjima gde je glasačko telo HDZ-a”, kazao je Orepić.
„Niko ne želi da kaže istinu, ali ja mislim da već u ovom trenutku, izbrišu li se sva lažna prebivališta, srpska manjina u Vukovaru nema tih 30 odsto. Ako je to jedino uporište za korišćenje ćirilice u Vukovaru, nakon ovoga tog uporišta više neće biti. Srpska manjina manipulisala je nelegalnim prebivalištima”, rekao je Orepić za zagrebački „Večernji list”, prenela televizija N1.
Tanjug
Orepić odgovorio na otvoreno pismo Pupovca
ZAGREB - Tehnički ministar unutrašnjih poslova Hrvatske Vlaho Orepić odgovorio je danas na otvoreno pismo predsednika Srpskog narodnog veća (SNV) Milorada Pupovca, koji ga je kritikovao zbog izjave da brisanjem prebivališta srpska manjina u Vukovaru „više neće imati uporište za korišćenje ćirilice”.
„Lažnim prebivalištima su manipulisali mnogi i vreme je da se sa tim prestane”, poručio je Orepić u pismu objavljenom na njegovoj Fejsbuk stranici. Orepić tvrdi da „problem lažnih prebivališta ukazuje na dosadašnje nefunkcionisanje države” i „nerad” njegovih prethodnika „po tom pitanju”.
Po Orepiću „uspostavljanje reda na ovom kao i na bilo kojem drugom području funkcionisanja države ne sme da dođe u pitanje, bez obzira da li će ugroziti bilo čije pojedinačne ili grupne materijalne i/ili političke interese”.
„Gospodine Pupovac, u više navrata smo razgovarali i smatram da bi trebalo da vam bude jasno da nemam nameru da obmanjujem javnost niti da se bavim ćirilicom u Vukovaru”, poručio je hrvatski ministar i dodao da „samo radi svoj posao za razliku od mnogih koji to do sada nisu”, među koje je ubrojao i Pupovca.
Napominje da je „svestan političkih posledica koje podrazumeva rešenje problema lažnih prebivališta i promena koje će izazvati u određenim sredinama”.
„Negde će to značiti promene vladajuće političke strukture, negde ukidanje ostvarivanja materijalnih primanja pojedinaca, a negde će imati uticaj i na manjinska i neka druga prava i obveze političkih i drugih zajednica. Zato gospodine Pupovac apelujem na Vas, kao i na sve one koji su uključeni u javni i politički život, da problem lažnih prebivališta ne problematizujete izvan osnovnog konteksta, a pogotovo da ga ne dovodite u kontekst međunacionalnih odnosa, što smatram krajnje neodgovornim i neutemeljenim”, tvrdi Orepić.
Tanjug

Prave li Arapi muslimaniju od BiH
Od našeg stalnog dopisnika
Banjaluka – „To što Arapi sve više kupuju nekretnine u BiH realno bi mogao biti dodatni i ’konačni’ argument predsedniku RS Miloradu Dodiku za secesionizam, a imaće ga i druga, hadezeovska strana, jer neće hteti da žive u ’muslimaniji’, zemlji čiji jedan entitet je prenapučen selefijama, paradžematima, ahmedijama, šiitima i u kojima su uz sve to Arapi pokupovali čitave oblasti”, upozorava profesor arapske književnosti i filologije, akademik Esad Duraković.
Problem kupovine zemlje i nekretnina na atraktivnim lokacijama u Federaciji BiH od strane Arapa, mahom u Sarajevu i okolini, i to najčešće imovine prethodno proteranih Srba, nije novost. Najnovija upozorenja da bi to moglo uneti dodatni nespokoj među Srbe i Hrvate u BiH i izazvati dodatni zazor prema Bošnjacima opravdan je i zbog toga što se javnost još nije umirila zbog načina na koji su sabrani rezultati popisa stanovništva. Kako u RS veruju, rezultati po kojima je broj Bošnjaka premašio 50 netačni su i dobijeni popisnim inženjeringom.
Iako se o problemu takozvanog arapskog naseljavanja govorilo i ranijih godina, nadležne institucije BiH (Služba za strance, SIPA, Poreska uprava, OBA BiH) pokreću nedavno proveru kupovine nekretnina na atraktivnim lokacijama, uglavnom u okolini Sarajeva, za potrebe arapskih turista, u koje se ulažu milioni konvertibilnih maraka.
Istragom je obuhvaćeno 108 firmi, čiji su vlasnici stranci od kojih je 71 iz Kuvajta, iz Libije 13, UAE 12, Sirije deset i Katara dva. „I našli smo da puno, puno fiktivnih firmi tu ima, da čak lica nisu ni ušla u BiH, nemaju uopšte boravka, a da su ovlastili naše državljane koji mogu u ime njihove firme kupovati nekretnine u BiH”, rekao je za N1 Slobodan Uljić, direktor Službe za poslove sa strancima u BiH.
On kaže da je utvrđeno je da su stranci kupili te nekretnine, to jest da je reč o 51 pravnoj osobi. Proveren je i osnivački kapital tih firmi, koji je u 99 odsto slučajeva iznosio oko 1.000 evra, a došlo se i do podataka da određena pravna lica imaju nekretnine koje vrede sigurno šeststo, sedamsto i više hiljada maraka. „Zbog toga smo pomislili da se radi o krivičnim delima pranja novca, utaje poreza i ostalom”, kaže Ujić.
Jedan kuvajtski turista je medijima ispričao da je posetio nekoliko atraktivnih lokacija, što izgrađenih, što u procesu izgradnje, isključivo za potrebe Kuvajćana. Kupuju, kazao je, brda i grade naselja poput onog u Hadžićima. „Srećni smo kada dođemo ovde i kada trošimo svoj novac na ovu lepotu, na ovo mesto. Nas je strah, ne mogu ja otići u bilo koju zemlju i imati poverenje. Upravo će to poverenje naterati mnoge Kuvajćane da dođu ovde i kupuju zemlju”, otvorio se on za N1.
Podaci Centralne banke BiH pokazuju da je do kraja 2015. u različite projekte iz Kuvajta u BiH uloženo 86 miliona evra, što prema visini ulaganja u BiH Kuvajt stavlja na 15. mesto, ali mediji konstatuju da je, kad je reč o arapskim ulaganjima, većinom reč o ulaganjima u atraktivna naselja, za vlastite potrebe. To se, kako se ranije pisalo, uglavnom odvija preko posrednika, budući da postoje zakonske prepreke da fizička lica iz tih zemalja kupuju nekretnine. Osim preko posrednika, otvaranje firme je jedini način na koji državljani arapskih zemlja mogu kupiti nekretninu u BiH. „Arapi često dođu ovde, izađu iz kombija, poslikaju sve okolo, malo se raspitaju čije je zemljište, da li državno ili ne, i odu. Onda dođu posrednici, koji za njih kupuju”, objasnio je jedan domaćin početkom ove godine za Al Džaziru.
Kad se sve to uzme u obzir ne čude upozorenja profesora Durakovića, koji je u autorskom tekstu za bosansku agenciju NAP naveo da na taj slučaj o kojem je, kako kaže, više puta pisao, gleda kao na jednu posebnu strategiju čiji krajnji efekti se ne vide sada, ali će se, upozorava on, videti kada bude prekasno. Stoga čak veruje da je reč o nekoj vrsti projekta.
Mediji i političari, uglavnom oni iz Srpske, i ranije su upozoravali da se poslednjih godina povećava broj državljana zemalja Persijskog zaliva koji dolaze u BiH i kupuju nekretnine i zemljište u vlasništvu mahom Srba. Samo iz Sarajeva, gde vlada najveći interes za kupovinu zemljišta i imovine, proterano je preko 150.000 Srba. Među prvima je o „najezdi” Arapa govorio predsednik RS Milorad Dodik, koji je ranije tvrdio da „postoji plan o useljenju blizu 500.000 Arapa u BiH radi nasilne promene etničke slike u njoj i radikalizacije islama”. U vreme dok je bio ministar bezbednosti BiH, Fahrudin Radončić takođe je rekao da „postoji plan bogatog Kuvajta o iseljenju u Sarajevo oko 100.000 svojih stanovnika, najnižeg sloja, među kojima ima mnogo terorista i pripadnika raznih militantnih grupa”.

Prirodna baština „zarobljena” u mraku
Više od dva miliona primeraka stena, minerala, fosila, biljaka, životinja… To nepregledno blago prirode, razvrstano u čak 120 različitih zbirki, i dalje je „zarobljeno” u višedecenijskom mraku, u  depoima Prirodnjačkog muzeja. Prostorije za skladištenje brojnih predmeta su manje-više u dobrom stanju. Od tri depoa, renovirana su dva. Delovi paleontološke zbirke, a tu su, između ostalog, uredno poslagani fosili, razni skeleti, mamuti, ribe, stonoge, rakovi, sada se čuvaju u odgovarajućim mikroklimatskim uslovima što, nažalost, ne može da se kaže za deo u kojem su pohranjeni minerali i stene. Prašina, vlaga, oronuli prostor... Taj kutak, naravno, nije zaboravljen, a u muzeju kažu da će i on uskoro doći na red. Zasad je u jednom njegovom delu postavljena savremena nova hladnjača u kojoj su smeštene životinje koje čekaju na prepariranje.
– Naš najveći problem je nedostatak prostora da na stalnoj postavci pokažemo muzejsko blago. Ono se neprestano uvećava, a prostora je sve manje, pa smo tako prinuđeni da stavljamo eksponate jedne preko drugih. Dobro bi bilo povećati površinu depoa, ali nam to ipak nije prioritet, već stalna postavka. Jer, bez nje Prirodnjački muzej polagano se pretvara u istraživački institut, a blago nema svoju publiku. Organizujemo, naravno, gostujuće izložbe po regionu gde građani mogu da vide eksponate iz naše riznice. Imamo i Malu galeriju na Kalemegdanu, ali je taj prostor, po svojoj površini, svakako nedovoljan za izložbu milionske kolekcije – kaže Aleksandra Savić, viši kustos Prirodnjačkog muzeja koji je minule zime obeležio 120 godina postojanja.


Bizonarijum u kome su izložene lobanje stepskih bizona starije od 10.000 godina (Foto R. Krstinić)
Veliki planovi od pre samo desetak godina – povezivanje zgrade u Njegoševoj ulici staklenim prolazom sa delom koji izlazi na Ulicu kneginje Zorke i gradnja novog zdanja na temeljima Muzeja revolucije kod nekadašnje zgrade Centralnog komiteta – prepušteni su zaboravu. Ranijim planovima bila je predviđena i nadogradnja postojeće zgrade, ali ni od toga zasad nema ništa. Tako će do daljeg, daleko od očiju javnosti, ostati ćilibar star 30 miliona godina, školjka koja je prevalila 14 i po miliona godina, ali i dve „gvozdene grudve” koje su među najstarijim primercima u muzeju. To su sokobanjski i jelički meteorit, stariji i od same zemaljske kugle. Te dve stene čuvaju se u posebnim uslovima, a za izlaganje se koriste verne kopije, takozvani mulaži.
I delovi najvećeg muzejskog eksponata, verodostojna replika kikindskog mamuta poznata pod nazivom „Kika”, stoje složeni u depou, umesto da replika stalno bude pred publikom, kao što bi to bila praksa u svetu. Više sreće imali su stepski bizoni za koje je pre nekoliko godina pronađeno rešenje – „Bizonarijum”. Galerija je smeštena u dvorištu muzeja, u kojem je na policama izloženo 300 lobanja i delova skeleta, starijih od 10.000 godina. 


Zbirka insekata  (Foto R. Krstinić) 
Pančićev kabinet spreman za najmlađe
Zbog nedostatka izložbenog prostora nemoguće je pokazati javnosti sve eksponate koji se čuvaju pod krovom muzeja. Neke od njih zasad je moguće videti samo na tematskim izložbama u galeriji na Kalemegdanu, kroz koju godišnje prođe više od 30.000 posetilaca. Da blago ne bi i dalje bilo zarobljeno u podrumima, zaposleni su se dosetili da opreme Pančićev kabinet, čija će vrata školarcima biti otvorena od septembra. U tom prostoru održavaće se predavanja i radionice namenjene mališanima iz cele Srbije, u kojima će oni moći da vide fosilne ostatke šišarke, krila vetruške, delove mamuta... Pojedini eksponati koji su izdvojeni iz muzejskih zbirki moći će i da se dotaknu, a među njima i fosili amonita, glavonošca koji je živeo u vreme dinosaurusa.


Preparirane životinje su deo postavke (Foto R. Krstinić)
– U toku su završne pripreme pred otvaranje kabineta. Sve smo uredili i prilagodili najmlađim posetiocima. Na policama i u vitrinama sada se nalaze preparirane životinje, a među njima tvor, grgeč, jež, kobra, tukan, ibis, a tu je i zub mamuta. Posebnost postavke je otisak biljke iz Devona u steni, star 370 miliona godina, a tu su i glavonošci, stari 145 miliona godina. Svi primerci su originalni, dakle, nema kopija – otkriva Aleksandra Savić.  
Na spratu se nalazi i generalni herbarijum muzeja. U brižljivo spakovanim kutijama čuva se oko 500.000 primeraka biljaka, među njima su i one kojima su se hranili dinosaurusi. Da bi sve funkcionisalo, u toj prostoriji, kako i jeste, ne sme da bude nimalo vlažno, a treba da bude suvo i toplo. Na istom nivou je i najsređenija zbirka insekata. Muzej brižljivo čuva i ličnu zbirku leptira i ptica koje je dr Arčibald Rajs sakupio i poklonio ovom muzeju.


Pančićev kabinet (Foto R. Krstinić)
Deo neobične prirodnjačke zbirke je i školjka, stara 14 i po miliona godina, nađena na Kalemegdanu.
– Tu su nađeni fosili predivnih školjki koje pripadaju vrsti pektenu, ista takva vrsta nađena je u krečnjacima stene Tašmajdana, u parku. Te školjke su pravi dokaz postojanja nekadašnjih morskih uslova na našem prostoru. U pitanju je Badensko more, deo Panonskog mora, koje je pokrivalo ne samo teritoriju Srbije, već i drugih regiona – podseća Savićeva.
Od Jestastveničkog do muzeja u čast prirodi
Posle Narodnog, Prirodnjački muzej najstarija je ustanova tog tipa u Srbiji, a ove godine na Svetog Nikolu obeležiće 121. rođendan. Osnovan je 19. decembra 1895. godine aktom ministra prosvete i crkvenih dela Kraljevine Srbije. Tada je nosio naziv Jestastvenički muzej. Prve zbirke prikupljale su se i čuvale u Jestastveničkom kabinetu Velike škole pod rukovodstvom Josifa Pančića, prvog srpskog botaničara i upravnika Liceja.
Na dan stogodišnjice Prvog srpskog ustanka, u prisustvu kralja Petra Prvog, otvorena je prva stalna izložba muzeja – 7. septembra 1904. godine. U toku Prvog i Drugog svetskog rata mnoge zbirke su oštećene ili uništene, ali se muzej posle toga oporavio.
U njemu se danas čuva 120 zbirki u okviru kojih postoji i nekoliko stotina holotipova (prvi opisani primerak u nauci) i unikatnih primeraka minerala, stena, botaničkih i zooloških predmeta, među njima su biljne i životinjske vrste koje se više ne mogu naći na terenima Srbije jer su iščezle ili migrirale u druge predele.
Prirodnjačkom muzeju je 1972. godine pripojen Muzej šumarstva i lova, sa svojim zbirkama lovačkih trofeja i lovačkog oružja. U okviru muzeja postoji i specijalizovana naučna biblioteka, među najstarijim na Balkanu, osnovana pre 111 godina, sa više od 22.000 naslova.
Stručnjaci muzeja rade na zaštiti više značajnih lokaliteta i drugih prirodnih dobara paleontoloških lokaliteta „Gluvi potok”, Gornja Prebreza, Nosak, Babušnica – Valniš, Kostolac, kao i mnogih bioloških lokaliteta. U sastavu ove ustanove je galerija na „Beogradskoj tvrđavi” koju godišnje poseti više od 32.000 zaljubljenika u floru i faunu, dok brojne izložbe u muzejima širom Srbije obiđe više od 100.000 posetilaca.
Zbog izuzetnih rezultata u radu i doprinosu razvoja kulture Srbije, pre tri godine muzej je dobio prestižnu nagradu „Mihajlo Valtrović” za najbolji muzej u našoj zemlji, koju dodeljuje Muzejsko društvo Srbije.
Među najstarijim eksponatima:
– Sokobanjski i jelički meteorit stariji i od same zemaljske kugle
– Otisak biljke iz Devona u steni – 370 miliona godina
– Glavonošci – 145 miliona godina
– Školjka nađena na Kalemegdanu – 14,5 miliona godina
– Ćilibar – 30 miliona godina

Kod zubara na odloženo plaćanje
Komarac u uvu

Služba za ORL i ovih letnjih dana ima dosta posla jer mnogi pacijenti traže pomoć zbog upala ušiju posle boravka na bazenima ili jezerima. Raste i broj onih kome moraju da vade „strana tela” iz uva, pa su tako jednom pacijentu juče vadili i komarca iz ovog dela tela.– Odlično nam je opremljena služba tako da možemo da pružimo veliki broj pregleda, od ispitivanja vrtoglavice do provere sluha i zujanja u ušima. Obavljamo i preglede mekih tkiva vrata, kao i pljuvačnih žlezda – dodaje prim. dr Ljubomir Ignjatović, načelnik službe za ORL. 

Za razliku od velikog broja stomatologa u državnim zdravstvenim ustanovama koji ne mogu da obezbede dovoljan broj pacijenata, u Zavodu za zdravstvenu zaštitu radnika „Železnica Srbije” u Savskoj ulici postoje liste čekanja za popravku zuba. Neki od razloga za veliko interesovanje jesu kvalitetna usluga, cene, a pre svega mogućnost da se vađenje zuba i postavljanje proteza ili keramičkih krunica plati na 12 rata čekovima ili administrativnom zabranom.
– Ljudima mnogo znači što popravke zuba mogu da plaćaju na rate. Ove godine primetili smo ogroman rast broja pacijenata koji dolaze po pomoć stomatologa. Zube „sređuju” i penzioneri, i radno aktivno stanovništvo, i deca – kaže dr Predrag Živanović, načelnik Službe za stomatologiju u zavodu, koja broji 35 stomatologa i isto toliko tehničara i protetičara.
Ovoj službi pripadaju i ambulante u Upravnoj zgradi „Železnica” u Nemanjinoj ulici 6, na autobuskoj stanici „Lasta”, kao i u Železničkoj tehničkoj školi u Ulici Zdravka Čelara, koja je specijalizovana za postavljanje ortodonskih aparata za mlade do 18 godina.
Zahvaljujući porastu broja stomatoloških usluga, Zavod je uspeo da vrati nagomilane dugove i zabeleži pozitivno poslovanje. Cene ovih usluga su niže nego kod privatnika što građanima dosta znači, ističe prim. dr Vlado Batnožić, direktor zavoda.
– Morali smo da se okrenemo tržišnom poslovanju kako bismo preživeli i opstali. Stomatologija je ranije donosila samo gubitke, a sada je profitabilna. Trenutno imamo problem sa apotekama koje ne donose profit, ali radimo na tome da smanjenjem cena preparata i lekova privolimo što više građana da ih kupuju kod nas. Pacijenti su zainteresovani i za magnetnu rezonancu. Ali imamo aparat koji je star već 13 godina, pa se nadamo da će nam nadležni pomoći da nabavimo novi – dodaje dr Batnožić.
U ovoj ustanovi oko 100.000 ljudi ima otvorene zdravstvene kartone, a svega 25 odsto njih čine železničari i članovi njihovih porodica. Budući da zavod pripada primarnoj zdravstvenoj zaštiti, kao i domovi zdravlja, zainteresovani građani mogu da otvore karton jer, kako kažu u ovoj kući, oni primaju sve pacijente. Među najopterećenijima je odeljenje interne medicine jer sve više bolesnika dolazi sa nekoliko udruženih bolesti. Ovde se radi niz dijagnostičkih procedura, a jedinstveni su jer obavljaju i testove opterećenja, ultrazvuk srca...



Savetovalište za dijabetes

Od 31. marta u zavodu je počelo da radi Savetovalište za dijabetes. Prvi utisci su veoma pozitivni, ističe dr Jovanka Jezdimirović, specijalista kliničke farmakologije, jer se obolelima od dijabetesa posvećuje posebna pažnja.– Pokušavamo da menjamo njihove životne navike. Zanima ih o kakvoj je bolesti reč, šta smeju da jedu, kojim fizičkim aktivnostima mogu da se bave... Iznenadila sam se kada sam videla da su neki pacijenti, koji su 20 godina dijabetičari, sebi potpuno na pogrešan način aplikovali insulin. Zato je važno da im pokažemo kako se to pravilno radi – dodala je dr Jezdimirović.

– Imamo veliki broj savremenih aparata. Najviše pacijenata ima problema sa visokim nivoom šećera u krvi i pritiskom. Mnogi dolaze da obave analize koje su im neophodne za odlazak na operaciju – dodaje dr Goran Podnar, kardiolog i načelnik službe.
Laboratorija zavoda ima jedinstvene aparate gde pacijenti osim standardnih analiza mogu da dobiju i analize hormona, tumor markere i vitamin De. Aparat iz samo jednog uzorka krvi, kaže Miloš Jovanović, zamenik načelnika laboratorije, može da obradi više analiza što ranije nije bio slučaj. Tako se štedi na materijalu i vremenu, a ujedno se smanjuje mogućnost pojave greške.
I apoteka ima pune ruke posla.
– Od 1990. godine apoteka je u sastavu zavoda. Trenutno su nam dijabetičari u fokusu i trudimo se da im izađemo u susret povoljnim cenama i aparatima za kontrolu šećera u krvi koji su najpovoljniji u gradu – kaže Zorana Purić-Kovljanić, šef odseka apoteka ovog zavoda u Beogradu.
Kroz zavod svakoga dana prođe oko 3.500 pacijenata, a godišnje se, između ostalog, uradi oko 50.000 ultrazvučnih pregleda. 
Cene stomatoloških usluga
500                uklanjanje kamenca po vilici 
1.000             promena plombe na prednjim zubima
1.500             promena plombe na bočnim zubima
5.500             metalnokeramička krunica
9.000             parcijalna proteza
10.000           totalna proteza
700 do 1.500 vađenje zuba
6.000             aktivne pokretne proteze
28.000          fiksne proteze

Da li su pingvini dobrodošli u Beograd
Beo zoo vrt u svojoj velikoj porodici već je imao pingvine i to pre dvadesetak godina. Oni su se nalazili u bazenu u kome su danas nastanjene foke. Uskoro, vrt će ponovo dobiti pingvine koji će stići iz segedinskog vrta. Ta priča o njihovom dolasku i ponovnom otvaranju pingvinarijuma aktuelizovana je još krajem prošle godine kada je na čelo beogradske oaze došao Srboljub Aleksić.
A polovinom jula, na rođendanu vrta, gradonačelnik Siniša Mali je obznanio da će ova investicija biti vredna 250.000 evra i da bi pingvinarijum trebalo da bude otvoren na jesen. Istovremeno je najavio da će životinjski fond biti dodatno obogaćen. Naseljavanje pingvina i ostalih novih vrsta u kuću životinja na Kalemegdanu izazvalo je negodovanje dela javnosti, a među njima su i studenti Biološkog fakulteta, koji su za danas u 17 časova najavili čak protest protiv otvaranja pingvinarijuma.



U maju i uzbuna zbog nilskih konja

Pre tri meseca pokrenuta je peticija za pomoć nilskim konjima u „Vrtu dobre nade” zbog toga što, kako je tada navedeno, ove životinje žive u katastrofalnim uslovima, pod stresom su i u depresiji. Srboljub Aleksić je tada ukazao da posetioci ne treba da brinu i da su nilski konji u odličnom stanju. On je priznao da je tačno da prostor u kome žive ove životinje nije veliki, ali je naglasio da se svakodnevno menja voda i čisti se. 

– Izdvajanje 250.000 evra u te svrhe nema smisla s obzirom na to u kakvim lošim uslovima žive životinje u „Vrtu dobre nade”. Mi tražimo da se taj projekat obustavi, a novac preusmeri na poboljšanje uslova za stanare vrta. Ukoliko postoje životinje za koje se ne može obezbediti adekvatna okolina, njih treba poslati u prirodne rezervate – smatra Sara Milovac, jedna od studentkinja.
Da li je odluka o izgradnji pingvinarijuma možda politička, jer pri njenom donošenju nije konsultovana stručna javnost, pita se veterinar Dunja Kovač.
– Afrički pingvini odgajani su u zatočeništvu i mogu da egzistiraju na 30 stepeni. Staranje o njima je veoma komplikovano. Voda mora da ima propisanu pe-ha vrednost, salinitet i temperaturu od 5 do 10 stepeni Celzijusa – kaže Kovač, a sve to košta. Ona sumnja da naš vrt ima mogućnosti za držanje ove vrste.
Elvir Burazerović iz „Orke” neće učestvovati u najavljenim protestu. On smatra da bi trebalo da se uradi stručno tumačenje uslova u Beo zoo vrtu i na osnovu toga dati konkretne preporuke i videti da da li vrt uopšte treba tu da ostane ili da se izmesti.
Da bi uslovi života u vrtu trebalo da se poboljšaju priznao je, pre nekoliko meseci, i Srboljub Aleksić, direktor. On je istakao jedan od prioriteta, a to je oplemenjivanje prostora za stanare vrta – sadnja dodatnog zelenila i nabavljanje igračaka za stanare.
– Životinjama ne možemo da obezbedimo veći prostor, ali zabavu unutar prostora možemo. Ništa od toga ne iziskuje velike troškove, a životinjama znači. Na tome već rade naš veterinar i zaposleni koje šaljemo na seminare – ukazao je Aleksić dodajući da se vrt u dogledno vreme sigurno neće seliti iz centra grada jer Beograd nije jedinstven po lokaciji na kojoj je kuća životinja. Vrtovi u centru metropola, podsetio je on, postoje u bečkom Šenbrunu, Berlinu, njujorškom Central parku...

Ksenijin „Spomenar”
Mnogima će biti čudan spoj toliko nespojivih ljudi, ideološki i politički, sa tolikim različitim prošlostima, koji su napisali svoje posvete Kseniji Vučić. Tako je skup njihovih uspomena, priča, eseja i fotografija postao „Spomenar”, bezazleni medij detinjstva iz daleke prošlosti. Nešto poput „Instagrama”, „Fejsbuka” ili „Tiktoka” koje na posebnom mestu čuvaju matorci.
U svakom od tih tekstova različitih žanrova otkrivaju se detalji iz njenog profesionalnog i ličnog života, a kako je njen život posmatran kroz posebnu dioptriju, kao bivše supruge i majke dece najmoćnijeg političara u Srbiji Aleksandra Vučića, nema te predrasude i kontroverze koju joj sa posebnom strašću nije nalepila cinična beogradska čaršija.
Zato je knjiga „Ksenija” izuzetno dragoceno štivo ne samo za porodicu Ksenije Vučić već i za buduće istraživače koji će pokušati da dešifruju događaje od devedestih godina naovamo. Izdavač „Spomenara” je Institut za javnu politiku Vladimira Beba Popovića, bliskog Ksenijinog prijatelja koji se nalazio ne samo na suprotnom političkom spektru već i u različitom političkom univerzumu od onoga u kojem je lebdela Ksenija. Ali, te razlike su ih zbližile, umesto da ih dodatno udalje, što je Popović detaljno i za njega neuobičajeno emotivno opisao u svom tekstu „Šolja čaja”.
Pokazujući da ume da spaja nespojivo, makar za srpsku svakodnevicu, Ksenija Vučić je očigledno posedovala dar i da svoje prijatelje okupi na jednom mestu i posle svoje smrti, poput urednika knjige Petra V. Arbutine, književnog kritičara i esejiste, koji je uređivao knjige i sarađivao na izdanjima velikana poput Milorada Pavića, Mome Kapora, Vladete Jerotića, Milovana Vitezovića. Ima ih još.
Ako tom krugu dodamo i Aleksandra Čotrića, aforističara i pisca, najbližeg saradnika lidera SPO Vuka Draškovića, koji je prve korake u novinarstvu pravio upravo sa Ksenijom Vučić u „Srpskoj reči”, nekadašnjem opozicionom glasilu Srpskog pokreta obnove, pohvataćemo detalje iz novinarske biografije Ksenije Vučić koji su promakli i koji su gotovo nepoznati.
Kako smo mi inače nacija koja pamti kraće od kokoši, dakle, najduže nekoliko dana, o decenijama je izlišno govoriti jer su za Srbe to vekovi – čime su uspeli da demantuju čak i Milankovićev kalendar – drago mi je što će oni koji to žele, a trebalo bi, imati priliku da se uvere da je ona, bez ikakve sumnje, bila jedna od najtalentovanijih novinara svog vremena.
Završivši Istoriju umetnosti na Filozofskom fakultetu u Beogradu, sa obrazovanjem koje se smatra aristokratskim, ona se ne bavi Modiljanijem ili Dalijem, već zaranja u mistični svet srpske politike. Devojka sa Dorćola, iz ugledne porodice koja je takođe ideološki raspolućena, a tako je bilo oduvek i tako će biti zauvek u Srba, Ksenija traži svoj put između desničarskog i monarhističkog glasila i alternativnog Radio Indeksa, koji emituje nove talase mladalačkog bunta generacije koja je imala svoje nade, snove i ideale. Radila je i za VIN produkciju Gordane Suše, koja je bila na suprotnom polu Ksenijinih desničarskih stavova, ali je to nije remetilo da uradi neke od nezaboravnih priloga koja je ta produkcija stvorila. Sa Indeksa je otišla na Studio B, najvažniji medij beogradske čaršije tokom devedesetih. Kada je Zoran Đinđić postao gradonačelnik Beograda, prvi intervju dao je novinarki Studija B – Kseniji Vučić.
Prihvatio sam ideju Bebe Popovića da iščitam stare tekstove „Srpske reči”, koju mi je poslao Čotrić, ali sam robovao predrasudama. Znao sam da je pravila odlične televizijske intervjue na Televiziji Pink sa Edijem Ramom, Nikolom Gruevskim i još nekoliko krupnih političkih zverki iz domaće radinosti. I to je to. Kako u „Spomenaru” ima izuzetnih i emotivnih priloga Elme Zukorlić, Jelene Trivan, Aleksandre Janković, Vladimira Đukanovića, Vanje Udovičića, kao svedočanstvo o njihovom bliskom odnosu bilo mi je zaista dragoceno da pročitam njene davne intervjue iz „Srpske reči”. Nizali su se razgovori sa jednim od osnivača Demokratske stranke filozofom Slobodanom Inićem, rediteljem i predsednikom JUL-a Ljubišom Ristićem, bivšim šefom komunista Dražom Markovićem, glumačkom gromadom Ljubom Tadićem, dramskim piscem Aleksandrom Popovićem...
Zato je veoma važno Ksenijino pisanje posmatrati u tom istorijskom kontekstu nekada velike zemlje, gde vladaju lude šeširdžije u zemlji čuda, na samoj svetskoj granici ideologija, vera i galaksija. Energična, vedra i razborita devojka, još novinarski devojčurak, želi da odgonetne tajnu sedmog pečata, ali srpskog. Ulazi u redakciju gde pišu profesori univerziteta, pisci i intelektualci koji su za kralja i otadžbinu, ali ne samo oni već i novinari sa drugačijom ideološkom matricom. Od žestoke Dane Drašković, matematičara Milana Božića, akademika desne orijentacije Nikole Miloševića i Koste Čavoškog, predsednice Građanskog saveza Vesne Pešić. U tu šaroliku galeriju ličnosti i likova umešali su se i Gordana Suša, Nadežda Gaće, Radivoj Cvetićanin, Mihajlo Kovač, Ejub Štitkovac, tako da su se, i pored dominacije stavova SPO, mogle videti i drugačije političke boje, po principu do tada nepoznatog umetničko-političkog pravca, srpskog kubizma.
Ksenija odmah kreće u akciju, ne dozvoljava da je zvučna imena prestrave, već se nameće upravo intervjuima koji značajno podižu rejting krunskog dvonedeljnika u Republici. Jedna od najboljih reportaža iz tog vremena je upravo njena, opis neuspelog intervjua sa tadašnjim gospodarem života i smrti u Srbiji, Željkom Ražnatovićem Arkanom u Erdutu. Trebalo je mnogo hrabrosti za takav tekst i ona ga je imala.
Ponovo treba staviti Ksenijin novinarski angažman u novi kontekst, a to je njena veza i brak sa Aleksandrom Vučićem, zato što je mačističko društvo poput našeg, robujući stereotipima o supruzi tadašnje mlade političke zvezde u usponu, a kasnije i najmoćnije političke figure u Srbiji, po automatizmu Kseniju smestilo u otrcani kliše Vučićeve supruge. I kod većine je tamo ostala i kada su okončali bračnu zajednicu. Takva vrsta olakog klasifikovanja žena – „ma daj, da nije bilo Vučića” – jedna je od najvećih nepravdi učinjenih prema nekoj koleginici u srpskom novinarstvu.
Iako se tada nije moglo ni naslutiti dokle će Vučić dogurati, etiketa joj je prilepljena po starom običajnom pravu, a samo je uži krug novinarskog esnafa znao koliko je Ksenija bila svoja, talentovana i autentična. Nisam bio njen prijatelj, već kolega. Kako sam za njen novinarski forsaž saznao tokom sklapanja ove knjige, a ona je imala sve resurse da to odavno razglasi na sva zvona, sada mi je mnogo jasnije zašto je imala toliko raznobojnih prijatelja upisanih u „Spomenar”.

„Njujork tajms”: Amerika šalje Ukrajini stare modele kasetne municije - ne eksplodira odmah
SAD planiraju da Ukrajini pošalju stare modele kasetne municije koje u 14 odsto slučajeva ne detoniraju odmah, piše „Njujork tajms”.
Prema podacima lista, Pentagon uverava da su modernizovali model. Međutim, poboljšan je samo domet projektila, koji još uvek sadrži granate, čiji procenat neispravnosti je američki vojni resor opisao kao neprihvatljivo visok.
Prema pisanju „Njujork tajmsa”, pukovnik vojske u penziji Al Vosburg, koji je prošao obuku za uklanjanje eksplozivnih ubojnih sredstava, rekao je da će proces čišćenja područja nakon upotrebe ovakvih projektila potrajati, jer se ne mogu ručno pomerati. Pored toga, biće potrebna edukativna kampanja za stanovništvo koje će se vratiti na ove teritorije i koje bi moglo da strada od neeksplodiranih granata.
Savetnik za nacionalnu bezbednost američkog predsednika Džejk Salivan saopštio je 7. jula da su SAD odlučile da isporuče kasetnu municiju Ukrajini, čijoj se upotrebi UN protive. On je takođe napomenuo da je Kijev Vašingtonu dao pisane garancije za minimiziranje rizika za civile prilikom upotrebe ove vrste municije.

Tri osobe povređene u lančanom sudaru na auto-putu Beograd-Zagreb
Tri osobe su povređene večeras u lančanom sudaru na auto-putu Beograd-Zagreb u smeru ka gradu kod Zmajeve pumpe, rečeno je Tanjugu u MUP-u.
U sudaru su učestvovala dva putnička vozila i jedan kamion, a tri osobe koje su se žalile na povrede zbrinule su ekipe hitne pomoći.
Automobil SUV marke ''audi'' i drugo vozilo su od siline udara u potpunosti uništeni, dok je na kamionu pričinjena manja materijalna šteta.
Zbog sudara je na tom delu auto-puta formirana dugačka kolona, prenosi Tanjug.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Dečja noć u Muzeju Vuka i Dositeja
Šta se dešava kada se pogase sva svetla, kad iz muzeju izađe i poslednji posetilac, a vrata ostanu zaključana do sledećeg jutra? Tu misteriju otkriće najmlađi. Njih deset, uzrasta od sedam do deset godina, sinoć je boravilo u Muzeju Vuka i Dositeja. Nisu bili obični posetioci, već podstanari u ovoj kući kulture, istina, samo na jedno veče. U zgradi nekadašnje Velike škole koju je početkom 19. veka osnovao Dositej Obradović, prvi srpski ministar prosvete, pridružila su im se i tri kustosa.
Radoznale mališane oni su najpre proveli kroz izložbeni prostor. Potom su večerali i u bašti odgledali prvi deo filmskog serijala „Luda noć u muzeju”. Posle zabave zanoćili su u vrećama za spavanje, na prvom spratu objekta u Gospodar Jevremovoj ulici. Nisu bili preterano raspoloženi za priču, a među njima bilo je i klinaca kojima nije baš bilo svejedno da spavaju okruženim starinama – knjigama, rukopisima, bibliotekom, arhivskim materijalom, guslama i gudalom, Vukovom drvenom nogom i ostalim ličnim stvarima, predmetima njegove kćerke Mine Karadžić... U jedno su bili sigurni – fotografije snimljene u toku noći okačiće brže-bolje na fejs kako bi se drugarima pohvalili da su noć proveli na krajnje nesvakidašnjem mestu.
– Svetski trend da se prespava u muzeju postaje popularan i kod nas. Ideja je da naši najmlađi posetioci dožive svaki deo muzeja kada je on prazan i ne vrvi od posetilaca, ali i da mnogo toga nauče o blagu koje se čuva pod krovom naše kuće. Za mališane koji ne budu mogli odmah da utonu u san pripremili smo bajke i basne, koje su sakupljali upravo Vuk i Dositej – kaže Marina Pejović, kustos Narodnog muzeja, pod čijim okriljem je Muzej Vuka i Dositeja.
Buđenje je zakazano za danas u osam sati, a posle doručka i igre u dvorištu, deca odlaze kućama. Po njih dolaze roditelji.

Dvojica povređenih u udesu kod manastira Rakovica
Druga polovina protekle noći bila je prilično opterećena što se tiče intervencija Hitne pomoći. Javljali su se hronični bolesnici, zbrinjavani su povređeni u udesima, bilo je ukupno 117 intervencija. 
U saobraćajnoj nezgodi koja se jutros u 05.02 sati dogodila u Ulici Patrijarha Dimitrija, kod manastira Rakovica, povređene su dve muške osobe, stare 21 i 38 godina, i prebačene su u Urgentni centar, a na licu mesta bili su prisutni i vatrogasci. Inače, danas su dežurni KBC „Zemun”, KBC „Dr Dragiša Mišović”, Univerzitetska dečja klinika u Tiršovoj, Klinika za očne bolesti pri KBC „Zvezdara” i Urgentni centar.
Tanjug

Iz Meksika na Licidersko srce
Užice – Mladost sveta okuplja se ovih dana u Užicu, na 8. Međunarodnom festivalu dečjeg folklora „Licidersko srce”. Ta letnja smotra igre, druženja među nacijama, mladalačkog osmeha, koja se tradicionalno održava u organizaciji užičkog udruženja građana „Era” i pod pokroviteljstvom predsednika Srbije Tomislava Nikolića, počinje u ponedeljak i traje pet dana. Ovaj festival, lep poput liciderskih srca koja se daruju najdražima, u minulih sedam godina okupio je 4.500 mladih iz 35 država sa četiri kontinenta i uvršćen je na listu organizacije svetskih festivala CIOFF.
Ovog puta svoje narodne igre i kulturnu tradiciju prikazaće u gradovima zapadne Srbije i Višegradu više od 1.000 mališana uzrasta od osam do 15 godina iz 10 inostranih i 14 domaćih dečjih ansambala. Dolaze izdaleka: iz Rusije, Meksika, Izraela, Alžira, Češke, Tunisa, Italije, Litvanije i Republike Srpske, a s njima će igrati i družiti se mladi iz Bečeja, Trstenika, s Kosmeta, iz Vladičinog Hana, Užica i drugih naših varoši.
Tokom festivala predviđeno je održavanje koncerata dečjeg folklora na trgovima u Užicu, Bajinoj Bašti, na Zlatiboru, u Andrićgradu i Požegi. Organizuju se i zanimljive folklorne igraonice, revija narodnih nošnji zemalja učesnica, tribina „Deca čuvari tradicije”, grnčarska radionica i niz drugih sadržaja. Tu je i humanitarna akcija „Licidersko srce deci”, za pomoć u lečenju obolelog četvorogodišnjeg Užičanina Marka Vujovića, koja će se sprovoditi tokom svih festivalskih dešavanja.
– Na otvaranju, počevši od 19 časova, ulicama Užica prodefilovaće učesnici festivala, prikazati svoje igre i pozvati publiku da vidi festivalske sadržaje. Ljudi ovog kraja rado prate ta dešavanja, a ova deca, koja su prešla dalek put, pažnju svakako zaslužuju – rekla je novinarima prilikom najave „Liciderskog srca” Gordana Paunović iz udruženja „Era”, koja predvodi organizacioni odbor festivala.
Nedavno su, da bi i Beograđane pozvali na ovu lepu smotru, mali folkloraši sa zastavama, uz igru i pesmu prodefilovali beogradskom Knez Mihailovom ulicom. Ispraćeni su aplauzima i podrškom žitelja glavnog grada.
– „Licidersko srce” je pod okriljem međunarodne organizacije CIOFF, koja nam je pomogla da dođu mladi iz udaljenih država. Upravo je to najveće bogatstvo festivala, gde će i naša kulturno-umetnička društva sa Kosova i Metohije i iz mnogih gradova predstaviti Srbiju svetu u najlepšem svetlu. Deca su, ipak, najbolji i najiskreniji ambasadori – izjavila je tom prilikom portparolka „Liciderskog srca” Ivana Cvetković.
Privilegiju užičkog kraja da i ovog avgusta bude centar folklora dece s raznih strana sveta omogućili su i suorganizatori: grad Užice, Predstavništvo Republike Srpske u Beogradu, TO Zlatibor i preduzeće „Andrićgrad” d. o. o., kao i mnogi sponzori. Festival podržavaju Stalna radna grupa za ruralni razvoj u jugoistočnoj Evropi, u partnerstvu s nemačkom agencijom za međunarodnu saradnju, kao i opštine Čajetina, Bajina Bašta i Požega.

Svi kragujevački suveniri
Kragujevac – Suveniri nisu samo uspomena na mesto koje ste posetili, već i priča o jednom vremenu, društvenim prilikama i političkim sistemima koji se menjaju. Suveniri su istorija u malom. Takvu jednu priču nose i kragujevački suveniri, svedočeći o preobražaju života, o prošlim i aktuelnim dešavanjima u gradu nabrekle istorije.
Na platou kod Robne kuće, kako sredovečni i nešto stariji Kragujevčani zovu zdanje Robne kuće „Beograd” u centru grada, koju su osamdesetih godina prošlog veka opsedali turisti iz Rusije, diveći se izobilju koje su tu videli, nalazi se Turističko-informativni centar (TIC), nevelika, ali lepo uređena prodavnica Gradske turističke organizacije „Kragujevac”, osnovane pre, otprilike, sedam decenija.
U TIC-u se mogu kupiti knjige, slike, ce-deovi i drugi reklamni materijal o Kragujevcu, a pojedini suveniri svedoče i o zlatnom dobu jugoslovenskog titoizma, o sedamdesetim godinama prošlog veka, kada je u dvorištu gotovo svake kuće u Kragujevcu bio „fića”. „Fićom” je radnička klasa putovala na more, u Hrvatsku ili Grčku, neizostavno svake godine, ne pitajući se hoće li ih kod kuće, kad se vrate, sačekati plata. Za letovanje je radnicima „Zastave”, koji su napravili gotovo milion „fića”, bio dovoljan samo regres. Danas Kragujevčani sebi mogu da priušte samo maketu tog automobila.
Još od „devedesetih”, kada su zemljom tutnjale kolone nezadovoljnih Miloševićevim režimom, kada je u svakom mestu počeo da se budi dugo kaptirani nacionalizam, u pešačkoj zoni Kragujevca, na Trgu kod krsta, gde je opozicija organizovala mitinge i odakle su kretale čuvene „šetnje”, nalazi se prodavničica na otvorenom, u kojoj se mogu naći svakojake ikonice monarhističke, tradicionalne, desničarske Srbije, neki kažu većinske u Šumadiji u Drugom svetskom ratu.
Tu se mogu pazariti drvene čuturice, šajkače i četničke šubare, kao i majice sa odštampanim likovima naših kraljeva i oficira Jugoslovenske vojske u otadžbini. Naravno, dominira lik Čiče, đenerala Dragoslava Draže Mihailovića, prvog gerilca u okupiranoj Evropi.
Nedugo pošto je oboren Milošević, s početka ovog veka, kada je razbucana „Zastava” koja je automobile izvozila u više od 70 zemalja, na šetalištu između glavne gradske pijace i Malog parka, u čijem je središtu podignut Spomenik palim Šumadincima, rad čuvenog jugoslovenskog vajara Antuna Augustinčića, ponovo je počeo da se „budi” improvizovani buvljak na kom tezge i danas drže, uglavnom, ovdašnji Romi.
Na tom mestu se nalaze pravi kragujevački suveniri, oni koji upečatljivo svedoče o aktuelnim prilikama i dešavanjima u gradu koji je nekada bio jedan od najvećih industrijskih centara celog Balkana. Iznošena obuća i garderoba, rashodovani tehnički uređaji, mašine kojima nedostaju neki delovi, slike anonimnih umetnika i ostala polovna roba na najbolji način govori o današnjem – „polovnom” Kragujevcu.

Dužijanca za kraj žetve
Subotica – Žetva je gotova, vreme je slavlje i zahvalnost za bogat rod. U Subotici to se već 106 godina obeležava manifestacijom Dužijanca, a na centralnom gradskom trgu održan je i njen najsvečaniji deo kada se hleb umešen od novog zrna pšenice predaje u ruke gradonačelniku.
Gradonačelnik Bogdan Laban hleb je preuzeo iz ruku najlepšeg para bandaša i bandašice, odnosno žetelaca, Nataše Vojnić Tunić i Ninoslava Radaka.
„Dužijanca je izvorni običaj koji se vekovima negovao u salašarskim porodicama naroda s ovih prostora. To je vera u rad, vera u Boga, živi etnološki muzej, kulturološki fenomen koji prevazilaze okvire nacionalne i verske pripadnosti. Ova manifestacije neguje i pobuđuje u nama najbolje osobine, a to su marljivost, istrajnost i težnja ka zajedništvu”, rekao je Laban naglašavajući da svojim značajem Dužijanca odavno prevazilazi lokalne okvire.
Upravo zbog toga što neguje trajne vrednosti, ona je opstala i duže od veka, sažimajući u sebi najznačajnije osobine žitelja Subotice i Vojvodine, rekao je gradonačelnik i dodao: „Poštujemo svaku nacionalnu zajednicu koja drži do sebe, čuva i neguje svoje običaje i kulturu i ne gubi identitet. Obaveza svih nas iz lokalne samouprave je da vam u tome pomažemo, da jedni drugima pokažemo snagu i veru u zajednički rad i trud koji doprinosi zajednici i donosi rezultate”.
Predaji hleba prethodila je celodnevna svečanost koja je otpočela skupljanjem učesnika na misi u Katedrali Svete Tereze Avilske, a nakon toga formirana je svečana povorka koja je došla u centar grada. Osim gradskih zvaničnika, u povorci su učestvovale i na desetine folklornih društava iz Subotice, Sombora, mađarske i hrvatske koji su prodefilovali trgom, prikazujući svoju nošnju i običaje.
Trgom su pronete najlepše nošnje, u zagasitim bojama i vezene zlatom i srebrom, dok su mlade devojke nosile nošnje od belog šlinga. Sve su imale ukrase u kosi napravljene od slame. U kočijama stizali su i parovi bandaša i bandašica izabrani na Dužijancama u selima u okolini Subotice. Oni su do centralne bine dolazili s poklonima, slikama ili krunama pravljenim od slame koje su pripremili za domaćine celokupne manifestacije Dužijanca a to su ove godine bile gazde salaša Davor i Dajana Šimić.
Ova manifestacija je simbolično ponavljanje radnji koje su u stvari pratile radove u polju, od dogovora domaćina salaša sa žeteocima do trenutka kada žeteoci saopštavaju domaćinu da je žetva gotova i kada je vreme za opuštanje i slavlje. Zbog toga su i učesnici Dužijanca u nedelju pozvani da na trgu zaigraju „Bandašicino kolo”, i tako uz muziku i igru proslave kraj uspešne žetve.
Manifestaciju Dužijance organizuje udruženje bunjevačkih Hrvata „Dužijanca”, a program obeležavanja traje od trenutka kada se poseje pšenice. Jedno od posebno zanimljivih dešavanja je i takmičenje žetelaca u julu, kao i smotra folklornih društava i izbori bandaša po naseljima,  a sa predajom hleba od novog brašna, završena je Dužijanca. Učesnici Dužijance odali su priznanje i polaganjem venca na spomenik Blašku Rajiću, svešteniku koji je prvi izveo Dužijancu iz porodičnih okvira.

Krajputaš za oca i sinove
Srezojevci su između Čačka i Gornjeg Milanovca. Brdovita udaljenost od gradova čini da su ljudi sa tog područja blagodarni i pravdoljubivi. Nemaju Srezojevci crkvu, ni kafanu, ali imaju kneginju. Ljubica Vukomanović, žena kneza Miloša Obrenovića, odavde je. U centru sela podignut je spomenik ovoj trpeljivoj supruzi i majci.
U oslobodilačkim ratovima Srbije, Srezojevci su dali 124 ratnika. Poginulo je 77 a 47 je preživelo ratove. Od počivših, čije kosti ostaše po bojištima raznim, izdvaja se krajputaš Antonijevićima, Pavlu i njegovim sinovima, Joviši (Jovanu) i Radojku. Sva trojica poginuli su iste godine, 1915. Mesta samrtnog časa i ukopa ostala su nepoznata.
Blizu glavnog puta u Srezojevcima je kuća Miloša Antonijevića. U okućnici voćnjak i bunar. Osedeli Miloš pokaza rukom i prošapta: „Tamo su njih trojica, moj deda i dva strica... Ajmo”.
U rudničko-takovskom kraju nema ovakvog krajputaša. Iz jednog komada kamena isklesano je tri krstolika obeležja. U vajarsku i duhovnu celinu povezuje ih zajednički temelj – cokla. Mere sva tri spomena su vrlo slične, razlika je u nekoliko centimetara. Prvi do bunara je Pavle. Lice njegovo najviše je oštećeno. Nemoguće je išta pročitati jer su slova okrunjena. U naličju, slika je bolja.
U krstu crtež dletom raspetog Hrista. Stopala Gospoda oslanjaju se na duplu lučnu borduru koja opasuje spomen sa sve četiri strane. Ispod je trolisni krst u izrezbarenom vencu 12 listova, simbola dvanaest apostola. Srednji krstaš najbolje je očuvan i može se pročitati: „ZANATLIJA JOVAN ANTONIJEVIĆ IZ SREZOJEVACA RAB BOŽJI VOJNIK”.
U redu najdonji dubeći kamen ornamentisan je po bokovima. Desna bočna strana prikazuje pušku, cevi okrenute zemlji a suprotna leva prikazuje cvet koji vijuga i na vrhu završava sa dve latice srcastog oblika. Lice vojnika u kamenu vreme je okrunilo, nazire se ukrasni ram. Naličje peščara ima trolisni krst, u njemu uklesano oko. Jedinstvena likovna celina i porodična drama. Majstor, kamenopisac nije potpisan ali se geografski i vremenski može opravdano i po stilu samoukog klesara pretpostaviti da je ovo čudesno ostvarenje, triptih krajputaš, delo Uroša Markovića iz Pranjana (1883–1963).
Povod jeste tragičan ali je mesto za dubeći kamen birano. Uz kuću, da ih obilaze bližnji, u voćnjaku gde šljive cvetaju i kraj vode, simbola čistote.
Deda Miloš oslonjen o svoje pretke priča: „Pavle je imao još jednog sina Milosava koji prežive rat. Joviša (svi su ga u kući zvali Jovan) i Radojko poginuše kao momci, neoženjeni. Izvukli su se iz mrtvi preko Soluna Milosavljevi stričevi; Čedomir, Vojislav i Gojko. Njih četvorica podigoše ovaj uspomenik na večnos’. Moj otac je Čedomir... Ja sam ostao u selu... Ovaj bunar ima vodu nad vodama. Nekada se 17 kuća napajalo odavle. Ima vode, nema usta. Šljivu kraj spomenja neću da vadim, neka je, da i njima padne kad se usiti, za melem na ranu... I ja ću Bogu na istinu. Ostaće kamen ili drvo. Ko izdrži duže, pričaće... Naša se kuća nikada nije oporavila od ovog gubitka.”

Pelin na lovorikama
Sve vlade od petog oktobra pokušavale su da resor kulture srede tako što su ga poveravale „ljudima iznutra”. Ovog puta u ministarsku fotelju seo je više menadžer nego „kulturnjak”. U toj ulozi Vladan Vukosavljević dokazivao se nepune tri godine na poziciji sekretara za kulturu Beograda.
Ljudi koji su za to vreme s njim sarađivali, bez obzira na partijski dres, opisuju ga kao široko obrazovanog, inteligentnog i sposobnog činovnika, čoveka otvorenog za razgovor, konzervativca.
Većinu tih aduta novi ministar kulture i informisanja moraće dodatno da mobiliše jer su mu prethodnici ostavili pozamašan prtljag: obnovu Narodnog i Muzeja savremene umetnosti, višegodišnje v. d. statuse u Narodnom pozorištu, Filharmoniji, Muzeju primenjene umetnosti… a glavobolja ga neće zaobići ni na polju informisanja.
Za vreme njegovog mandata u prestonici Fest je postao takmičarski, otvoreno je novo poglavlje filmskog festivala Sofest, rekonstrukcija Muzeja grada Beograda pomerena je s mrtve tačke. Izborio je za pet odsto veći budžet za kulturu glavnog grada ove godine u odnosu na lane, što se i očekivalo, budući da se u 2016. obeležavaju jubileji Nikole Tesle, Ateljea 212, Bitefa i Pedagoškog muzeja. Inicirao je manifestacije „Dani Moskve u Beogradu” i „Dani Beograda u Moskvi”, kao i to da Srbija dobije kulturni centar u glavnom gradu Rusije. Jedan je od pokretača akcija „Negujmo srpski jezik” i „Naše blago”. Založio se i da „Politika” dobije trg.
Na lovorike su mu sipali i pelin. Protivnici mu zameraju što je Oktobarski salon postao bijenalna manifestacija, a najveća prašina za vreme njegovog „stolovanja” u kulturi grada podigla se smenom direktorke Kulturnog centra Beograda Mie David. Njena naslednica Ivona Jevtić cenzurisala je izložbu foto-kolektiva „Kamerades” – fotografije oštećenih predizbornih plakata s portretima političara skinute su iz izloga galerije „Artget”. Uprkos uveravanjima da će njen čin biti preispitan, to se nije dogodilo. Nezavisna kulturna scena Srbije negodovala je zbog netransparentnog konkursa za sufinansiranje projekata iz gradskog budžeta.
Kao đak Jedanaeste beogradske gimnazije Vukosavljević je dobitnik nagrade „Svetozar Marković” za istoriju i priznanja Francuske alijanse na evropskom konkursu na francuskom. Bio je stipendista Instituta Gete i tri meseca učio nemački u Minhenu. Završio je Pravni fakultet u Beogradu, a pohađao je i postdiplomske studije „Međunarodni ugovori u spoljnoj trgovini”. Radio je u „Univerzalu”, bavio se prodajom nekretnina, odnosima s javnošću i korporativnim lobiranjem. Na predlog DSS-a 2013. imenovan je za gradskog sekretara za kulturu. Član je Krunskog saveta porodice Karađorđević. Bio je potpredsednik UO Zadužbine „Miloš Crnjanski”. Objavljivao je tekstove u „Pravniku”, „Književnoj reči” i NIN-u. Govori engleski i francuski, voli džez i šansone. Rođen je u Beogradu 1962.

Životni talas priča o mladima, ljubavi i životu
Vrnjačka Banja – Projekcijom filmova ,,Dnevnik mašinovođe” (scenariste Miloša Radovića) i ,,Dobra žena” (Mirjane Karanović, Stevana Filipovića i Darka Lungulova), na letnjoj pozornici ,,Danilo Bata Stojković” u Vrnjačkoj Banji, otvoren je 40. Festival filmskog scenarija.
Tom prilikom, Jugoslav Pantelić, direktor Jugoslovenske kinoteke, ocenio je da nagrade iz Vrnjačke Banje nisu značajne samo laureatima, već i onima čija su oni inspiracija, kao i to da ovaj festival diktira trendove.
Večeras su na programu upriličeni filmovi ,,Vlažnost” (Nikola Ljuca i Staša Bajac), ,,Smrdljiva bajka” (Miroslav Momčilović), „Panama” (Pavle Vučković, Jelena Vuksanović), a narednih dana na Letnjoj pozornici biće prikazani i: ,,Procep” (Milan Konjević, Beri Keting), ,,Pored mene” (Stevan Filipović, Milena Bogavac), ,,Sporazum” (Predrag Peđa Radonjić), ,,Braća po babine linije” (Radoš Bajić) i „Otadžbina” (Milena Marković).
Kako je najavio Dragoljub Vojnov, izvršni producent i umetnički direktor festivala, ove godine je odlučeno da budu prikazani svi filmovi, bez selekcije. Tako će deset filmova koji najbolje komuniciraju sa publikom biti prikazivani na Letnjoj pozornici, a svake večeri, u sali vrnjačkog bioskopa–  art filmovi. Oni koji su donekle i po svojoj radikalnosti namenjeni mladoj generaciji, biće na programu svake večeri, u ponoć. Tako su za prikazivanje u banjskom bioskopu planirani filmovi: ,,Ona je živa” (scenariste Strahinje Mlađenovića), ,,Apofenija” (Dragana Stankovića) i „Sizif K” (Filipa Gajića), a za ponoćne projekcije– ,,Otvorena” (Momir Milošević), ,,Paluba ispod Terazija” (Dušan Zarić, Dejan Vlaisavljević Nikt, Ilija Labalo) i ,,Porodica” (Saša Radojević).
Ccenarije će ocenjivati reditelj Nebojša Bradić, scenarista Predrag Perišić i reditelj i scenarista Goran Radovanović, pobednik prošlogodišnjeg festivala za scenario filma ,,Enklava”. Nebojša Bradić, koji je pre 35 godina bio član festivalskog žirija, a ove godine je njegov predsednik, ukratko nam je kazao ,,pojedini filmovi koji su na programu spadaju u sam vrh onoga čime se naša kinematografija predstavlja”. On je još dodao:
– Verujem u budćnost ovog festivala. Tu nisu važni samo scenariji za onaj glavni tok, za komercijalne filmove, već i to što mladi ljudi rade, ulazeći istraživački u ovu oblast. Posle četiri decenije, ipak, treba „podvući crtu” i sagledati kako festival ubuduće može da komunicira sa stvaraocima, publikom i umetnošću filma– smatra Bradić.
O novinama koje bi bile neophodne za dalji ,,život” festivala razgovarali smo i sa scenaristom Sašom Radojevićem:
– Bilo bi dobro razmisliti o takozvanom rezidencijalnom boravku scenarista u ovom mestu dok rade na određenom scenariju. To je tako u zemljama razvijenijih kinematografija, a osnova za to mogla bi biti ovde, pre tri godine, osnovana kuća scenarija, u kojoj postoji arhiva scenarija, kao i mala biblioteka. Takođe, valjalo bi obnoviti praksu objavljivanja radova sa simpozijuma, kako bi ovaj festival očuvao intelektualni prestiž – ističe Radojević.
U tom smislu, o budućnosti festivala, govorio nam je i umetnički direktor
Vojnov, objašnjavajući kako bi festival ubuduće, pored populističkog karaktera, imao i radni, odnosno, stručni deo. Zato bi pažnja bila usmerena na radionice filmskog scenarija iz kojih bi scenaristi prestavljali svoje priče svima od kojih zavisi snimanje filmova. On je još dodao:
– Ovogodišnja produkcija je raznorodna, ima tema sa kritičkom notom, ali to više nije crni talas već onaj životni. Priče su okrenute mladima i stvarnosti, ne onoj svakodnevnoj, već promišljanjima o ljubavi i životu, a ima i umetničkih istraživanja u svetu filma– tvrdi Vojnov.
Letnja škola filmske dramaturgije „Slobodan Stojanović”, već je počela, a među pratećim programima su: škola filmske kritike, promocije knjiga „Filmus” Slobodana Šijana i „Leksikon YU filma” Nenada Polimca,  izložba ,,Filmovi koje smo voleli 1947- 1980” od odbranih fotografija iz domaćih filmova, revija studentskih filmova i simpozijum povodom 40. izdanja festivala.
Tradicionalno, festivalski žiri dodeliće autorima najboljih scenarija prvu, drugu i treću nagradu.

Izložba slika sa Lipovačke kolonije
Aranđelovac – Iako slikarska kolonija u Lipovcu kraj Topole postoji 44. godine, a Smotra „Mermer i zvuci” u Aranđelovcu je ušla u drugu polovinu veka svog trajanja, prvi put Aranđelovčani će imati prilike da vide slike sa te ugledne kolonije, koja je tokom minulih godina ugostila najznačajnije slikare iz nekadašnje i sadašnje naše zemlje i inostranstva.
Nevelika po obimu, ali ne i po slikarskim ostvarenjima, ova izložba u galeriji „Alek Đonović” je tek delić bogatog likovnog fundusa od preko 300 slika, koje se čuvaju u Zadužbini kralja Petra Prvog i Kulturnom centru u Topoli. Nastala na tradiciji prve likovne kolonije, koju je u Sićevu 1905. pokrenula Nadežda Petrović, kolonija u Lipovcu se od početka izdvojila iz mnoštva drugih, koje su nicale širom Srbije upravo po tome što se vodilo računa o kvalitetu autora, kako naših, tako i inostranih.
Osnivač kolonije je najpre bio Dom kulture „Dušan Petrović Šane”, zatim Zadužbina kralja Petra Prvog, da bi pre nekoliko godina opština Topola preuzela organizaciju, a danas radi u okrilju Kulturnog centra. Šetajući se kroz razne institucije ona je imala i različite koncepcije, od slobodnog izbora autora po predlogu raznih komisija i neobaveznih kolonijalnih susreta do, poslednjih godina ustaljene prakse, da se radi po unapred utvrđenoj zadatoj temi. Ove godine je, na primer, tema bila „Relacije – korelacije”, koju je osmislila selektor Željka Momirov, a rad na unapred utvrđenom koncepcijskom zadatku je „posledica identifikovanja kontraverznog umetničkog procesa, aktuelnog upravo danas”, zapisano je u katalogu.
U suštini, Likovna kolonija u Lipovcu je kulturna smotra koja se oslanja na tradiciju i lokalni ambijent u tematskom smislu, jer je ogroman broj slika inspirisan živopisnim pejzažom seoskog ambijenta, u kome umetnici borave i rade. Da tokom svih ovih godina nije bilo gostoljubivih domaćina, pitanje je koliko bi se ova kolonija održala.
Iako nikome nije jasno zbog čega do sada nikada nije bila organizovana „komšijska” izložba probranih slikarskih ostvarenja sa Lipovačke slikarske kolonije, direktorka Smotre „Mermer i zvuci” Nevenka Dojić najavila je da će u buduće to biti praksa likovnog programa aranđelovačke kulturne manifestacije.

Nad ponorom– o slikarstvu Ljube Popovića
Kada su veliki majstori našeg slikarstva između dva rata – Sava Šumanović, Petar Lubarda, Milo Milunović i Marko Čelebonović – doneli iz Pariza u Beograd duh francuskog slikarstva nisu ni slutili da će jedna mala grupa naših mladih slikara pedesetih i šezdesetih odneti u Pariz duh nečega što će tamo biti prihvaćeno kao osveženje u pomami jednog novog talasa u slikarstvu koji se zvao apstrakcija.(…)
U toj grupi bio je i Ljuba Popović, koji je iz Beograda poneo jedan neobičan i originalan slikarski svet ponikao iz naše mitologije i svakodnevice (u kojima su se ukrstile mnoge tradicije iz uskomešane istorije Balkana) i naše teskobe koja je posledica lične i društvene nesigurnosti i uznemirenosti. Užasi koje je svet preživeo tokom Drugog svetskog rata, atomska bomba, teskoba egzistencije spojena sa podelom sveta u svakom smislu, sve je to uznemiravalo savremenog čoveka dovodeći ga do apsurdnog osećanja sveta (Kami, egzistencijalisti, Beket, Jonesko). U takvom stanju sveta logično je da će i drugačiji talas, ma odakle došao, biti nada da svet još pulsira. Ljuba nas je, dakle, „ponovo učinio svesnim sakralne prirode ovog sveta užasa” (Patrik Valdberg).(...)
I savremena ličnost, i moderna umetnost, i novo društvo osećali su da jednosmerni putevi ideologija, tehnologija i umetničkih „izama” na vode nikuda, iz prostog razloga što je sâm čovek dvostruko i protivrečno biće koje ne prihvata samo jedan smer. Ljubi ove ideje nisu bile nove, jer se sa njima susreo u Beogradu, budući da je bio blizak sa grupom Mediala.(...)
U esencijalnom eseju „Beleške o figurativnom slikarstvu” Leonid Šejka objašnjava važno opredeljenje slikara Mediale prema figurativnom slikarstvu, imajući u vidu tendencije u tadašnjim umetničkim kretanjima u svetu. Konstatujući da apstraktno slikarstvo nije otkrilo „traženu suštinu sveta”, Šejka podseća na srednjovekovnog i renesansnog slikara koji je – verujući da je svet tvorevina Božije promisli – uspeo da na slici jedan svet privida, Božijeg sna, prikaže u njegovom celokupnom značenju. Dakle, osnova modernog slikarstva trebalo bi da bude traženje suštine predmeta (unutrašnje i spoljašnje), prikazivanje njihovog simboličnog značenja, a ne puko preslikavanje tog predmeta u odnosu na njegove osobine ili u odnosu na njegovo okruženje.(…)
Tako se postiže harmonija između vizije sveta i čovekove situacije u njemu.
Taj umetnički duh je Ljuba predstavio u Parizu koji je to prihvatio, prepoznavši u njegovom delu slikarsku energiju koja u ovaj grad neprekidno stiže, ali se najčešće ne prepoznaje pod teretom nametnutog ukusa i pomodarstva. Ljuba je imao sudbinu da su ga prihvatili nekolicina značajnih ljudi tadašnjeg Pariza, pre svega Rene de Solije, jedan uticajan i harizmatičan čovek u galerijama i krugovima Sen Žermena, a zatim Alen Boske, Patrik Valdberg, Mandijarg, Etiambl, da bi kasnije o njemu pisali Rene Gustav Hoke, Alen Žufroa, Jurgis Baltrušaitis, An Tronš, Saran Aleksandrijan, Žil Nere, da pomenem one za koje se i ovde čulo.
Govoriti danas o Ljubinom slikarstvu znači vratiti se osnovnim postulatima Mediale u smislu težnje za uravnoteženjem slike i sveta, budući da slikarstvo gubi svoje mesto pred poplavom novih medija, a svet gubi središte. U civilizaciji je uvek bilo perioda kada su ekstremi gubili ravnotežu, pa je bilo potrebno da se ravnoteža povrati, da se čovekov smisao ne izgubi pokriven poslednjom prašinom. Bile su to mediale koje su u sebi izmirivale suprotnosti, kako se svet ideja ne bi stropoštao u svoju jednostranost.
Ako odbacimo mišljenja da u Ljubinom slikarstvu preovlađuju nadrealizam i fantastika, najbliže odrednice njegovog slikarstva su neosimbolizam i neomanirizam.(…)
Činjenica je da se simbolično u slikarstvu novijeg doba pojavljuje u „oskudnim vremenima”, u vremenima kada se zaboravlja čovekovo mitsko i religijsko nasleđe. Simbolizam se javljao i u 20. veku u trenucima kada je neka od ekstremnih strana ljudske prirode težila izvan suštine te prirode, tražeći oslonac više u razumu nego u podsvesnom, više u praktičnom nego u čudesnom: kao element futurizma, metafizičkog slikarstva, nadrealizma ili hiperrealizma. Svi slikari simbolisti koriste zajedničke elemente u formiranju sveta, pa su ti elementi karakteristični i za Ljubino slikarstvo: androgini, odsečene glave, čudovišta, bludnice, oluje, peščani predeli, podzemlje, vode, ponori, nebesa, zamkovi, fauna, erotizam, smrt.(...)
Kad god je umetnost stvorila jedan uređen i čvrst stil, kad god su uspostavljene norme koje su prelazile u zakone, javljao se manirizam kao suprotnost tim zakonitostima, sa namerom da ih zatrese, sruši, poremeti, da unese u umetnost iracionalno, da stvori tenziju, napon, da plovi u opasnosti, na ivici mogućeg, u onostranosti, u sudarima i prepletima.(…)
Kada sve to imamo u vidu, Ljuba je blizak svim ovim idejama: u njegovom slikarstvu je prisutna protivrečnost (ili borba) između sveta svetlosti i sveta tame, raspadanje na njegovim slikama je u službi novog stvaranja, njegov svet je u stalnim promenama i kruženju, metamorfoze ružnog i lepog govore o relativnosti sveta; kada govori o erosu on govori i o tanatosu, jer je čovek prolazno biće, odnosno sam život je prolazan, u religijama i u nauci još uvek se traži odgovor na pitanje kako je nastao život, zašto se manifestuje u protivrečju, zašto se život gasi, ko ga gasi, i ima li života posle smrti. Sve su ovo velike teme manirizma, jer on ne podržava puko življenje, nego postavlja pitanje koje je Gogen lepo formulisao: odakle dolazimo, ko smo i kuda idemo. Zbog toga je Ljubina konstatacija: „Moje slike nastaju potpuno nekontrolisano, iz jednog podzemnog izvora o kome ja ne znam ništa” – ispovest čoveka koji svet prihvata u svoj njegovoj punoći, svestan da je svaki njegov delić dragocenost od koje se može obnoviti svet, a istovremeno – da je celina jedan neutaživi ponor u kome smo zaogrnuti besmislom. I tako u beskonačnost.* (Delovi eseja iz knjige Iza, Službeni glasnik, Beograd, 2012)

Ksenijin „Spomenar”
Mnogima će biti čudan spoj toliko nespojivih ljudi, ideološki i politički, sa tolikim različitim prošlostima, koji su napisali svoje posvete Kseniji Vučić. Tako je skup njihovih uspomena, priča, eseja i fotografija postao „Spomenar”, bezazleni medij detinjstva iz daleke prošlosti. Nešto poput „Instagrama”, „Fejsbuka” ili „Tiktoka” koje na posebnom mestu čuvaju matorci.
U svakom od tih tekstova različitih žanrova otkrivaju se detalji iz njenog profesionalnog i ličnog života, a kako je njen život posmatran kroz posebnu dioptriju, kao bivše supruge i majke dece najmoćnijeg političara u Srbiji Aleksandra Vučića, nema te predrasude i kontroverze koju joj sa posebnom strašću nije nalepila cinična beogradska čaršija.
Zato je knjiga „Ksenija” izuzetno dragoceno štivo ne samo za porodicu Ksenije Vučić već i za buduće istraživače koji će pokušati da dešifruju događaje od devedestih godina naovamo. Izdavač „Spomenara” je Institut za javnu politiku Vladimira Beba Popovića, bliskog Ksenijinog prijatelja koji se nalazio ne samo na suprotnom političkom spektru već i u različitom političkom univerzumu od onoga u kojem je lebdela Ksenija. Ali, te razlike su ih zbližile, umesto da ih dodatno udalje, što je Popović detaljno i za njega neuobičajeno emotivno opisao u svom tekstu „Šolja čaja”.
Pokazujući da ume da spaja nespojivo, makar za srpsku svakodnevicu, Ksenija Vučić je očigledno posedovala dar i da svoje prijatelje okupi na jednom mestu i posle svoje smrti, poput urednika knjige Petra V. Arbutine, književnog kritičara i esejiste, koji je uređivao knjige i sarađivao na izdanjima velikana poput Milorada Pavića, Mome Kapora, Vladete Jerotića, Milovana Vitezovića. Ima ih još.
Ako tom krugu dodamo i Aleksandra Čotrića, aforističara i pisca, najbližeg saradnika lidera SPO Vuka Draškovića, koji je prve korake u novinarstvu pravio upravo sa Ksenijom Vučić u „Srpskoj reči”, nekadašnjem opozicionom glasilu Srpskog pokreta obnove, pohvataćemo detalje iz novinarske biografije Ksenije Vučić koji su promakli i koji su gotovo nepoznati.
Kako smo mi inače nacija koja pamti kraće od kokoši, dakle, najduže nekoliko dana, o decenijama je izlišno govoriti jer su za Srbe to vekovi – čime su uspeli da demantuju čak i Milankovićev kalendar – drago mi je što će oni koji to žele, a trebalo bi, imati priliku da se uvere da je ona, bez ikakve sumnje, bila jedna od najtalentovanijih novinara svog vremena.
Završivši Istoriju umetnosti na Filozofskom fakultetu u Beogradu, sa obrazovanjem koje se smatra aristokratskim, ona se ne bavi Modiljanijem ili Dalijem, već zaranja u mistični svet srpske politike. Devojka sa Dorćola, iz ugledne porodice koja je takođe ideološki raspolućena, a tako je bilo oduvek i tako će biti zauvek u Srba, Ksenija traži svoj put između desničarskog i monarhističkog glasila i alternativnog Radio Indeksa, koji emituje nove talase mladalačkog bunta generacije koja je imala svoje nade, snove i ideale. Radila je i za VIN produkciju Gordane Suše, koja je bila na suprotnom polu Ksenijinih desničarskih stavova, ali je to nije remetilo da uradi neke od nezaboravnih priloga koja je ta produkcija stvorila. Sa Indeksa je otišla na Studio B, najvažniji medij beogradske čaršije tokom devedesetih. Kada je Zoran Đinđić postao gradonačelnik Beograda, prvi intervju dao je novinarki Studija B – Kseniji Vučić.
Prihvatio sam ideju Bebe Popovića da iščitam stare tekstove „Srpske reči”, koju mi je poslao Čotrić, ali sam robovao predrasudama. Znao sam da je pravila odlične televizijske intervjue na Televiziji Pink sa Edijem Ramom, Nikolom Gruevskim i još nekoliko krupnih političkih zverki iz domaće radinosti. I to je to. Kako u „Spomenaru” ima izuzetnih i emotivnih priloga Elme Zukorlić, Jelene Trivan, Aleksandre Janković, Vladimira Đukanovića, Vanje Udovičića, kao svedočanstvo o njihovom bliskom odnosu bilo mi je zaista dragoceno da pročitam njene davne intervjue iz „Srpske reči”. Nizali su se razgovori sa jednim od osnivača Demokratske stranke filozofom Slobodanom Inićem, rediteljem i predsednikom JUL-a Ljubišom Ristićem, bivšim šefom komunista Dražom Markovićem, glumačkom gromadom Ljubom Tadićem, dramskim piscem Aleksandrom Popovićem...
Zato je veoma važno Ksenijino pisanje posmatrati u tom istorijskom kontekstu nekada velike zemlje, gde vladaju lude šeširdžije u zemlji čuda, na samoj svetskoj granici ideologija, vera i galaksija. Energična, vedra i razborita devojka, još novinarski devojčurak, želi da odgonetne tajnu sedmog pečata, ali srpskog. Ulazi u redakciju gde pišu profesori univerziteta, pisci i intelektualci koji su za kralja i otadžbinu, ali ne samo oni već i novinari sa drugačijom ideološkom matricom. Od žestoke Dane Drašković, matematičara Milana Božića, akademika desne orijentacije Nikole Miloševića i Koste Čavoškog, predsednice Građanskog saveza Vesne Pešić. U tu šaroliku galeriju ličnosti i likova umešali su se i Gordana Suša, Nadežda Gaće, Radivoj Cvetićanin, Mihajlo Kovač, Ejub Štitkovac, tako da su se, i pored dominacije stavova SPO, mogle videti i drugačije političke boje, po principu do tada nepoznatog umetničko-političkog pravca, srpskog kubizma.
Ksenija odmah kreće u akciju, ne dozvoljava da je zvučna imena prestrave, već se nameće upravo intervjuima koji značajno podižu rejting krunskog dvonedeljnika u Republici. Jedna od najboljih reportaža iz tog vremena je upravo njena, opis neuspelog intervjua sa tadašnjim gospodarem života i smrti u Srbiji, Željkom Ražnatovićem Arkanom u Erdutu. Trebalo je mnogo hrabrosti za takav tekst i ona ga je imala.
Ponovo treba staviti Ksenijin novinarski angažman u novi kontekst, a to je njena veza i brak sa Aleksandrom Vučićem, zato što je mačističko društvo poput našeg, robujući stereotipima o supruzi tadašnje mlade političke zvezde u usponu, a kasnije i najmoćnije političke figure u Srbiji, po automatizmu Kseniju smestilo u otrcani kliše Vučićeve supruge. I kod većine je tamo ostala i kada su okončali bračnu zajednicu. Takva vrsta olakog klasifikovanja žena – „ma daj, da nije bilo Vučića” – jedna je od najvećih nepravdi učinjenih prema nekoj koleginici u srpskom novinarstvu.
Iako se tada nije moglo ni naslutiti dokle će Vučić dogurati, etiketa joj je prilepljena po starom običajnom pravu, a samo je uži krug novinarskog esnafa znao koliko je Ksenija bila svoja, talentovana i autentična. Nisam bio njen prijatelj, već kolega. Kako sam za njen novinarski forsaž saznao tokom sklapanja ove knjige, a ona je imala sve resurse da to odavno razglasi na sva zvona, sada mi je mnogo jasnije zašto je imala toliko raznobojnih prijatelja upisanih u „Spomenar”.

„Njujork tajms”: Amerika šalje Ukrajini stare modele kasetne municije - ne eksplodira odmah
SAD planiraju da Ukrajini pošalju stare modele kasetne municije koje u 14 odsto slučajeva ne detoniraju odmah, piše „Njujork tajms”.
Prema podacima lista, Pentagon uverava da su modernizovali model. Međutim, poboljšan je samo domet projektila, koji još uvek sadrži granate, čiji procenat neispravnosti je američki vojni resor opisao kao neprihvatljivo visok.
Prema pisanju „Njujork tajmsa”, pukovnik vojske u penziji Al Vosburg, koji je prošao obuku za uklanjanje eksplozivnih ubojnih sredstava, rekao je da će proces čišćenja područja nakon upotrebe ovakvih projektila potrajati, jer se ne mogu ručno pomerati. Pored toga, biće potrebna edukativna kampanja za stanovništvo koje će se vratiti na ove teritorije i koje bi moglo da strada od neeksplodiranih granata.
Savetnik za nacionalnu bezbednost američkog predsednika Džejk Salivan saopštio je 7. jula da su SAD odlučile da isporuče kasetnu municiju Ukrajini, čijoj se upotrebi UN protive. On je takođe napomenuo da je Kijev Vašingtonu dao pisane garancije za minimiziranje rizika za civile prilikom upotrebe ove vrste municije.

Tri osobe povređene u lančanom sudaru na auto-putu Beograd-Zagreb
Tri osobe su povređene večeras u lančanom sudaru na auto-putu Beograd-Zagreb u smeru ka gradu kod Zmajeve pumpe, rečeno je Tanjugu u MUP-u.
U sudaru su učestvovala dva putnička vozila i jedan kamion, a tri osobe koje su se žalile na povrede zbrinule su ekipe hitne pomoći.
Automobil SUV marke ''audi'' i drugo vozilo su od siline udara u potpunosti uništeni, dok je na kamionu pričinjena manja materijalna šteta.
Zbog sudara je na tom delu auto-puta formirana dugačka kolona, prenosi Tanjug.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Viminacijum i dalje fascinira novim otkrićima
VIMINACIJUM - U krugu termoelektrane Kostolac nedavno je pronađena bogato oslikana grobnica sa 11 grobnih mesta i novčićima iz 5. veka, ubrzo zatim i zlatne pločice sa ispisanim božanstvima na aramejskom jeziku, arheolozi vredno rade na iskopavanju logora čuvene sedme legije, a u planu je i otvaranje laboratorije za drevnu DNK. Viminacijum, glavni grad provincije Gornja Mezija, površine današnjeg Beograda, krije mnoge tajne, koje 25 istraživača predvođenih direktorom Arheološkog instituta SANU Miomirom Koraćem, neprestano otkrivaju, rekonstruišu događaje iz prošlosti, a kako Korać ističe taj arheološki park će tek svetskoj nauci podariti značajna otkrića.
Poslednjih dana Viminacijum se našao ponovo u žiži javnosti zahvaljujući pronalasku zlatnih listića iz 3. i 4. veka ispisanih grčkim alfabetom na aramejskom jeziku. Arheolozi su pronašli dečiji grob i grob jedne odrasle individue, reč je o ženskoj osobi između 25 i 35 godina starosti na kojoj nisu otkrivene patološke promene. Dečji grob je još u obradi i u njemu je pronađen zlatni listić na kome su u 11 redova ispisana božanstva.
Korać kaže da za sada znaju samo da su imena božanstva ispisana na aramejskom jeziku grčkim alfabetom, dok su simboli na pločicama i dalje misterija. Ta pločica je, prema njegovim rečima, možda bila amajlija za bolešljivo dete ili se na njoj pak nalaze „magične reči za pretvaranje nečega u nešto”.
Prethodno je prilikom zaštitnih arheoloških iskopavanja na mestu izgradnje novog bloka Termoelektrane „Kostolac” pronađena podzemna grobnica - memorija koja je imala funkciju grobljanske bazilike.


Arheološka iskopavanja u Viminacijumu (Foto Tanjug/Dragan Kujundžić)
Grobnica ima 11 grobnih mesta, bogato je oslikana, a korišćena je od sredine 3. do sredine 4. veka, što ukazuje, prema Koraćevim rečima, da su tu sahranjivati i hrišćani i pagani, i samim tim i o njihovom suživotu na prostoru Viminacijuma.
Ispod opeke arheolozi su pronašli sedam novčića koji potiču iz perioda od početka 5. veka pa do 440. godine. Interesantno je, ističe Korać, što su oni koji su sahranjivani u toj grobnici zaliveni malterom.
„Mi koji smo istražili 40.000 grobova na Viminacijumu, nikad nismo našli takvu situaciju”, ističe Korać i dodaje da sama organizacija te građevine, višekratna sahranjivanja, zidno slikarstvo i činjenica da je tu sakrivan novac, ukazuju da su taj prostor koristili imućni ljudi.
Memorija će zbog izgradnje trećeg bloka termelektrane morati da se izmesti u mauzolej, gde će, kako kaže Korać, biti izmeštena svaka opeka i stari malter kako bi njen izgled bio vraćen.
Iskopava se i legijski logor gde je bila smeštena čuvena sedma legija poznata kao „Claudia Pia fidelis”, a brižljivo izrađeni kameni kvaderi sa ugrađenim natpisima i ulice popločane kamenim bazaltnim podlogama teškim više tona i dugim po tri-četiri metra samo nagoveštavaju šta krije „usnuli grad” ispod zasađenih oranica.
Viminacijum je istražen samo dva posto, arheolozi rade zaštitna arheološka iskopavanja ispred napredovanja površinskog kopa , zaštitna iskopavanja u termoelektrani, spremaju se da rekonstruišu kako su izgledali bedemi rimskog grada i žele da naprave laboratoriju za drevnu DNK, jer im „dolaze nalazi sa novih 10.000 grobova i žele da iz pronađenih skeleta i predmeta izvuku najviše informacija”.
Zahvaljujući projektu „Danube Limes brand”, koji je uključio šest zemalja, Viminacijum je stavljen na preliminarnu Uneskovu listu svetske baštine, a Korać je objasnio da im je želja da sva antička utvrđena mesta duž Dunava u Srbiji zajedno se nađu pod zaštitom Uneska kao što je to slučaj sa Hadrijanovim i Antoninovim zidom u Velikoj Britaniji.
Viminacijum je uključen u pet velikih međunarodnih projekata, koje finansira Evropska unija, a čija je ukupna vrednost 4,5 miliona evra. Godišnje taj arheološki park (prošle godine uvršten u 10 najbojih međunarodnih parkova) poseti kopnom 60.000 turista i 17. 000 koji dolaze brodovima, postavljen je i novi pristan za narednu sezonu, te očekuju da će veliki brodovi iz Ulma, Beča, Roterdama rado stajati i kod Viminacijuma.
Posetilac u Viminacijumu može da vidi severnu kapiju vojnog logora gde je bilo smešteno 6.000 vojnika, zatim terme, amfitetar koji je primao gotovo 7.000 ljudi, čitav niz objekata uz amfiteatar, rimsku ulicu koja je očuvana sa kamenim bazaltnim stenama, mauzolej u kome je najverovatnije sahranjen rimski imperator i njegova majka, mamut park i naučno-istraživački centar „Domus”, u kome radi 13 doktora nauka i 12 doktoranata.
Za septembar 2018. Korać najavljuje veliki Limes kongres kada će se u Beogradu i Viminacijumu okupiti 1.200 stručnjaka koji se bave rimskom vojskom i orgnizacijom rimske države.

Statistika fina, u džepu praznina
Dok zvanična statistika beleži pojeftinjenje hrane i bezalkoholnih pića, realnost je da potrošači u Srbiji u poslednjih mesec dana meso kupuju po cenama višim nego u mnogim državama u regionu. Prema izveštaju Republičkog zavoda za statistiku, hrana i bezalkoholna pića u julu (u odnosu na jun ove godine) pojeftinila su 1,8 odsto. Ovo je prilično iznenađujući podatak ako se zna da se upravo sredinom proteklog meseca dogodio, u poslednje vreme, nezapamćen potres na tržištu, kada je cena svinjetine skočila i do 50 odsto.
Agrarni analitičari ukazuju da je pojeftinjenje sezonskog voća i povrća očigledno uticalo na anuliranje poskupljenja svinjetine u izveštajima statističara.
– Ali realnost je svakako nešto drugo. Bez obzira na statistiku, vidimo da je svinjsko meso poskupelo i do 50 odsto i da postoje razlozi za intervenciju države na tržištu – kaže nam Vojislav Stanković, agrarni analitičar.
U Ministarstvu trgovine pre dva dana rekli su za „Politiku” da od ovog izveštaja zavisi i da li će država, intervencijom iz Robnih rezervi ili nekom drugom merom, išta preduzimati kako bi smirila cenovne potrese na tržištu svinjetine. Juče nismo uspeli da saznamo u ovom ministarstvu kako komentarišu najnovije podatke o rastu potrošačkih cena i na koji način će dalje postupati kako bi zaštitili potrošače.
Prema izveštaju Republičkog zavoda za statistiku, potrošačke cene u Srbiji porasle su u julu ove godine 1,2 odsto u odnosu na isti mesec 2015, dok su u odnosu na prethodni mesec u proseku bile niže 0,1 odsto. Maloprodajne cene robe i usluga koje se koriste za ličnu potrošnju u julu su porasle, u poređenju sa decembrom 2015, 0,8 procenata. U julu su (u odnosu na jun) prema ovoj statistici pojeftinili hrana i bezalkoholna pića 1,8 odsto, kao i komunikacije i odeća i obuća 0,5 procenata.
Niže cene su zabeležene i u grupi restorani i hoteli 0,2 odsto, kao i stan, voda, električna energija, gas i druga goriva 0,1 odsto. Istovremeno, u julu su porasle cene rekreacije i kulture 4,3 odsto, alkoholnih pića i duvana 3,1, zdravstva 0,4 procenta, nameštaja, pokućstva i tekućeg održavanja stana 0,3 odsto, transporta 0,2 i obrazovanja 0,1 procenat. Cene ostalih proizvoda i usluga nisu se bitnije menjale, navodi se u saopštenju.

Bolje planiranje, sve manji penali
Penali, koje država plaća zato što tranše namenskih kredita za projekte nisu u roku povučene, u poslednje tri godine su sve manji, što znači da je planiranje projekata sve bolje.
Prema podacima Ministarstva finansija, najviše novca iz budžeta na provizije kreditora, kolokvijalno nazvane penali, odlazilo je u 2013. godini, kada je zbog nepovlačenja odobrenog novca plaćeno 8,33 miliona evra, na ukupne kredite od 3,67 milijardi evra.
Naredne, 2014. godine, na istu ukupnu sumu kredita plaćeno je 6,8 miliona evra na ime penala, dok je u 2015. plaćeno 7,5 miliona.
Za prvih sedam meseci ove godine potrebno je platiti 3,6 miliona evra penala, što govori u prilog tome da će ove godine po tom osnovu biti izdvojeno manje novca nego i u 2014, te da se od 2013. nastavlja trend boljeg planiranja.
Ekonomista Zoran Grubišić ističe da je veoma značajno što u 2016. i delimično u prethodnoj godini iznos novca koji država plaća po osnovu penala na nerealizovane a ugovorene projekte iz namenskih kredita - pada.
„To je jako bitno, jer pokazuje ozbiljnost i odgovornost. Bolje ostvarujemo i svoje obaveze kao ugovorna strana. Mi kao ugovorna strana, kada dobijemo takozvani namenski kredit, imamo i određene ugovorne obaveze. To znači da postoji dinamika i realizacija po fazama, koja mora da se poštuje da bi mogli da povučete ta sredstva. U suprotnom, plaćate određene penale u fiksnom iznosu”, objašnjava Grubišić.
Prema njegovim rečima, smanjenje iznosa koji plaćamo po osnovu penala je veoma važno, jer „time pokazujemo da smo odgovorni”.
Podaci Ministarstva finansija pokazali su, primera radi, da je nemačka banka KfW, odobrila EPS-u, za bolju energetsku efikasnost i ekološke projekte u Kolubari kredit od 65 miliona evra, ali su u 2013. na taj zajam plaćeni i penali od oko 116.000 evra. U 2015. je za isti projekat plaćeno 159.000 evra penala, a ove godine do kraja jula - nema penala po tom projektu.
Istoj banci, EPS je za kredit od 70 miliona evra za hidroelektranu Zvornik platio u 2013. penale na nepovučena sredstva od oko 174.000 evra, dok od januara do jula ove godine penali za taj kredit iznose 75.000 evra. Na odobrenih 30 miliona kredita za hidroelektranu Bajina Bašta, u 2013. je plaćeno oko 2.500 evra penala, a u ovoj godini nema tog troška.
Export - Import Bank of Ćina finansirala je, primera radi, Republiku Srbiju i Grad Beograd za izgradnju mosta Zemun-Borča sa 217,4 miliona dolara, na šta je u 2013. na ime penala plaćeno oko milion dolara, u 2014. je taj iznos bio manji - 678.000, prošsle godine 314.500 dolara, a u ovoj godini, zaključno sa 31. julom, plaćeno je 35.500 dolara penala.
Koridori Srbije su se, primera radi, zadužili kod EBRD za Koridor 10 (Niš-Dimitrovgrad) u iznosu od 150 miliona evra, da bi na nepovučena sredstva u 2013. platili proviziju od skoro 639.000 evra. Prošle godine su penali po ovom osnovu iznosili nešto više od pola miliona evra, a ove godine - nema penala za taj kredit.
Železnice Srbije su za Koridor 10 od EBRD-a dobile kredit od 100 miliona evra, na koji su u 2013. platile penale u iznosu od 497.000 evra, naredne godine je to već bilo 418.000, u 2015. je bilo manje, 377.000, dok je u prvih sedam meseci ove godine plaćeno 170.000 evra.
Železnice Srbije za vozove, recimo ni prošle, ni ove godine EBRD-u nisu plaćale penale za kredit od oko 59 miliona evra, dok je za drugi kredit u slične svrhe od 100 miliona evra u 2013. plaćeno 457.000 evra penala, prošle godine 288.000, a do kraja jula ove godine svega oko 14.000 evra.
Putevi Srbije su od EBRD-a dobili kredit za rehabilitaciju puteva i unapređenje bezbednosti u saobraćaju od 100 miliona evra, na koji nisu plaćali penale u 2013. i 2014. godini, da bi prošle godine platili skoro milion evra, a u ovoj godini, ponovo nemaju takav trošak, prenosi Tanjug.

Pronađen mrtav muškarac na obali Dunava u Borči
U delu Borče poznatom kao Vrbovsko, na levoj obali Dunava, pronađeno je telo nepoznate muške osobe, rečeno je u Ministarstvu unutrašnjih poslova.
Policija je obavila uviđaj i u toku je obdukcija tela, dodali su u MUP-u.
Kako mediji prenose, telo muškarca je u fazi raspadanja, prenosi Tanjug.

Miloševićev duh ponovo nad Srbijom
Duh Slobodana Miloševića, koji je od petog oktobra 2000. godine brižljivo čuvan u boci, ponovo lebdi nad Srbijom. Oslobodila ga je prvostepena presuda Haškog tribunala u procesu protiv Radovana Karadžića, kojom je rukovodstvo Srbije izostavljeno sa spiska odgovornih za ratne zločine u Bosni i Hercegovini. Mada je prvostepena presuda Karadžiću objavljena pre skoro pet meseci, tek njena nedavna tumačenja kao „oslobađajuće presude Slobodanu Miloševiću” (najpre od strane Aleksandra Vulina i Ivice Dačića) deo političke scene u Srbiji preko noći je vratila u petooktobarske rovove.
Podsetimo, lider Socijalističke partije Srbije u subotu je ocenio da je u presudi Tribunala Radovanu Karadžiću „u paragrafu 3460 Slobodan Milošević oslobođen sumnji za etničko čišćenje i ratne zločine u BiH”.
„Haški sud priznao je ne samo da Milošević nije bio kriv, već i da su optužbe protiv Srbije, SR Jugoslavije i njega bile pogrešne i lažne, a one su poslužile za oštre ekonomske sankcije. Siguran sam da će kad-tad doći vreme za priznanje, kao u slučaju Iraka, da je Srbija bila napadana na osnovu lažnih i pogrešnih optužbi. Svesno ili nesvesno, Haški sud je ovom presudom to već učinio”, poručio je Dačić.
Ministar za rad Aleksandar Vulin izjavio je ranije da Srbija nije izazvala ratove devedesetih i da je Haški tribunal potvrdio ispravnost naše politike, odnosno bivšeg predsednika Srbije i SR Jugoslavije Slobodana Miloševića. „Kad je Haški tribunal priznao da Milošević nije učestvovao ni u kakvom udruženom zločinačkom poduhvatu i napravio nikakav genocid, onda to govori koliko je naš narod bio pravedan i naša politika ispravna”, rekao je Vulin.
S druge strane, predsednik Jedinstvene Srbije Dragan Marković – Palma smatra da bi advokati pokojnog predsednika Srbije i SR Jugoslavije Slobodana Miloševića trebalo da tuže Haški sud za njegovu smrt.
„Ovde se radi o ubistvu Miloševića koji je u Hag odveden zdrav, a vraćen u mrtvačkom kovčegu, kao i mnogi drugi Srbi koji su skončali u haškom kazamatu pod sumnjivim okolnostima”, naveo je Marković u pisanoj izjavi za medije. Prema rečima Markovića, „oslobađajuća presuda Miloševiću” traži odgovore na pitanja zašto su uvedene sankcije SRJ, zašto je bombardovana SRJ, zašto Srbija toliko čeka za ulazak u EU i ima kriterijume kakve nijedna zemlja do sada nije imala.
Izrečene stavove Dačića i Vulina u subotu je odmah osudila Liberalno-demokratska partija, a njoj se pridružila i Liga socijaldemokrata Vojvodine. U saopštenju LSV-a, koje je potpisao lider stranke Nenad Čanak, navodi se da Dačić i Vulin selektivno i neznalački tumače pravni mehanizam Međunarodnog suda za ratne zločine, kako bi se režim Slobodana Miloševića, čiji su oni delovi bili, oslobodio istorijske krivice za nacionalističku ratnu politiku.
Podseća se da je politika Miloševićevog režima, čije su prve žrtve bile autonomne pokrajine Vojvodina i Kosovo, završila svoj bilans sa četiri izgubljena rata, četiri miliona raseljenih, preko 130.000 ubijenih i jednim međunarodno presuđenim zločinom genocida.
„Teror, pljačku i represiju koju su građani Srbije preživeli, takođe, bi trebalo ubrojati u tragični i sramotni bilans najcrnje decenije u savremenoj istoriji ovih prostora”, ukazuje LSV, preneo je Fonet.
„Danas se gotovo svi protagonisti mračnih 90-ih ponovo nalaze na vlasti, a mnogi od njih, poput Dačića i Vulina, s nepromenjenim stavovima i dalje šireći mržnju, vode huškačku politiku prema regionu i odbacuju sve ono što bi trebalo da budu vrednosti EU”, ukazuje LSV.
Pokreta socijalista u Vojvodini saopštio je ocenio je da lider LSV-a Nenad Čanak „mrzi Srbiju”, jer da je ne mrzi bilo bi mu jasno da je presuda Haškog suda koja je Slobodana Miloševića proglasila nevinim za genocid, etničko čišćenje, zajednički zločinački poduhvat, presuda koja je iznad svega oslobodila krivice Srbiju i njene građane. Kako dodaju iz vojvođanskog PS-a, posle ovakve presude Haškog tribunala nema osnova za plaćanja ratne odštete, nema mogućnosti da Srbija kroz istoriju nosi epitet genocidne zemlje, nema opravdanja za sankcije koje su bile uvedene Srbiji.
„Verovatno je baš zato Nenad Čanak ljut. Posvetio je život dokazivanju da je Srbija izazvala ratove 90-ih, da je Milošević ratni zločinac, da je Srbija odgovorna za genocid i etničko čišćenje, a sada je čak i Haški tribunal, kome je toliko verovao, presudio da nije u pravu”, navodi se u saopštenju.
Iz PS-a dodaju da se „Čanku čitav svet srušio” pošto ni Haški tribunal više ne deli stavove s njim.
„Još ga samo Čedomir Jovanović razume, budući da dele isti bol i osećaj napuštenosti. Građani Srbije su i Čanka i njegove saveznike smenili sa svih nivoa vlasti, a reč građana Srbije je uvek poslednja”, poručili su još iz vojvođanskog PS-a.
Ni Socijalističku partiju Srbije ne čudi nervozno reagovanje LDP-a i LSV-a i njihovih lidera Čedomira Jovanovića i Nenada Čanka na stavove Ivice Dačića.
„Istina o dešavanjima devedesetih na prostorima bivše Jugoslavije i ulozi Srbije i Miloševića nije onakva kakvom su je predstavljali lideri DOS-a, Čedomir Jovanović, Nenad Čanak i zapadne zemlje. Naprotiv. Haški tribunal kaže drugačije. Zato zapadne zemlje ćute, a Jovanović i Čanak protestuju.
Na neistini i krivotvorenju činjenica gradili su politiku prema Srbiji i lične pozicije. Zato ih istina i ne interesuje. Ni Srbija. Samo lični interes”, navodi SPS u saopštenju.
„Oni na Zapadu koji su bili kreatori politike osude i kažnjavanja Srbije bar ćute, za razliku od onih u zemlji koji ne mogu da sakriju bes i razočaranje što je Srbija oslobođena optužbi”, konstatovao je Dačić.
Za razliku od političara, pravnici su ipak nešto oprezniji.
Presudom Radovanu Karadžiću, pravno gledano, Slobodan Milošević nije oslobođen krivice, ali jeste skinuta odgovornost sa Srbije za ratne zločine u BiH”, smatraju stručnjaci. Jedan od članova pravnog tima odbrane Radovana Karadžića, advokat Goran Petronijević, rekao je Tanjugu da je pravno gledano jasno da Slobodan Milošević ne može biti oslobođen krivice u postupku u kojem se ne sudi njemu, već nekom drugom. On je naglasio da je od dana objavljivanja presude Karadžiću, u martu ove godine, poznato da je čitav politički, policijski i vojni establišment Srbije izbačen iz zajedničkog zločinačkog poduhvata i istakao da to predstavlja uspeh Karadžićeve odbrane.
„Upravo to što je srpsko rukovodstvo izostavljeno iz dispozitiva presude, jer za to nema dokaza, predstavlja uspeh Karadžićeve odbrane. Karadžić se nije branio po principu ’nisam ja, majke mi, nego je neko drugi’, već smo u toj fazi napadali ’bazu zločina’, odnosno preispitali smo sve što piše u optužnici”, ukazao je Petronijević.
Prema njegovim rečima, važno je što su srpski zvaničnici izbačeni iz dispozitiva presude, a ne iz obrazloženja na hiljadu trista i nekoj strani...
„U dispozitivu presude nema srpskih zvaničnika i samim tim se može smatrati da Srbija nema odgovornosti na onaj način kako je to napisano u optužnici za sva događanja na teritoriji BiH. To je činjenica”, naglasio je Petronijević.
Međutim, on je ukazao da je ipak reč o nepravosnažnoj presudi, te da je haško tužilaštvo najavilo da će se žaliti upravo na sve tačke koje su relaksirajuće za samog Karadžića, na događaje u BiH, kao i na ono što se tiče odnosa sa srpskim rukovodstvom, ističući da ga je iznenadilo preslobodno tumačenje u pojedinim medijima.
„Olako davati kvalifikacije i proizvoljna tumačenja određenih činjenica može samo neko ko nije pravnik ili neko ko ima loše namere da na ovom prostoru otvori jedno pitanje koje može da dovede do uzburkavanja, deobe, a sa druge strane i do ozbiljne pozornosti na dalja događaja u žalbenom postupku – u smislu da se vrši pritisak na drugostepeno veće da se usvoje tužilački zahtevi i da od te priče – kako je Milošević oslobođen, ne bude ništa”, zaključio je Petronijević.
Advokat Toma Fila podsetio je da je Milošević umro kao nevino lice, jer nije osuđen i da dok god neko nije osuđen postoji presumpcija nevinosti.
„To do kraja nikada nije isključeno jer nije utvrđeno od čega su tragovi koji su nađeni na njegovoj obdukciji. Haški tribunal je tvrdio da je on sam to uzimao da bi poništio delovanje lekova, ali nikada nije utvrđeno kako je moguće da se to unese unutra gde su kamere”, naveo je advokat.
Prema njegovim rečima, to dokazuje da je Hag dozvolio da on umre ili da je ubijen od nekoga, ali u svakom slučaju „su sve uradili da on ne završi život u sudu”. „Milošević ne bi bio oslobođen, jer nije bio optužen samo za za Bosnu i Hercegovinu, već i za Kosovo”, smatra Fila, zaključujući da je Haški tribunal „pravni monstrum koga će se pravnici celog života stideti”.

Guča: Beživotno telo žene pronađeno u šatoru
GUČA - Ženska osoba pronađena je danas mrtva u svom šatoru na obali Bjelice u Guči, rečeno je Tanjugu u Policijskoj upravi Čačak.
Kako je rečeno, tužilac je naložio obdukciju tela, kako bi se utvrdio uzrok smrti.
Mediji javljaju da je reč o tridesetsedmogodišnjoj ženi koja je došla iz Francuske, ali poseduje pasoš Srbije sa adresom u Beogradu.
Po prijavi policije lekarska služba stigla je na lice mesta, ali je tada nesrećna žena već bila mrtva. Pretpostavlja se da je smrt nastupila dva do tri sata ranije, prenosi Tanjug.

Policija dobila novu opremu
Potpredsednik Vlade Republike Srbije i ministar unutrašnjih poslova, dr Nebojša Stefanović, prisustvovao je uručenju donacije preduzeća „Jugoinport SDPR“ Specijalnoj antiteorističkoj jedinici(SAJ). Tom prilikom, poručio je da će MUP nastaviti da ulaže u policiju, kako bi ona bila moderno, efikasno i kvalitetno opremljena i spremna da obavi svaki zadatak koji se pred nju postavi, navodi se u saopštenju MUP-a Srbije.
Stefanović je dodao da će u narednoj godini biti nastavljeni projekti koji će omogućiti da sve jedinice policije imaju više opreme, oružja i tehnike, što će doprineti većoj zaštiti života policajca i povećanju njihove sposobnosti da izvrše svaki zadatak.
„Specijalna antiteroristička jedinica je u prethodnom periodu pokazala izuzetnu osposobljenost i obučenost. Učestvovala je u različiti aktivnostima, od sprečavanja delovanja različitih organizovanih kriminalnih grupa do upada u narko laboratorije“, rekao je ministar policije.

(Foto MUP Srbije)
On je naglasio da su pripadnici SAJ-a pokazali da su spremni da odgovore na sve izazove i  da ne postoji situacija koju ne mogu da reše.
„Naš zadatak je da omogućimo da njihova osoposobljenost i opremljenost budu na nivou koji će osigurati maksimalnu zaštićenost njihovih života. Republika Srbije može da računa na njih, kao na ozbiljnu, udarnu silu u borbi protiv terorizma i organizovanog kriminala“, istakao je Stefanović.
Zahvalivši preduzeću „Jugoimport SDPR“, ministar je ukazao da ova donacija, predstavlja nastavak procesa modernizacije u opremanju SAJ-a i dobre saradnje policije i te kompanije.
Zamenik direktora „Jugoimport SDPR-a“ Branislav Prostran istakao je da će ta kompanija i ubuduće nastaviti da pruža veliki doprinos u opremanju policijskih i vojnih snaga.
Prostran je zahvalio Ministarstvu unutrašnjih poslova i ministru Stefanoviću na povratnim informacijama o ponašanju oprema i sredstava, koje proizvodi „Jugoimport SDPR“, na terenu i u realnim uslovima, što kako je objasnio, omogućava da ta kompanija proizvodi bolju i kvalitetniju opremu.

(Foto MUP Srbije)
Preduzeće „Jugoimprot SDPR“ doniralo je SAJ-u 70 balističkih prsluka i 140 zaštitnih ploča. Pripadnici SAJ-a, u okviru uručenja donacije, izveli su pokaznu vežbu simulacije prilaza i dinamičkog upada u zabarikadirani objekat, koristeći donirane pancirne prsluke, ističe se u saopštenju.

Podlegao povredama posle ranjavanja u Železniku
Alen Kostić, jedan od vođa Partizanove navijačke grupe Zabranjeni, koji je juče ranjen u navijačkom obračunu u Železniku, podlegao je povredama, javila je danas Radiotelevizija Srbije (RTS).
Povređeni mladić je preminuo jutros. U vesti se podseća da je policija brzom i efikasnom akcijom uhapsila N.E. zbog sumnje da je pucao u Kostića.
Fonet

Studentski život najskuplji u Japanu a najjeftiniji u Bugarskoj
Honorarni posao je većini studenata koji se odluče za indeks stranog univerziteta jako bitan, a nekad i glavni izvor prihoda, pa nije svejedno da li će im uz studije biti dozvoljen rad, kao i da li će tokom nedelje moći da rade 10 ili 40 sati. U Bugarskoj i Kini srpskim studentima nije dozvoljen rad uz studije, dok se u Italiji radna dozvola za akademce van EU jako teško dobija. U Grčkoj je zabranjen rad uz studije na privatnim univerzitetima. S druge strane, stranim studentima u Švedskoj većina univerziteta nudi pomoć pri traženju honorarnog posla, a tokom godine se organizuje i veliki broj sajmova za zapošljavanje.
Za smeštaj i troškove života u Australiji je potrebno najmanje 1.550 australijskih dolara mesečno, u Velikoj Britaniji 1.350 funti, a u Holandiji najmanje 1.100 evra svakog meseca. Najskuplji je studentski život u Japanu, a najjeftiniji u Bugarskoj. U Nemačkoj nema školarine, već se po semestru plaća upisnina od 100 do 150 evra, dok se u Češkoj studije na engleskom jeziku plaćaju 5.000 evra.
U Austriji i Nemačkoj bez znanja nemačkog jezika možete da upišete studije, ali samo kao vanredni student. U Velikoj Britaniji i Švajcarskoj ne postoje stipendije, a u Belgiji na ovu vrstu pomoći mogu da računaju samo master studenti. Prijemni ispiti uglavnom ne postoje na stranim univerzitetima, izuzetak su Bugarska, Italija, Japan, Turska i Španija.
Ovo su samo neki od zanimljivih detalja koji se mogu pronaći u brošuri o studiranju u inostranstvu, koju je nedavno objavio OSSI – Organizacija srpskih studenata u inostranstvu. Aleksandar Jakovljević, predsednik OSSI, objašnjava za naš list da je ovo prvi dokument ove vrste kod nas, redovno se ažurira, a trenutno je na spisku 21 zemlja.
On dodaje da su akademci nekada morali da prođu trnovit put od Srbije do nekog stranog univerziteta, jer su, osim novca, morali da prikupljaju i informacije poput – da li je potrebna boravišna dozvola i koja je procedura za njeno dobijanje, da li mogu da se dobiju stipendije i koje, da li postoje prijemni ispiti, kolika je školarina ili koliko iznose troškovi života i smeštaja. Sada je sve to dato na jednom mestu, uz sajtove, kontakte i iskustva kolega koji već studiraju ili su studirali u inostranstvu...
– Pokrili smo sve ključne zemlje u kojima ima najviše naših studenata, ali ćemo u narednom periodu dodavati i one za koje ne vlada veliko interesovanje poput Slovenije ili Južne Koreje. Mladi koji nas zovu se i dalje najviše interesuju za Ameriku, jer je procedura komplikovana i nepoznata, a Zapadna Evropa je već razrađen sistem, lakši je pristup informacijama. Najnoviji hit je Kina – objašnjava Jakovljević.
„Politika” je izabrala da detaljnije predstavi nekoliko zemalja: Kinu, kao sve popularniji akademsku destinaciju, Švajcarsku, Rusiju i Ameriku, kao i Austriju u kojoj je najveća srpska studentska dijaspora na svetu (procene su da u Beču studira oko 6.000 naših studenata).
KINA:
Osim za studente koji žele da upišu studije na kineskom jeziku, poseban prijemni ispit na univerzitetima u Kini ne postoji. S obzirom na to da je većina studijskih programa namenjena strancima na engleskom jeziku, poznavanje kineskog nije uslov za upis na fakultet, izuzev za one koji žele da studiraju kineski jezik ili neki program koji postoji samo na kineskom jeziku.
Srpski studenti koji borave u Kini duže od šest meseci treba da budu zdravstveno osigurani za ovaj period, a ukoliko studije traju duže od godinu dana, moraju da obave lekarski pregled u državnoj bolnici, mesec dana pre dolaska u Kinu. Kvalitet zdravstvene zaštite je nizak. U većim kineskim gradovima moguće je naći kvalitetnu zdravstvenu zaštitu, budući da su bolnice bolje opremljene i veći deo osoblja govori engleski jezik. Bolnice u seoskim kineskim oblastima su u vidu ambulanti.
Rad uz studije sa nepunim radnim vremenom ili stažiranje su ponekad dozvoljeni, a izvor zarade može da bude i držanje časova engleskog jezika. Asistiranje na fakultetu, takođe, može biti dobro plaćeno, kao i rad na različitim projektima, kojih ima u velikom broju.
Većina univerziteta nudi veoma dobre domove, posebno za strane studente, a dozvoljeno je i biranje cimera.
SAD:
Stipendije za studiranje u Sjedinjenim Američkim Državama mogu se dobiti na osnovu uspeha na fakultetu, zatim finansijske situacije i na osnovu sportskog ili umetničkog dostignuća. Stipendije prvenstveno obezbeđuje fakultet na kojem student planira svoje studije, a ne američkaa vlada, ali postoje i privatne fondacije.
Kada je reč o osnovnim studijama, stipendiju najčešće dobijaju sportisti, dok se stipendije za master i doktorske studije dobijaju mnogo lakše, s obzirom na to da se postdiplomske studije u Americi zapravo smatraju nekom vrstom zaposlenja. Stipendije koje pokrivaju apsolutno sve troškove postoje pretežno na najboljim „IVY League” univerzitetima. Većina fakulteta praktikuje da maksimalno pokrije školarinu, dok hrana i smeštaj najčešće ne ulaze u tu sumu.
Fakulteti insistiraju na potvrdi o poznavanju engleskog jezika, a prilikom upisa nema prijemnih ispita, već se piše esej.
Studenti se u Americi zapošljavaju uglavnom na svojim fakultetima, ali zbog obaveza nije dozvoljeno puno radno vreme. U prvoj godini student može da radi u kampusu, a posle toga i van njega, ali samo u svojoj oblasti studiranja.
RUSIJA:
Stipendiju za studiranje dodeljuje Vlada Ruske Federacije, a zainteresovani mogu da konkurišu posredstvo Ruskog doma u Beogradu. Obuhvata besplatno studiranje, korišćenje literature i mogućnost smeštaja u domu. Za lične troškove se mesečno dobija oko 25 evra, što je simbolično i može da pokrije na primer troškove interneta i mobilnog telefona.
Prijemni ispit ne polažu strani studenti, osim za umetničke fakultete. Školska godina počinje 1. septembra, a na fakultetima važi stari sovjetski sistem studiranja i paralelno bolonjski sistem. Knjige se iznajmljuju besplatno, u univerzitetskoj biblioteci. Smeštaj u studentskim domovima je veoma povoljan, a mesečno košta, u zavisnosti od grada, od pet do 15 dolara. Menze postoje pri fakultetima, ali je hrana skuplja nego u prodavnicama.
Studenti se u Rusiji od 2014. godine mogu zaposliti, ali samo u organizacijama koje imaju dozvolu za zapošljavanje stranih akademaca. Međutim, ti poslovi su loše plaćeni, a sistem studiranja je strog, obavezno je prisustvo na fakultetu, pa ostaje malo vremena za rad.
AUSTRIJA:
Preduslov za upis na bilo koji univerzitet u Beču, osim Konzervatorijuma, jeste da prethodno budete upisani na nekom od fakulteta u Srbiji (sličnom onom koji se upisuje). Upis studenata se, na skoro svim univerzitetima, obavlja dva puta godišnje, i to u zimskom i letnjem semestru.
Poseban sistem upisa imaju npr. Medicinski i Veterinarski fakultet, kao i smerovi poput psihologije, biologije, farmacije, novinarstva i ekonomije, za koje je neophodno ponovno polaganje prijemnog ispita, ali ovog puta u Beču.
U Austriji studenti na osnovnim studijama mogu da rade do 10 sati nedeljno, na masteru pola radnog vremena. Student može da upiše fakultet i ako ne zna nemački (kao i na nemačkim univerzitetima), ali samo kao vanredni, uz obavezu da tamo završi kurs jezika, nakon čega može da promeni status u redovni.
ŠVAJCARSKA:
Stipendiranje srpskih studenata nije omogućeno od strane švajcarskih univerziteta. Potrebna je boravišna dozvola, odnosno viza, pre početka studija. Proces dobijanja vize može da traje i do četiri meseca. U ponudi su studije na nemačkom, engleskom, francuskom i italijanskom jeziku. Pojedini univerziteti traže prijemni ispit, na drugima je neophodno da se prvo upišu studije u Srbiji.
Smeštajni kapaciteti studentskih domova su ograničeni, pa se savetuje da se pitanje smeštaja reši pre odlaska u Švajcarsku. Najčešće se iznajmljuju stanovi koje deli nekoliko studenata.
Iako su školarine relativno niske, mesečni troškovi života su visoki zbog visokih cena stanovanja i hrane. Najveći životni troškovi su u gradovima poput Ženeve i Ciriha.

Završene druge Međunarodne vojne igre
Nadomak prestonice Ruske Federacije, na poligonu Alabino, sinoć su svečano zatvorene druge Međunarodne vojne igre. Na pobedničko postolje u „Tenkovskom biatlonu“ popela se ekipa Ruske Federacije koja je iza sebe ostavila Kinu, Kazahstan i Belorusiju. Predstavnicima vojski prve tri rangirane zemlje medalje je uručio ruski ministar odbrane general armije Sergej Kužugetovič Šojgu, koji je zvanično proglasio Međunarodne vojne igre zatvorenim.
Finalu „Tenkovskog biatlona“ i ceremoniji zatvaranja Međunarodnih vojnih igara prisustvovali su i ministar odbrane Srbije Zoran Đorđević i načelnik Generalštaba Vojske Srbije general Ljubiša Diković. Oni su se pre finalne trke susreli sa predstavnicima Vojske Srbije koji su učestvovali na „Međunarodnim vojnim igrama“ i čestitali im na individualnim i ekipnim postignutim uspesima i rezultatima.

Na ovogodišnjem takmičenju naše ekipe učestvovale su u tri discipline. Pontonirci iz Rečne flotile takmičili su se u disciplini „Otvorene vode“ na reci Oki kod grada Murom i osvojili treće mesto. Tenkisti koji su učestvovali na poligonu Alabino u disciplini „Tenkovski biatlon“ osvojili su peto mesto, a pripadnici artiljerijsko-raketne jedinice za protivvazduhoplovna dejstva nadmetali su se u disciplini „Čisto nebo“ na poligonu u blizini grada Jejsk, gde su zauzeli sedmu poziciju.

Međunarodne vojne igre održane su od 30. jula do 13. avgusta na vojnim poligonima u Rusiji, a prvi put se deo takmičenja održavao i u Kazahstanu. Učestvovala je 121 ekipa iz 19 država sveta koje su se nadmetale u 23 različite discipline, navodi se u saopštenju Ministarstva odbrane Srbije.

Ksenijin „Spomenar”
Mnogima će biti čudan spoj toliko nespojivih ljudi, ideološki i politički, sa tolikim različitim prošlostima, koji su napisali svoje posvete Kseniji Vučić. Tako je skup njihovih uspomena, priča, eseja i fotografija postao „Spomenar”, bezazleni medij detinjstva iz daleke prošlosti. Nešto poput „Instagrama”, „Fejsbuka” ili „Tiktoka” koje na posebnom mestu čuvaju matorci.
U svakom od tih tekstova različitih žanrova otkrivaju se detalji iz njenog profesionalnog i ličnog života, a kako je njen život posmatran kroz posebnu dioptriju, kao bivše supruge i majke dece najmoćnijeg političara u Srbiji Aleksandra Vučića, nema te predrasude i kontroverze koju joj sa posebnom strašću nije nalepila cinična beogradska čaršija.
Zato je knjiga „Ksenija” izuzetno dragoceno štivo ne samo za porodicu Ksenije Vučić već i za buduće istraživače koji će pokušati da dešifruju događaje od devedestih godina naovamo. Izdavač „Spomenara” je Institut za javnu politiku Vladimira Beba Popovića, bliskog Ksenijinog prijatelja koji se nalazio ne samo na suprotnom političkom spektru već i u različitom političkom univerzumu od onoga u kojem je lebdela Ksenija. Ali, te razlike su ih zbližile, umesto da ih dodatno udalje, što je Popović detaljno i za njega neuobičajeno emotivno opisao u svom tekstu „Šolja čaja”.
Pokazujući da ume da spaja nespojivo, makar za srpsku svakodnevicu, Ksenija Vučić je očigledno posedovala dar i da svoje prijatelje okupi na jednom mestu i posle svoje smrti, poput urednika knjige Petra V. Arbutine, književnog kritičara i esejiste, koji je uređivao knjige i sarađivao na izdanjima velikana poput Milorada Pavića, Mome Kapora, Vladete Jerotića, Milovana Vitezovića. Ima ih još.
Ako tom krugu dodamo i Aleksandra Čotrića, aforističara i pisca, najbližeg saradnika lidera SPO Vuka Draškovića, koji je prve korake u novinarstvu pravio upravo sa Ksenijom Vučić u „Srpskoj reči”, nekadašnjem opozicionom glasilu Srpskog pokreta obnove, pohvataćemo detalje iz novinarske biografije Ksenije Vučić koji su promakli i koji su gotovo nepoznati.
Kako smo mi inače nacija koja pamti kraće od kokoši, dakle, najduže nekoliko dana, o decenijama je izlišno govoriti jer su za Srbe to vekovi – čime su uspeli da demantuju čak i Milankovićev kalendar – drago mi je što će oni koji to žele, a trebalo bi, imati priliku da se uvere da je ona, bez ikakve sumnje, bila jedna od najtalentovanijih novinara svog vremena.
Završivši Istoriju umetnosti na Filozofskom fakultetu u Beogradu, sa obrazovanjem koje se smatra aristokratskim, ona se ne bavi Modiljanijem ili Dalijem, već zaranja u mistični svet srpske politike. Devojka sa Dorćola, iz ugledne porodice koja je takođe ideološki raspolućena, a tako je bilo oduvek i tako će biti zauvek u Srba, Ksenija traži svoj put između desničarskog i monarhističkog glasila i alternativnog Radio Indeksa, koji emituje nove talase mladalačkog bunta generacije koja je imala svoje nade, snove i ideale. Radila je i za VIN produkciju Gordane Suše, koja je bila na suprotnom polu Ksenijinih desničarskih stavova, ali je to nije remetilo da uradi neke od nezaboravnih priloga koja je ta produkcija stvorila. Sa Indeksa je otišla na Studio B, najvažniji medij beogradske čaršije tokom devedesetih. Kada je Zoran Đinđić postao gradonačelnik Beograda, prvi intervju dao je novinarki Studija B – Kseniji Vučić.
Prihvatio sam ideju Bebe Popovića da iščitam stare tekstove „Srpske reči”, koju mi je poslao Čotrić, ali sam robovao predrasudama. Znao sam da je pravila odlične televizijske intervjue na Televiziji Pink sa Edijem Ramom, Nikolom Gruevskim i još nekoliko krupnih političkih zverki iz domaće radinosti. I to je to. Kako u „Spomenaru” ima izuzetnih i emotivnih priloga Elme Zukorlić, Jelene Trivan, Aleksandre Janković, Vladimira Đukanovića, Vanje Udovičića, kao svedočanstvo o njihovom bliskom odnosu bilo mi je zaista dragoceno da pročitam njene davne intervjue iz „Srpske reči”. Nizali su se razgovori sa jednim od osnivača Demokratske stranke filozofom Slobodanom Inićem, rediteljem i predsednikom JUL-a Ljubišom Ristićem, bivšim šefom komunista Dražom Markovićem, glumačkom gromadom Ljubom Tadićem, dramskim piscem Aleksandrom Popovićem...
Zato je veoma važno Ksenijino pisanje posmatrati u tom istorijskom kontekstu nekada velike zemlje, gde vladaju lude šeširdžije u zemlji čuda, na samoj svetskoj granici ideologija, vera i galaksija. Energična, vedra i razborita devojka, još novinarski devojčurak, želi da odgonetne tajnu sedmog pečata, ali srpskog. Ulazi u redakciju gde pišu profesori univerziteta, pisci i intelektualci koji su za kralja i otadžbinu, ali ne samo oni već i novinari sa drugačijom ideološkom matricom. Od žestoke Dane Drašković, matematičara Milana Božića, akademika desne orijentacije Nikole Miloševića i Koste Čavoškog, predsednice Građanskog saveza Vesne Pešić. U tu šaroliku galeriju ličnosti i likova umešali su se i Gordana Suša, Nadežda Gaće, Radivoj Cvetićanin, Mihajlo Kovač, Ejub Štitkovac, tako da su se, i pored dominacije stavova SPO, mogle videti i drugačije političke boje, po principu do tada nepoznatog umetničko-političkog pravca, srpskog kubizma.
Ksenija odmah kreće u akciju, ne dozvoljava da je zvučna imena prestrave, već se nameće upravo intervjuima koji značajno podižu rejting krunskog dvonedeljnika u Republici. Jedna od najboljih reportaža iz tog vremena je upravo njena, opis neuspelog intervjua sa tadašnjim gospodarem života i smrti u Srbiji, Željkom Ražnatovićem Arkanom u Erdutu. Trebalo je mnogo hrabrosti za takav tekst i ona ga je imala.
Ponovo treba staviti Ksenijin novinarski angažman u novi kontekst, a to je njena veza i brak sa Aleksandrom Vučićem, zato što je mačističko društvo poput našeg, robujući stereotipima o supruzi tadašnje mlade političke zvezde u usponu, a kasnije i najmoćnije političke figure u Srbiji, po automatizmu Kseniju smestilo u otrcani kliše Vučićeve supruge. I kod većine je tamo ostala i kada su okončali bračnu zajednicu. Takva vrsta olakog klasifikovanja žena – „ma daj, da nije bilo Vučića” – jedna je od najvećih nepravdi učinjenih prema nekoj koleginici u srpskom novinarstvu.
Iako se tada nije moglo ni naslutiti dokle će Vučić dogurati, etiketa joj je prilepljena po starom običajnom pravu, a samo je uži krug novinarskog esnafa znao koliko je Ksenija bila svoja, talentovana i autentična. Nisam bio njen prijatelj, već kolega. Kako sam za njen novinarski forsaž saznao tokom sklapanja ove knjige, a ona je imala sve resurse da to odavno razglasi na sva zvona, sada mi je mnogo jasnije zašto je imala toliko raznobojnih prijatelja upisanih u „Spomenar”.

„Njujork tajms”: Amerika šalje Ukrajini stare modele kasetne municije - ne eksplodira odmah
SAD planiraju da Ukrajini pošalju stare modele kasetne municije koje u 14 odsto slučajeva ne detoniraju odmah, piše „Njujork tajms”.
Prema podacima lista, Pentagon uverava da su modernizovali model. Međutim, poboljšan je samo domet projektila, koji još uvek sadrži granate, čiji procenat neispravnosti je američki vojni resor opisao kao neprihvatljivo visok.
Prema pisanju „Njujork tajmsa”, pukovnik vojske u penziji Al Vosburg, koji je prošao obuku za uklanjanje eksplozivnih ubojnih sredstava, rekao je da će proces čišćenja područja nakon upotrebe ovakvih projektila potrajati, jer se ne mogu ručno pomerati. Pored toga, biće potrebna edukativna kampanja za stanovništvo koje će se vratiti na ove teritorije i koje bi moglo da strada od neeksplodiranih granata.
Savetnik za nacionalnu bezbednost američkog predsednika Džejk Salivan saopštio je 7. jula da su SAD odlučile da isporuče kasetnu municiju Ukrajini, čijoj se upotrebi UN protive. On je takođe napomenuo da je Kijev Vašingtonu dao pisane garancije za minimiziranje rizika za civile prilikom upotrebe ove vrste municije.

Tri osobe povređene u lančanom sudaru na auto-putu Beograd-Zagreb
Tri osobe su povređene večeras u lančanom sudaru na auto-putu Beograd-Zagreb u smeru ka gradu kod Zmajeve pumpe, rečeno je Tanjugu u MUP-u.
U sudaru su učestvovala dva putnička vozila i jedan kamion, a tri osobe koje su se žalile na povrede zbrinule su ekipe hitne pomoći.
Automobil SUV marke ''audi'' i drugo vozilo su od siline udara u potpunosti uništeni, dok je na kamionu pričinjena manja materijalna šteta.
Zbog sudara je na tom delu auto-puta formirana dugačka kolona, prenosi Tanjug.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Pravilno izvedena anestezija ne ostavlja posledice po pacijenta
Veliki broj ljudi koji treba da se podvrgne nekoj operaciji ima strah od anestezije. Bojazan se najčešće javlja kada čovek misli da se neće probuditi iz anestezije, a neko smatra i da će zbog ove procedure ostati nepokretan. Zbog toga anesteziolozi svakodnevno pokušavaju da razbiju zablude pacijenata i da ih na pravi način upoznaju s tim šta je anestezija i kako se na najbolji način mogu pripremiti za operaciju.
Da bi anesteziolog mogao da izvede bezbednu i kvalitetnu anesteziju, kaže primarijus dr Miloš Kaluđerović, specijalista anesteziologije s reanimatologijom u Centru za anesteziju i reanimaciju na Klinici za neurohirurgiju Kliničkog centra Srbije, on mora da zna što je više moguće o konkretnom pacijentu.
– Pošto postoje razne vrste i tehnike anestezije, lekovi i procedure, anesteziolog mora da odabere ono što je u tom trenutku i za tu operaciju najbolje za pacijenta. Iz razgovora se obavezno pribavljaju informacije o alergijama, o tome kada je, šta i koliko pacijent jeo ili pio u neposrednom preoperativnom periodu, o postojanju zubnih proteza koje se skidaju, o prisustvu nakita, metalnih šnala i pirsinga na telu, o akutnim i hroničnim bolestima od kojih pacijent boluje, o lekovima koje redovno uzima, o ranijim operacijama i povredama, o ranijim iskustvima vezanim za operacije i anestezije, o telesnoj težini, o profesionalnim i životnim okolnostima, o uobičajenom i trenutnom psihološkom stanju, o njegovim očekivanjima i željama vezanim za predstojeću operaciju. Pošto pravilno izvedena anestezija ne ostavlja štetne posledice po pacijenta, ona se može izvoditi neograničen broj puta u bilo kom periodu – ističe dr Kaluđerović.
Na osnovu tih informacija, pregleda i dopunskih analiza, anesteziolog procenjuje rizik planirane operacije i postoperativnog lečenja i planira optimalnu anesteziju. Nekada je potrebno obaviti još neke dijagnostičke procedure i konsultacije radi kompletiranja slike, a nekada je potrebno sprovesti i neke terapijske mere da bi se poboljšalo opšte stanje pacijenta i on tako bolje pripremio za operaciju. Hirurg i anesteziolog zajedno upoređuju mogućnost poboljšanja opšteg stanja i koristi od eventualno potrebne pripreme pacijenta sa mogućim pogoršanjem osnovne hirurške bolesti i štetama od odlaganja planirane operacije, pa tako procenjuju optimalni trenutak za izvođenje intervencije. Zato je nekada potrebno odložiti operaciju i za to vreme pripremiti pacijenta, čime se smanjuju rizici i podiže kvalitet lečenja.
– Anestezija u neurohirurgiji je usko specijalizovana oblast. Pacijenti su, po pravilu, bolesni od veoma teških, a često i životno ugrožavajućih bolesti. Anestezija u toku neurohirurških operacija nije samo pasivno obezbeđenje spavanja i bezbolnosti. Iako je svim anesteziolozima cilj da pacijent spava tokom operacije i probudi se posle nje, može se desiti da bude budan i u toku operacije. To spada u neželjene događaje i komplikacije anestezije. Za neke neurohirurške operacije je neophodno da pacijent namerno bude budan u toku operacije. To se postiže specifičnim komplikovanim tehnikama vođenja anestezije – dodaje dr Kaluđerović.
Ipak, i anestezija nosi rizik od mogućih komplikacija. Te komplikacije mogu da budu lakše ili teže i dešavaju se u izvesnom procentu bilo gde u svetu. One su izraženije kod starijih pacijenata, koji često pate od raznih hroničnih bolesti, a i starost ispoljava negativan uticaj na čitav organizam. Osim što su kod starijih ljudi češće i teže komplikacije izvedenih operacija, tako i oporavak od opšte anestezije može da bude produžen i zahteva dodatne mere.   
– Opšta anestezija podrazumeva da pacijent nije budan i da ga ne boli, a regionalna anestezija omogućava bezbolnost određenog dela tela. One se mogu izvoditi samostalno ili kombinovano, u zavisnosti od potreba i okolnosti. Pacijent posle buđenja iz opšte anestezije u nekom periodu može biti u izvesnoj meri promenjene svesti. Može da bude pospan, uznemiren, dezorijentisan, neobjašnjivo tužan, nepovezanog i besmislenog govora... Po pravilu, taj period ne traje dugo i ne ostavlja nikakve posledice. S druge strane, moguće je da pacijent odmah posle buđenja bukvalno nastavi rečenicu koju je započeo neposredno pre uspavljivanja – kaže dr Kaluđerović.
U većini slučajeva pacijenti u opštoj anesteziji ništa ne sanjaju. Najčešće doživljavaju „prekid filma” bez snova i bez svesti o tome da su spavali, pa se dešava da neposredno posle buđenja iz opšte anestezije po završenoj operaciji pitaju kada će početi operacija i ne veruju da je već gotova. Nekada izjavljuju da su se dobro naspavali, kaže naš sagovornik, a nekada opisuju razne snove, češće lepe nego ružne. Zabeleženi su i opisi doživljaja pacijenata koji su izjavili da su gledali sebe na operacionom stolu u toku operacije, a ponekad opisuju i snove ili „doživljaje” iz navodnih „drugih svetova”.

Pesma za milion dinara
Guča – Na prvom takmičenju majstora trube u Guči, okončanom u petak pred ponoć, sabralo se ono što nikad nije: Vranjanac Ekrem Mamutović (34) osvojio je prvo mesto i nagradu od milion dinara, svirajući staru i vrlo zahtevu srpsku pesmu „Pšeničice, sitno seme” i svoj, „Ekremov čoček”. A do same završnice u ocenjivanju, vodeći kandidat za pobedu bio je, po broju bodova kapelnika svih 11 orkestara koji su javno glasali pred TV kamerama, i članova šestočlanog žirija, Dejan Lazarević iz Požege (32), i on je za sudijskim stolom sedeo upravo pored Ekrema.
Kad je glasanje okončano (Ekrem Mamutović 24 boda, Dejan Lazarević 21, Radojko Vitezović iz Tubića 14, Jovica Ajdarević iz Vranja 11, Milojko Đurić iz Požege 7 bodova...) Lazarević je smesta pružio ruku Mamutoviću, čestitao i onda je svako otišao svojim putem. Ekrem na pozornicu, gde je primio statuu „Desimir Perišić” i ček na milion dinara, pa odmah na bini proslavio pobedu s ocem Dobrivojem koji je druga truba u njegovoj kapeli. U zagrljaj su im poleteli Ekremovi sinovi a tu je i njegov brat Valson koji svira tenor, i onda su krenuli u pobedničke arije na saborištu u Guči koje je već bilo na ponoćnoj granici petka i subote.

Smotra učesnika sabora (Foto G. Otašević)
Tren kasnije, ispred velike scene, u tmini koja je osvojila put što od Guče ide ka Čačku ulevo i Ivanjici na zapad, srećemo se s Dejanom Lazarevićem.
– Ne znam šta da vam kažem, bolje me ništa nemojte pitati – rekao je u tom času majstor trube iz Požege.
Tuga pobeđenog ne voli nijednog svedoka. Ali, koliko za minut Dejan će razumeti da je i on pobednik. Naime, kapelnici, Lazarević među njima, glasali su javno za tri orkestra (jedan, dva i tri boda) i Požežanin je svoja tri najveća glasa dao Ekremu. U toj jednoj odluci, ponekad, ima mnogo više časti nego u novcu koji ponesete kući.
Tako se, eto, nastavlja međusobna borba u velikoj generaciji srpskih trubača, kojoj pripadaju i Mamutović i Lazarević. To su mladi ljudi koji muziku shvataju na vrhunski način (Ekrem je još pre deset godina opremio studio u svojoj kući u Vranju), bore se za svoje zrno slave i, naposletku, spremni su da jedan drugome pruže ruku u najlepšem času. Tako je, recimo, malo poznato da je na svadbi Dejana Petrovića iz Dubokog svirao orkestar majstora iz Vladičinog Hana, Bobana i Marka Markovića, i to nije jedini primer.

Poznata je činjenica da će ispred velike scene, u tmini koja je osvojila put što od Guče ide ka Čačku ulevo i Ivanjici na zapad, srećemo se s Dejanom Lazarevićem. „Ne znam šta da vam kažem, bolje me ništa nemojte pitati”, rekao je u tom času. Tuga pobeđenog ne voli nijednog svedoka. Ali, koliko za minut Dejan će razumeti da je i on pobednik. Naime, kapelnici, Lazarević među njima, glasali su javno za tri orkestra (jedan, dva i tri boda) i Požežanin je svoja tri najveća dao glavnom konkurentu Ekremu Mamutoviću. U tom jednom glasu, ponekad, ima mnogo više časti nego u novcu koji ponesete kućie čitalac biti sputan pravim čitljivim tekstom na stranici kada gleda njen raspored. Poenta korišćenja Lorem Ipsum modela je manje-više iz razloga

Recimo, Miloš Veličković (32) iz Knjaževca, koji je juče proglašen za 51. majstora trube u Guči, priča nam, dok zajedno gledamo smotru svih kapela i učesnika 56. Sabora, juče koji tren pre podneva kraj Spomenika trubaču u središtu varošice:
– To su muzičari visoke klase. Kad sam se ženio pozvao sam Dejana Lazarevića da mi svira, ali je morao da otkaže zbog drugih obaveza a onda je, na moju molbu, na svadbu došao sastav Ekrema Mamutovića iz Vranja. Ja sam sad majstor trube, ali njih dvojica to su postali pre mene.
Ponoćna Ekremova pobeda nije mogla, dabome, da pođe bez naročitih osećanja. I on i tata Dobrivoje, još svirajući pobednički program, ispod oka pogledali su gde su im mališani. Naime, odmah posle proglašenja rezultata, Ekrem je pozvao svoje sinove Dobrivoja (9,5) i Kristijana (7,5) da telefonom jave majci u Vranje da je ovo pobednička noć za Mamutoviće. Klinci su se motali negde u blizini, iza bine, a onda došli kod oca i dede na pozornicu, ravnodušno kao da nisu u TV prenosu, i objasnili da ne mogu da nađu broj na svojim telefonima.
To su samo neke od slika iz ove hladne gučke noći, doduše podgrejane savršenom trubačkom muzikom na svakom ćošku, i limenkama od pola litra piva koje su takođe uvek bile nadohvat ruke – samo stotinu dinara za jednu – zbog čega su nas pivari ovde ubeđivali da je ovo najjeftiniji festival na svetu.
Ta procena ipak, u krajnjoj liniji, zavisi od toga koliko novca imate u džepu.
Nekad je mogućno napraviti nezaboravno veselje i s troškom od nula dinara, samo s bocom kulturne rakije. To se dogodilo baš juče, u osvit, kad je na velikom pokazivaču u središtu varošice stajalo da je vazduh tek na 8 stepeni Celzijusa, a bližilo se sedam sati. To je vreme kad se, po tradiciji, Gučom oglašavaju prangije, a četiri kapele, svaka sa svoje strane sveta, sviraju različite arije i sreću se kod Spomenika trubaču. To je takozvana trubačka budilica koja je, s početka, obeležavana praskom prangija.
Ali, to više nisu ta vremena, niti ko sme da stavi 500 ili 1.000 grama baruta u neku cev, odlomi dve bukve i razbudi pola sreza. Sad to ide ovako... Tako velika količina eksploziva na malom prostoru uvek je opasna, pa se prešlo na bezbednije detonacije, koje su takođe, na neki način, simboli slavlja i veselja.
– Svakog jutra u sedam sati ispaljujemo po pet raketa, ovde u središtu varošice, dižu se na visinu od stotinu metara i tek tamo detoniraju i prave zvuk koji budi svakog. Bezbedno je, sigurno i lakše, a i dalje se čuje nego nekad – kaže nam Dragan Šulejić (38) iz Beograda, pirotehničar i vlasnik firme „Feniks”, koja je zadužena i za vatromete na glavnoj trubačkoj sceni.
Gledali smo kako juče, tek što se razdanilo, bez problema u vazduh šalju gromoglasne projektile tako što ih jednostavno nameste na klupu za odmor i prinesu malu žišku. Niko ne beži, sem usnulih saboraša koji su, uzalud tražeći bolji konak, osvanuli na obližnjim klupama, pod rosom ovog jesenjeg avgustovskog dana.

Nova nada: Nevena Jovanović
Foto G. Otašević

Kad se budilica završi onda trubači pohitaju u prizemlje gučkog Doma kulture, gde dežurne reduše skuvaju mnoštvo kafa i otvori se boca rakije. Sve to je sasvim dovoljno da mlade službenice Doma poskoče na noge lagane, da se Bojan Krstić iz Vladičinog Hana, dolazeći s budilice da bi se ugrejao, lati svoje raspevane trube i da tako počne igranka od pola sata, u kućnom kafeu. Od običnog etno-cupkanja, do moravca. Ko ne zna da igra kolo, pa nije obavezan ni da se hvata.
A ovde znaju skoro svi. Čak i klinci i devojčice, da čovek ne poveruje koliko junoša prati ove srpske ritmove i slavlja. Zato je takmičenje mladih trubača u Guči okupilo čak 16 finalista (šest pionirskih i 10 omladinskih kapela) i skoro hiljadu posetilaca. Kod pionira, najbolji je orkestar Miroslava Đunisijevića iz Arilja, a prvi trubač je Nikola Krstić iz Zagužanja, kod Surdulice. U omladinskoj konkurenciji pobedio je orkestar Danijela Lazarevića iz Stubla, prvi trubač je Kristijan Trajković iz Zagužanja.
Po programu 56. Sabora, za subotu je bila predviđena završnica, takmičenjem 18 najboljih trubačkih orkestara, dok su danas na rasporedu samo komercijalni koncerti Miroslava Ilića i Severine Kojić.

Čepurin: Gigantski teret odgovornosti na Vučiću
U intervjuu za „Sputnjik” Čepurin je naveo da misli da je „dobro da se Vlada oslanja na solidnu većinu u parlamentu, a i u društvu”.
„Teško je manipulisati takvom Vladom, između ostalog, i iz inostranstva. Istina je i da je opozicija podeljena. Protivurečnosti između opozicionih snaga su znatno veće nego nesuglasice između njih i Vlade. Mislim da je konstruktivna saradnja Vlade i ovih ili onih opozicionih partija po nekim pitanjima moguća. Sve ovo je dobar osnov za uspešan rad Vlade”, naglasio je ruski ambasador.
On je ukazao da je „druga temeljna stvar postojanje političke volje za promene”.
„Za nas je shvatljiv prioritet evrointegracija koji se tradicionalno deklariše, iako sada budućnost EU za mnoge zemlje, uključujući i članice EU, nije sasvim jasna. Beograd na ovaj način ukazuje poverenje Evropskoj uniji. Mislim da će taj gest Beograda biti ocenjen po zasluzi”, rekao je Čepurin.
Prema njegovom mišljenju, „pravi prioritet je da se nađe mogućnost za ubrzani razvoj zemlje i poboljšanje životnog standarda”.
„Za Srbiju je važan i čitav niz zadataka: očuvanje teritorijalnog integriteta, 'očuvanje naroda', kao što je govorio Aleksandar Solženjicin, utvrđivanje međunarodnog i regionalnog položaja. Umnogome iste zadatke ima i Rusija, koja je već napravila niz energičnih poteza u tom smeru. Drugi ključni zajednički zadatak je da se spreči da Srbija postane siromašni dodatak bogatih zemalja, već da nađe svoj put razvoja. U ovom pogledu saradnja s Rusijom može da bude od interesa za Beograd”, naveo je Čepurin.
On ocenjuje da je „poljoprivreda Rusije poslednjih godina u velikom usponu, ali uvek će joj biti potreban uvoz određene robe iz Srbije i južnih zemalja i važno je što pre stvoriti uslove za povećanje izvoza odgovarajućih kvalitetnih prehrambenih proizvoda i tako zauzeti mesto”.
„Nema sumnje da Vlada Srbije namerava da doprinosi jačanju ekonomske saradnje s Rusijom. Mislim da je važno pravilno odrediti perspektivu, naći nove oblike i formate. Treba izračunati i odrediti ciljeve za povećanje robne razmene u naredne tri-četiri godine. Treba poštovati interese investitora”, kazao je ruski ambasador.
Čepurin je naglasio da je, „s obzirom na to, veoma važno što bolje se pripremiti za predstojeću sednicu Međuvladinog komiteta, koja će se po planu održati u starom ruskom gradu Suzdalju, udaljenom 150 kilometara od Moskve”.
„Sa ruske strane, na čelu ovog komiteta je Dmitrij Rogozin. Očekujemo da se uskoro odredi kopredsednik sa srpske strane. Očekujemo u oktobru i posetu Beogradu ruskog premijera Dmitrija Medvedeva. Mislim da će to biti veoma važna, sadržajna i sveobuhvatna poseta. To je, takođe, znak poštovanja prema Srbiji i Srbima”, rekao je Čepurin.
Na pitanje da li je zadovoljan prostorom koji je posvećen odnosima sa Rusijom, on je naveo da misli da je „Rusija bila pomenuta u ekspozeu premijera četiri puta”.
„I to je bilo pozitivno pominjanje. Ali generalno, spoljnopolitički deo programa je bio veoma lakoničan”, ocenio je Čepurin.
Upitan o tome da li će nova Vlada Srbije imati snage da još unapredi odnose sa Rusijom, u smislu Centra u Nišu, bolje privredne saradnje, izvoza „fijata” i drugih pitanja, Čepurin je odgovorio da će se „sva ta pitanja svakako razmatrati u Suzdalju za mesec dana, kao i tokom posete Dmitrija Medvedeva”.
„Živimo u komplikovanom svetu. To treba imati u vidu. Ali treba imati u vidu i naše - srpske i ruske interese”, naveo je ruski ambasador.
Na pitanje da li očekuje osnivanje nekog posebnog sektora ili kancelarije za odnose za Rusijom, Čepurin je rekao da ruska strana „očekuje da će Srbija formirati stručni tim, koji će biti u stanju da u kraćem roku odredi prioritete i da svakog dana konstruktivno radi na njihovom ostvarenju”.
„Ne možemo da radimo na stari način ako želimo da postignemo suštinski napredak”, kazao je Čepurin za „Sputnjik”, a preneo Tanjug.

Potpredsednik SAD Bajden u utorak u Beogradu
Potpredsednik SAD Džozef Bajden doputovaće u utorak u Beograd, gde će razgovarati sa srpskim državnim vrhom. Biće to drugi dolazak Bajdena u Srbiju, gde je bio 2009. godine. Drugi čovek odlazeće američke administracije, inače u dva mandata zadužen za Balkan, u posetu stiže iz Prištine.  I to je gotovo jedino što je u ovom trenutku zvanično potvrđeno. Prema nezvaničnim informacijama, Bajden dolazi sa suprugom, ali i delegacijom u kojoj je preko 400 ljudi.
Šta će biti teme njegovih razgovora nisu još saopštile ni američka, ni srpska strana. Jasno je, međutim, ne samo zato što stiže iz Prištine, da će jedna od, inače stalnih, tema u srpsko-američkim odnosima biti, trenutno blokiran, dijalog Beograda i Prištine.
Novi momenat na liniji Beograd - Vašington naznačen je u martu ove godine, kada je potpredsednik SAD pozvao srpskog premijera Aleksandra Vučića telefonom na 17. godišnjicu bombardovanja naše zemlje i preneo mu da „žali zbog civilnih žrtava tokom akcije NATO, kao i tokom ratova 90-tih”.
Bajden će se u utorak, inače, po drugi put sastati sa premijerom Vučićem od septembra prošle godine, kada su se sastali u Vašingtonu, a Bela kuća je nakon toga sopštila da je potpredsednik SAD u razgovoru s Vučćem ukazao na strateški značaj napora Srbije da promoviše pomirenje u regionu, uključujući napredak u dijalogu sa Kosovom pod pokroviteljstvom EU.
Njihov susret je bio prvobitno planiran za jun te godine, ali je odložen zbog smrti Bajdenovog sina, pa je umesto njega tom prilikom Vučića primila savetnica za nacionalnu bezbednost Suzan Rajs.
Potpredsednik SAD i premijer Srbije takođe su razgovarali o procesu integracija Srbije u Evropsku uniju, za koji su se, kako je tada saopšteno, obojica lidera složila da će obezbediti dugoročnu stabilnost i prosperitet Srbiji i širem regionu.
Bajden je tada podržao „odlučna nastojanja Srbije u rešavanju situacije u vezi sa izbegličkom i migrantskom krizom”, i obećao da će razmotriti kakvu bi dodatnu podršku SAD mogle da pruže u tom pogledu.
Upitan da li Srbija i pored određenih neslaganja ima iskrenog prijatelja u SAD, Vučić je nakon razgovora sa Bajdenom tada odgovorio da naša zemlja gradi iskrene I prijateljske odnose sa Amerikom.
„Mi dajemo sve od sebe i pokušavamo da izgradimo najbolje moguće odnose, a ono što vidim s druge strane to je dobra volja i poštovanje”, naveo je tada premijer.
Predsednica Centra za spoljnu politiku Aleksandra Joksimović je povodom posete Bajdena rekla da nema dileme da će odnosi Beograda i Prištine biti glavna tema razgovora, te da u prilog tome govori činjenica da će on prvo posetiti Kosovo.
„Verujem da će prema Prištini biti određenih zahteva da se nastavi sa procesom, te da se odblokira primena Briselskog sporazuma”, rekla je Joksimović.
Ona je ocenila da je predstojeća poseta drugog coveka američke administracije vema važna I predstavlja pozitivan signal s obzirom na to da SAD podržavaju evropski put Srbije i da su, kako je podsetila, odigrale aktivnu ulogu u otvaranju poglavlja 23 I 24 u procesu pregovora o pristupanju naše zemlje EU. Uverena je da se, ko god bude novi predsednik SAD, od januara naredne godine, kurs američke spoljne politke neće mnogo menjati, jer je to politika koja predstavlja kontinuitet.
Direktorka Centra za geostrateške studije Dragana Trifković smatra da će Bajden u Prištini razgovarati o saradnji Kosova i SAD, ispunjavanju odrednica Briselskog sporazuma i daljoj saradnji sa Srbijom na regulisanju „međudržavnih odnosa” budući da, kako je rekla, SAD srpsku pokrajinu smatraju posebnom državom i podržavaju put Prištine ka evropskim i međunarodnim institucijama - članstvu u EU I NATO.
Bajden se u novembru prošle godine, na marginama regionalnog samita Brdo-Brioni u Zagrebu, susreo i sa predsednikom Tomislavom Nikolićem, i istakao da SAD podržavaju doprinos Srbije u prevazilaženju bezbednosnih izazova, pozitivan odnos prema migrantskoj krizi, kao i doprinos miru i stabilnosti u regionu.
Ponovio je stav da SAD podržava Srbiju u njenim naporima da sprovede reforme, kao i u težnji da postane punopravni član EU. Dogovore Beograda i Prištine ocenio je „istorijskim korakom”.
Tanjug

SNS i SVM za najbolje moguće odnose Srba i Mađara
Srpska napredna stranka i Savez vojvođanskih Mađara potpisali su danas Koalicioni sporazum o ostvarivanju zajedničkih programskih opredeljenja i najboljih mogućih odnosa između Srba i Mađara.
Programska opredeljenja definišu ciljeve u svim oblastima društvenog života, sa posebnim osvrtom na jačanje privredne aktivnosti, boljeg života građana i daljeg razvoja AP Vojvodine, saopštila je SNS.
Kako se navodi, dve stranke su se dogovorile o zalaganju za realizaciju projekata izgradnje infrastrukture od vitalnog značaja za našu zemlju, kao i jačanju napora da se stvore uslovi za poboljšanje poljoprivredne proizvodnje i unaprede uslovi života i rada proizvođača.
Srpska napredna stranka i Savez vojvođanskih Mađara dogovorile su se o jačanju kapaciteta države u daljoj borbi protiv korupcije i kriminala, kao i ostvarivanju maksimalne bezbednosti za sve građane naše zemlje, ističe se u saopštenju.
Tanjug

Uklonjen Park mira, počela revitalizacija mosta u Kosovskoj Mitrovici
Kosovska Mitrovica – Revitalizacija Glavnog mosta na Ibru, koji razdvaja severni srpski i južni deo Kosovske Mitrovice, počela je uklanjanjem Parka mira, koji je postavljen 18. juna 2014. godine, pošto je iste noći uklonjena velika betonska barikada.
Uklanjanje Parka mira i revitalizacija mosta sprovodi se u skladu sa sporazumom iz Brisela koji su dve pregovaračke strane, Beograd i Priština, pod monitoringom EU postigle 25. avgusta prošle godine, a i pošto je dogovor potvrđen u novoj rundi pregovora u Briselu, pre dve nedelje.
Uklanjanje Parka mira počelo je u prepodnevnim satima s južne strane mosta, uklanjanjem metalne ograde, što nije bilo vidljivo sa severne strane grada, s obzirom na to da su metalne ograde s vidnim oznakama EU ostale na tom delu mosta.
U prisustvu italijanskih karabinjera i velikog broja pripadnika Kosovske policije, bagerima su polomljene žardinjere u kojima su bile zasađene tuje, a rušenje Parka je posmatrao veliki broj građana južne Mitrovice.
Prilikom uklanjanja Parka, na mostu nisu viđeni predstavnici Srba lokalnih samouprava koje funkcionišu u sistemu Prištine i Republike Srbije (Goran Rakić, gradonačelnik severne Mitrovice, i Aleksandar Spirić, predsednik Privremenog organa Opštine Kosovska Mitrovica), a bio je Agim Bahtiei, gradonačelnik južne Mitrovice, koji je kazao da je „revitalizacija mosta plod dogovora iz Brisela Beograda i Prištine od pre godinu dana”.
Radove na revitalizaciji mosta finansira EU s 1,2 miliona evra, a u saopštenju koje je izdala navodi se da će „obnova mosta doprineti olakšavanju kontakata ljudima u severnoj i južnoj Mitrovici, a i šire”.
Inače, u skladu sa sporazumom koji su postigle dve pregovaračke strane, predviđeno je da radovi na revitalizaciji mosta, kao i na preuređenju Ulice kralja Petra u severnom delu grada u pešačku zonu, s regulisanim saobraćajnicama, budu završeni do 20. januara sledeće godine, kada će most biti otvoren za saobraćaj za pešake u oba smera. Pešačka zona biće od Glavnog mosta do Trga Šumadija, a ka multietničkim kvartovima, Bošnjačka mahala i Tri solitera biće izgrađeni kružni tokovi, koji su predviđeni i na južnoj strani mosta.
Na poslednjoj „maratonskoj” rundi pregovora u Briselu, Beograd je dobio pisane garancije da će sa severne strane mosta biti stacionirane snage Kfora.
U gradu je bilo mirno, a sa severne strane nije primećeno okupljanje građana koji su sa strepnjom iščekivali uklanjanje svojevrsne barijere na mostu, imajući u vidu da je za poslednjih 17 godina iz pravca južnog dela grada bilo više od hiljadu nasrtaja ekstremnih Albanaca na severnu Kosovsku Mitrovicu.
Primećena su dva džipa italijanskih karabinjera, vozilo Euleksa i pojačan broj službenika Kosovske policije, koji inače danonoćno dežuraju na obe strane mosta, na kojem je od 17. oktobra prošle godine, kada je most ograđen metalnim panoima, ostavljena staza za pešake. Nešto ranije, Goran Rakić, gradonačelnik severne Mitrovice, saopštio je da će u skladu s preporukama tehničke ocene i arhitektonskog dizajna, pešačka zona biti osigurana kaskadama, kako se ne bi desilo da „neko ko je zlonameran, autom krene put pešačke zone”.
Glavni most na Ibru je od 2011. godine zatvoren za saobraćaj, pošto su specijalne jedinice Rosu, koje su pod komandom Prištine nasilno zauzele administrativni prelaz Brnjak, na severu Kosmeta. U strahu za bezbednost od nasilnog upada albanskih ekstremista iz južnog dela grada, ali i zbog sprečavanja uspostavljanja institucionalnog sistema Prištine, čemu se sever godinama opirao, podignuta je betonska barikada, jedna od najvećih na severu Kosova Barikada je posle tri godine uklonjena, a na mostu je izgrađen Park mira.
Inače, saobraćaj iz južnog ka severnom delu grada i obrnuto odvija se preko dva druga mosta na Ibru koja su danonoćno otvorena i preko kojih vozila nesmetano saobraćaju.


Početak radova na mostu (Foto Tanjug/Željko Tvrdišić)
Srbi traže da EU bude garant bezbednosti
Kosovska Mitrovica – Radovi na revitalizaciji Glavnog gradskog mosta na Ibru u Kosovskoj Mitrovici počeće danas, a uporedo će se izvoditi preuređenje Ulice kralja Petra, u severnom delu grada, u pešačku zonu. Ovi radovi se obavljaju u skladu sa sporazumom koji su usaglasili Beograd i Priština u avgustu prošle godine, potvrđenom pre dve nedelje u novoj rundi pregovora u Briselu, pod pokroviteljstvom Evropske unije.
Radovi, koje finansira EU s oko milion evra, trajaće oko četiri meseca, kako bi most, najpre za pešake, a potom i za saobraćaj, bio otvoren 20. januara sledeće godine, kako je i predviđeno Sporazumom.
Gradonačelnik severne Mitrovice Goran Rakić, u saopštenju dostavljenom medijima, precizira da je dogovorom o revitalizaciji planirano da s obe strane mosta budu stacionirani punktovi Kfora, Euleksa i Kosovske policije, koji će dodatno obezbeđivati čitav prostor oko mosta, kako bi predupredili moguće incidente.
Pešačka zona koja će biti na potesu od Glavnog mosta do kružnog toka na Trgu Šumadija, kako se navodi u saopštenju gradonačelnika Rakića, inače prvog čoveka opštine koja funkcioniše u sistemu Prištine, dodatno će biti osigurana podizanjem kaskade, kako se „ne bi moglo desiti da neko ko je zlonameran, autom krene put pešačke zone”.
Regulisanje saobraćaja, tačnije levo i desno od mosta, na delu koji vodi ka Bošnjačkoj mahali i naselju Tri solitera, naknadno će odraditi lokalna samouprava.
„Imajući u vidu brojne incidente u proteklih 17 godina, kada je evidentirano 120 upada Albanaca iz južnog dela grada, tokom kojih su ubijena dve osobe srpske nacionalnosti, a više stotina teže i lakše povređeno, pozivam predstavnike međunarodne zajednice, odnosno EU, da kao što su i obećali, ostanu garant bezbednosti Srba koji strepe od otvaranja ovog mosta”, stoji između ostalog u saopštenju Gorana Rakića.
Da radovi na mostu počinju danas potvrdio je i Aleksandar Spirić, predsednik Privremenog organa Opštine Kosovska Mitrovica, a u obraćanju novinarima ispred opštinske zgrade je naglasio da je „projekat centralne šetališne zone prvi pokazatelj da se Kosovska Mitrovica razvija, a samim tim se stvaraju visoki standardi uređenosti i modernizacije”.
– Vlada Republike Srbije, uz koordinaciju Kancelarije za Kosovo i Metohiju i Opštine Kosovska Mitrovica, nastoji da se ovaj projekat realizuje u predviđenom roku i na osnovu glavnog projekta koji je uradio stručni tim CIP-a. Dinamika projektnih aktivnosti se zasniva najpre na izgradnji zaobilaznih saobraćajnica, a zatim zatvaranje za saobraćaj i uređenje jednog dela Ulice kralja Petra u centralnu šetališnu zonu – kazao je Spirić.
Inače, u toku jučerašnjeg dana nisu primećeni bilo kakvi pripremni radovi na Glavnom mostu na Ibru, koji je, na osnovu sporazuma u Briselu od 25. avgusta prošle godine, već u oktobru bio ograđen metalnim tablama s vidnim oznakama EU. Kako je tada isticano, radovi na revitalizaciji mosta trebalo je da budu završeni do juna ove godine.
Tada je najavljeno i da će biti uklonjen Park mira, koji su Albanci videli kao barikadu, a Srbi kao neki vid zaštite od upada albanskih ekstremista s južne strane Kosovske Mitrovice.
Park mira je postavljen juna 2014. godine, pošto je prethodno uklonjena velika betonska barikada, a istog momenta kolone automobila iz pravca južnog dela grada su uz trubljenje sirenama prelazile most, kružile Bošnjačkom mahalom i ka multietničkom naselju Tri solitera, što su Srbi protumačili kao provokaciju i opasnost od novog nasrtaja albanskih ekstremista na severni deo grada.
Na obe strane mosta su i juče bili pripadnici Kosovske policije, s tim što su na južnoj strani dežurali i italijanski karabinjeri, a povremeno su se mogle videti i bezbednosne strukture Euleksa.

Referendum otvara sezonu remonta u „briselskoj familiji”
Tereza Mej, novi premijer Velike Britanije, pozvala je sredinom prošle sedmice ruskog predsednika Vladimira Putina. U prvom međusobnom kontaktu i Mejova i Putin izrazili su „nezadovoljstvo sadašnjim stepenom saradnje u političkoj i u ekonomskoj sferi” i dogovorili se da se sretnu „u bliskoj budućnosti”.
Premijerka druge najjače ekonomije EU spremna je na jačanje odnosa sa Rusijom – zemljom prema kojoj Brisel od proleća 2014. energično drži visoki zid ekonomskih sankcija zbog aneksije Krima?
Na Svetskom ekonomskom forumu u Davosu u januaru, bivši premijer Velike Britanije Dejvid Kameron optužio je Moskvu za „državno podsticanje ubistva” bivšeg ruskog špijuna. Aleksandra Litvinjenka 2006. usred Londona. Kremlj je u januaru odbacio Kameronovu optužbu kao „šegu”. U julu, odmah nakon imenovanja Tereze Mej za novog šefa britanske vlade, Vladimir Putin izjavio je da je „spreman za novi dijalog”.
Početkom leta, britanski birači većinom glasova odlučili su da zemlja koja pridonosi 16 odsto BDP-a EU (2014) i zapošljava preko 3,5 odsto Evropljana treba da napusti tu zajednicu država u današnjem obliku. Sa jedne strane, Brisel se našao u čudu: dok je finansijski urušenoj Grčkoj godinama javno pretio ponižavajućim izbacivanjem (iz evrozone, a možda i EU), šesta ekonomska sila sveta glasala je za „razvod” od najvećeg objedinjenog tržišta sveta.
Na drugoj obali La Manša prepredeni finansijski establišment londonskog Sitija usplahirio se da će biti lišen trgovine evro-finansijskim derivatima u vrednosti od 390 milijardi dnevno, a još i prilike da sa važećim „evropskim bankarskim pasošem” obrće poslove širom evropskog kontinenta. Prošao je prvi šok zbog rezultata britanskog referenduma. Zvanični London nije uslišio odvojene zahteve Žan-Kloda Junkera i Angele Merkel da brakorazvodna parnica počne „odmah i sad”, odnosno „da se sa objavom prvog ročišta ne čeka beskonačno”.
Umesto toga, Tereza Mej najavila je da se odluka o početku pregovora ostavlja sa strane do kraja godine, dok je Sadik Kan, novi gradonačelnik Londona, predložio da se tema otvori na jesen 2017. iza francuskih parlamentarnih i nemačkih federalnih izbora.
Zašto se Londonu ne žuri da raskrsti sa EU?
Jedan od manje znanih a ključnih razloga jeste to što globalni biznis u slučaju sporova uveliko preferira britanski pravosudni sistem u odnosu na kruto zakonodavstvo na kontinentu, navodi američki  „Volstrit džornal”.
Više od četvrtine pravnih jurisdikcija širom sveta (27 odsto) upražnjava danas englesko običajno pravo, a „većina međunarodnih poslovnih ugovora potpisana je uz prihvatanje nadležnosti sudova Velike Britanije u slučaju sporova”.
Brisel je tako sada u iznuđenom poslovnom (i političkom) ćorsokaku jer ne može da natera London da pokrene „razvod”.
London u međuvremenu može da kupuje vreme, telefonira Putinu, najavljuje moguće solo trgovinske aranžmane sa Indijom, Australijom, Japanom, SAD... (koje ne može da sklopi dok ne razreši status u EU).
Postoji najmanje još jedan razlog što London ovih dana povremeno licitira sa mogućim datumima otvaranja parnice u 2018. ili čak 2019.  uprkos padu funte, vrednosti nekretnina, odlivu stručnjaka… Naime, Dauning strit zna da Brisel nije ni blizu jednodušnoj pregovaračkoj platformi o „bregzitu”. Što kasnije počnu politički, privredni i finansijski pregovori dve obale Lamanša, evropski pregovarač menjaće profil. Naime, Evropu od ove jeseni do parlamentarnih izbora u EU i na Ostrvu 2020. sigurno čekaju oktobarski ustavni referendum u Italiji kao i referendum o migrantima u Mađarskoj, dok su u 2017. već su zakazani parlamentarni izbori u Holandiji, predsednički i parlamentarni izbori u Francuskoj, federalni izbori u Nemačkoj.
„Bregzit” danas posebno brine Nemačku, vodećeg trgovinskog partnera Velike Britanije. „Nemačka privreda pretrpeće teže posledice ’bregzita’ od drugih u Evropi”, upozorava nemački Institut za ekonomska istraživanja. Nemački suficit sa Ostrvom dostigao je lane 51 milijardu evra, postoje i druga tržišta, ali čak 750.000 radnih mesta direktno zavisi od biznisa sa Ostrvom, navodi ovaj institut.
Ukoliko kancelarka Merkel ne pobedi na sledećim nemačkim izborima, to bi moglo bitno da oslabi tekući projekat krute Evrope, a onda bi „bregzit” mogao da posluži kao platforma za drugačije pregovore, slute već sad finansijski stratezi u Sitiju.

Sudan: Stotine žrtava poplava
KARTUM - Oko stotinu ljudi je poginulo u Sudanu u poplavama nakon jakih kiša, a uništeno je više hiljada kuća, saopštile su vlasti u nedelju.
Od početka nevremena pre dve sedmice, stotinu ljudi je smrtno stradalo u celoj zemlji, od kojih 25 u državi Kasali na istoku zemlje, objavio je sudanski Crveni krst i dodao da je uništeno 8.000 kuća, prenose agencije.
Brojni stanovnici su se sklonili u barakama sklepanim na vrhovima brežuljaka, a poplave su odsekle glavnu put koji povezuje istok Sudana s glavnim gradom Kartumom, prenosi Fonet.

Malkora: Seksizam u glasanju za generalnog sekretara UN
BUENOS AJRES - Kandidatkinja za generalnog sekretara UN, argentinska ministarka spoljnih poslova Suzana Malkora, smatra da je već duže vreme prisutan seksizam pri izboru za čelnu funkciju UN.
Malkora je za argentinski list „Klarin” rekla da u Ujedinjenim nacijama „još uvek postoji pristrasno glasanje protiv žena”, dodavši da uprkos istim sposobnostima, „uvek postoji mala negativna margina protiv žena”, prenosi AFP.
Ako se pogleda da je trenutno samo jedna žena u Savetu bezbednosti UN, to je američka ambasadorka Samanta Pauer, teško je, smatra Malkora, da se održi izvestan nivo ravnoteže i jednakosti.
„Ali možda grešim”, rekla je ona.
U drugom krugu glasanja u Savetu bezbednosti UN za novog generalnog sekretara UN, Malkora je zauzela treće mesto, iza bivšeg portugalskog premijera Antonija Gutereša i bivšeg ministra spoljnih poslova Srbije Vuka Jeremića, ali je vodeća među pet žena kandidata.
Iako kaže da je „na ličnom nivou veoma zadovoljna” tim rezultatom, Malkora dodaje da je „nažalost, ženama kandidatima mnogo gore nego muškarcima”.
„To me boli zato što mislim da imam veoma uvažene koleginice sa puno iskustva”, kaže ona.
Malkora je bila šef kabineta generalnog sekretara Ban Ki Muna, a za ministra spoljnih poslova Argentine imenovana je u decembru.
Za 70 godina postojanja Ujedinjenih nacija, na čelu ove organizacije nikad nije bila žena.
Za mesto novog generalnog sekretara konkuriše 11 kandidata, a Savet bezbednosti se suočava sa neformalnim pozivima da bi posle osam muškaraca na toj funkciji sada trebalo da izabere ženu, odnosno da bi prednost trebalo dati kandidatu iz istočne Evrope, navodi AFP, a prenosi Tanjug.

Kineski turista „letovao” u izbegličkom kampu
Od našeg dopisnika
Frankfurt, Hajdelberg – Tridesetjednogodišnji Kinez, koji je ovog leta sa rancem na leđima krenuo na proputovanje Evropom, nije ni pretpostavljao da će bezmalo dve nedelje letovanja provesti u izbegličkom kampu u Nemačkoj i da će njegova čudna sudbina „izgubljenog u prevodu” stići na stupce nemačke i svetske štampe.
Kako je otkrio zapadnonemački lokalni list „Dilmener cajtung”, ovaj kineski turista neželjeno je proveo čak 12 dana u izbegličkom kampu u Dilmenu u nemačkoj pokrajini Severna Rajna Vestfalija samo zato što nije znao ni na engleskom ni na nemačkom jeziku da prijavi nestanak novčanika, i to nemačkim službenicima u gradu Hajdelbergu, koji se nalazi u pokrajini Baden Virtemberg, oko 360 kilometara južno od Dilmena.
Još nije sasvim jasno kako je tačno gospodin L., kako je predstavljen u nemačkim medijima, završio u Dilmenu. Međutim, pretpostavlja se da je početkom jula prilikom obilaska pitoresknog univerzitetskog centra primetio da mu je nestao novčanik pa se uputio u policijsku stanicu da to prijavi, ali je greškom završio u gradskoj skupštini u centru Hajdelberga. Tamo službenici očigledno nisu razumeli šta im on objašnjava pa su pomislili da je u pitanju još jedna izbeglica.

Ni kada su radnici nemačkog Crvenog krsta utvrdili čitavu zbrku, nisu ga pustili na slobodu Kineza već je proveo još nekoliko dana spavajući na poljskom krevetu u izbegličkom centru

Kineski turista je uredno popunio formular koji su mu dali, što je zapravo bio zahtev za dobijanje azila u Nemačkoj, i tu počinje njegova dvonedeljna drama kroz nemački birokratski sistem za koji je on postao samo još jedan od više od milion i po tražilaca azila koji su u minuloj godini i po došli u Nemačku.
Prema rečima radnika nemačkog Crvenog krsta Kristofa Šlitermana, koji je prvi otkrio ovu zabunu, kineski turista je znao samo kineski jezik, a upao je u birokratsku „mašineriju iz koje nije mogao da izađe”.
„Proveo je 12 dana u birokratskoj džungli, jer nismo mogli da komuniciramo”, rekao je on, objašnjavajući kako je Kinezu, kao i svakom drugom tražiocu azila, oduzet pasoš, uzeti su mu otisci prstiju, izvršen je medicinski pregled, a dati su mu izbeglička legitimacija, hrana i džeparac.
Potom je u Hajdelbergu stavljen u autobus sa grupom izbeglica i odvezen 300 kilometara severnije u Diseldorf, gde je posle kratkog boravka premešten sto kilometara dalje u gradić Dilmen.
„On očigledno veoma poštuje autoritete pa je jednostavno radio sve ono što mu je rečeno”, objasnio je za regionalni javni servis VDF Šliterman, napominjući da je brzo uočio tog čoveka jer se, kako objašnjava, po skupoj garderobi „razlikovao od drugih a bio je krajnje bespomoćan”.
„Osim toga, ponašao se drugačije od izbeglica. Uporno je pokušavao da ispriča svoju priču, ali ga niko nije razumeo. Stalno je tražio da dobije svoj pasoš nazad, što je suprotno onome što radi većina izbeglica.”
Šliterman je pokušao da razgovara sa njim, koristeći se rukama i nogama, ali kako kaže, uvek je nešto ostalo „izgubljeno u prevodu”. Odlučan da sazna ko je ovaj Kinez, Šliterman odlazi da potraži pomoć u lokalnom kineskom restoranu gde mu preporučuju telefonsku aplikaciju koja omogućava prevod sa mandarinskog kineskog na nemački.
„Govorio sam na nemačkom u aplikaciju (na telefonu), a telefon je prevodio na mandarinski. Ali kada je on odgovorio, ja sam čuo čudan prevod: ’Ja želim da idem u šetnju Italijom’”, rekao je ovaj radnik nemačkog Crvenog krsta, objašnjavajući da je posle korišćenja aplikacije i dolaska vlasnika kineskog restorana koji mu je uživo prevodio utvrđeno da nesrećni kineski turista nije hteo azil u Nemačkoj već da je samo hteo da nastavi put dalje ka Francuskoj i Italiji.
Međutim, ni kada su radnici nemačkog Crvenog krsta utvrdili čitavu zbrku, nisu pustili na slobodu Kineza već je on proveo još nekoliko dana spavajući na poljskom krevetu u izbegličkom centru dok službenici Savezne službe za migracije i izbeglice nisu proverili sve podatke i zvanično poništili njegov zahtev za azil.
„Nemačka je, nažalost, birokratska zemlja. Od izbijanja izbegličke krize je očigledno koliko je razgranat taj sistem”, kaže Šliterman, čija upornost je zapravo spasla Kineza mogućnosti da na razrešenje njegovog zahteva i susreta sa zvaničnim prevodiocem čeka i do godinu dana. „Bio je to izuzetan trenutak za sve nas. Rekao je da Evropa nije ono što je očekivao.”
Ipak, kineski turista nije otišao besan, niti je podneo žalbu nemačkim vlastima, već se srdačno zahvalio svima i nastavio svoje putovanje.

Ksenijin „Spomenar”
Mnogima će biti čudan spoj toliko nespojivih ljudi, ideološki i politički, sa tolikim različitim prošlostima, koji su napisali svoje posvete Kseniji Vučić. Tako je skup njihovih uspomena, priča, eseja i fotografija postao „Spomenar”, bezazleni medij detinjstva iz daleke prošlosti. Nešto poput „Instagrama”, „Fejsbuka” ili „Tiktoka” koje na posebnom mestu čuvaju matorci.
U svakom od tih tekstova različitih žanrova otkrivaju se detalji iz njenog profesionalnog i ličnog života, a kako je njen život posmatran kroz posebnu dioptriju, kao bivše supruge i majke dece najmoćnijeg političara u Srbiji Aleksandra Vučića, nema te predrasude i kontroverze koju joj sa posebnom strašću nije nalepila cinična beogradska čaršija.
Zato je knjiga „Ksenija” izuzetno dragoceno štivo ne samo za porodicu Ksenije Vučić već i za buduće istraživače koji će pokušati da dešifruju događaje od devedestih godina naovamo. Izdavač „Spomenara” je Institut za javnu politiku Vladimira Beba Popovića, bliskog Ksenijinog prijatelja koji se nalazio ne samo na suprotnom političkom spektru već i u različitom političkom univerzumu od onoga u kojem je lebdela Ksenija. Ali, te razlike su ih zbližile, umesto da ih dodatno udalje, što je Popović detaljno i za njega neuobičajeno emotivno opisao u svom tekstu „Šolja čaja”.
Pokazujući da ume da spaja nespojivo, makar za srpsku svakodnevicu, Ksenija Vučić je očigledno posedovala dar i da svoje prijatelje okupi na jednom mestu i posle svoje smrti, poput urednika knjige Petra V. Arbutine, književnog kritičara i esejiste, koji je uređivao knjige i sarađivao na izdanjima velikana poput Milorada Pavića, Mome Kapora, Vladete Jerotića, Milovana Vitezovića. Ima ih još.
Ako tom krugu dodamo i Aleksandra Čotrića, aforističara i pisca, najbližeg saradnika lidera SPO Vuka Draškovića, koji je prve korake u novinarstvu pravio upravo sa Ksenijom Vučić u „Srpskoj reči”, nekadašnjem opozicionom glasilu Srpskog pokreta obnove, pohvataćemo detalje iz novinarske biografije Ksenije Vučić koji su promakli i koji su gotovo nepoznati.
Kako smo mi inače nacija koja pamti kraće od kokoši, dakle, najduže nekoliko dana, o decenijama je izlišno govoriti jer su za Srbe to vekovi – čime su uspeli da demantuju čak i Milankovićev kalendar – drago mi je što će oni koji to žele, a trebalo bi, imati priliku da se uvere da je ona, bez ikakve sumnje, bila jedna od najtalentovanijih novinara svog vremena.
Završivši Istoriju umetnosti na Filozofskom fakultetu u Beogradu, sa obrazovanjem koje se smatra aristokratskim, ona se ne bavi Modiljanijem ili Dalijem, već zaranja u mistični svet srpske politike. Devojka sa Dorćola, iz ugledne porodice koja je takođe ideološki raspolućena, a tako je bilo oduvek i tako će biti zauvek u Srba, Ksenija traži svoj put između desničarskog i monarhističkog glasila i alternativnog Radio Indeksa, koji emituje nove talase mladalačkog bunta generacije koja je imala svoje nade, snove i ideale. Radila je i za VIN produkciju Gordane Suše, koja je bila na suprotnom polu Ksenijinih desničarskih stavova, ali je to nije remetilo da uradi neke od nezaboravnih priloga koja je ta produkcija stvorila. Sa Indeksa je otišla na Studio B, najvažniji medij beogradske čaršije tokom devedesetih. Kada je Zoran Đinđić postao gradonačelnik Beograda, prvi intervju dao je novinarki Studija B – Kseniji Vučić.
Prihvatio sam ideju Bebe Popovića da iščitam stare tekstove „Srpske reči”, koju mi je poslao Čotrić, ali sam robovao predrasudama. Znao sam da je pravila odlične televizijske intervjue na Televiziji Pink sa Edijem Ramom, Nikolom Gruevskim i još nekoliko krupnih političkih zverki iz domaće radinosti. I to je to. Kako u „Spomenaru” ima izuzetnih i emotivnih priloga Elme Zukorlić, Jelene Trivan, Aleksandre Janković, Vladimira Đukanovića, Vanje Udovičića, kao svedočanstvo o njihovom bliskom odnosu bilo mi je zaista dragoceno da pročitam njene davne intervjue iz „Srpske reči”. Nizali su se razgovori sa jednim od osnivača Demokratske stranke filozofom Slobodanom Inićem, rediteljem i predsednikom JUL-a Ljubišom Ristićem, bivšim šefom komunista Dražom Markovićem, glumačkom gromadom Ljubom Tadićem, dramskim piscem Aleksandrom Popovićem...
Zato je veoma važno Ksenijino pisanje posmatrati u tom istorijskom kontekstu nekada velike zemlje, gde vladaju lude šeširdžije u zemlji čuda, na samoj svetskoj granici ideologija, vera i galaksija. Energična, vedra i razborita devojka, još novinarski devojčurak, želi da odgonetne tajnu sedmog pečata, ali srpskog. Ulazi u redakciju gde pišu profesori univerziteta, pisci i intelektualci koji su za kralja i otadžbinu, ali ne samo oni već i novinari sa drugačijom ideološkom matricom. Od žestoke Dane Drašković, matematičara Milana Božića, akademika desne orijentacije Nikole Miloševića i Koste Čavoškog, predsednice Građanskog saveza Vesne Pešić. U tu šaroliku galeriju ličnosti i likova umešali su se i Gordana Suša, Nadežda Gaće, Radivoj Cvetićanin, Mihajlo Kovač, Ejub Štitkovac, tako da su se, i pored dominacije stavova SPO, mogle videti i drugačije političke boje, po principu do tada nepoznatog umetničko-političkog pravca, srpskog kubizma.
Ksenija odmah kreće u akciju, ne dozvoljava da je zvučna imena prestrave, već se nameće upravo intervjuima koji značajno podižu rejting krunskog dvonedeljnika u Republici. Jedna od najboljih reportaža iz tog vremena je upravo njena, opis neuspelog intervjua sa tadašnjim gospodarem života i smrti u Srbiji, Željkom Ražnatovićem Arkanom u Erdutu. Trebalo je mnogo hrabrosti za takav tekst i ona ga je imala.
Ponovo treba staviti Ksenijin novinarski angažman u novi kontekst, a to je njena veza i brak sa Aleksandrom Vučićem, zato što je mačističko društvo poput našeg, robujući stereotipima o supruzi tadašnje mlade političke zvezde u usponu, a kasnije i najmoćnije političke figure u Srbiji, po automatizmu Kseniju smestilo u otrcani kliše Vučićeve supruge. I kod većine je tamo ostala i kada su okončali bračnu zajednicu. Takva vrsta olakog klasifikovanja žena – „ma daj, da nije bilo Vučića” – jedna je od najvećih nepravdi učinjenih prema nekoj koleginici u srpskom novinarstvu.
Iako se tada nije moglo ni naslutiti dokle će Vučić dogurati, etiketa joj je prilepljena po starom običajnom pravu, a samo je uži krug novinarskog esnafa znao koliko je Ksenija bila svoja, talentovana i autentična. Nisam bio njen prijatelj, već kolega. Kako sam za njen novinarski forsaž saznao tokom sklapanja ove knjige, a ona je imala sve resurse da to odavno razglasi na sva zvona, sada mi je mnogo jasnije zašto je imala toliko raznobojnih prijatelja upisanih u „Spomenar”.

„Njujork tajms”: Amerika šalje Ukrajini stare modele kasetne municije - ne eksplodira odmah
SAD planiraju da Ukrajini pošalju stare modele kasetne municije koje u 14 odsto slučajeva ne detoniraju odmah, piše „Njujork tajms”.
Prema podacima lista, Pentagon uverava da su modernizovali model. Međutim, poboljšan je samo domet projektila, koji još uvek sadrži granate, čiji procenat neispravnosti je američki vojni resor opisao kao neprihvatljivo visok.
Prema pisanju „Njujork tajmsa”, pukovnik vojske u penziji Al Vosburg, koji je prošao obuku za uklanjanje eksplozivnih ubojnih sredstava, rekao je da će proces čišćenja područja nakon upotrebe ovakvih projektila potrajati, jer se ne mogu ručno pomerati. Pored toga, biće potrebna edukativna kampanja za stanovništvo koje će se vratiti na ove teritorije i koje bi moglo da strada od neeksplodiranih granata.
Savetnik za nacionalnu bezbednost američkog predsednika Džejk Salivan saopštio je 7. jula da su SAD odlučile da isporuče kasetnu municiju Ukrajini, čijoj se upotrebi UN protive. On je takođe napomenuo da je Kijev Vašingtonu dao pisane garancije za minimiziranje rizika za civile prilikom upotrebe ove vrste municije.

Tri osobe povređene u lančanom sudaru na auto-putu Beograd-Zagreb
Tri osobe su povređene večeras u lančanom sudaru na auto-putu Beograd-Zagreb u smeru ka gradu kod Zmajeve pumpe, rečeno je Tanjugu u MUP-u.
U sudaru su učestvovala dva putnička vozila i jedan kamion, a tri osobe koje su se žalile na povrede zbrinule su ekipe hitne pomoći.
Automobil SUV marke ''audi'' i drugo vozilo su od siline udara u potpunosti uništeni, dok je na kamionu pričinjena manja materijalna šteta.
Zbog sudara je na tom delu auto-puta formirana dugačka kolona, prenosi Tanjug.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Tramp: Takmičim se sa kvarnim medijima
VAŠINGTON - Republikanski kandidat na predsedničkim izborima u SAD Donald Tramp najoštrije je napao medije nakon pisanja „Njujork tajmsa” da je postao depresivan i zlovoljan zbog „bledih izgleda” da pobedi na izborima.
„Ne takmičim se sa kvarnom Hilari Klinton. Takmičim se sa kvarnim medijima”, rekao je Tramp, obraćajući se u Konetikatu.
Izgleda da je republikanski predsednički kandidat naročito uznemiren zbog članka „Njujork Tajmsa” u kojem se citiraju njegovi neimenovani saradnici kako tvrde da je njegovo raspoloženje privatno „često zlovoljno i nestalno”, ocenjuje AFP.
U članku se navodi da su republikanci, bliski njegovoj kampanji, rekli da je on „iscrpljen, frustriran i zbunjen” političkim procesom.
„Moji mitinzi nisu odgovorajuće medijski ispraćeni. Oni nikada ne diskutuju o pravoj poruci i nikada ne pokazuju veličinu publike ili entuzijazam”, naveo je danas Tramp na svom nalogu na Tviteru.
Tramp se mesecima žalio zbog izveštavanja medija, a oduzeo je akreditacije velikom broju novinskih organizacija, među kojima su „Njujork tajms”, „Bazfid”, „Politiko” i „Vašington post”, obećavši da će kao predsednik olakšati podnošenje tužbi protiv medijskih kuća, prenosi Tanjug.

Turska: Uhapšen Grk sa 50 kilograma heroina
ANKARA, ATINA - U Turskoj je uhapšen 31-godišnji grčki državljanin sa ostrva Rodos koji je pokušao da u Grčku unese 50 kilograma heroina.
ANA prenosi da je Grk uhapšen prošle nedelje u turskom primorskom gradu Ajvalik dok je pokušavao da se ukrca na brod koji je išao ka grčkoj luci Mitilena na ostrvu Lezbos, prenosi Tanjug.

Nemačka: Radikalni islamisti pokušavaju da vrbuju izbeglice
BERLIN - Nemačka obaveštajna agencija tvrdi da je zabeleženo stotine pokušaja radikalnih islamista da vrbuju izbeglice iz izbegličkih centara.
„Znamo za više od 340 slučajeva. Međutim to su samo slučajevi za koje znamo. Verovatno ih ima mnogo više”, rekao je nemačkim medijima direktor Federalne kancelarije za zaštitu ustava Hans-Georg Masen.
Kako je preneo hrvatski portal index.hr, Masen je naveo da je „osoblje u nemačkim izbegličkim centrima svesno situacije”.
„Zabrinjava nas što salafisti i drugi islamisti promovišu svoja gledišta. Znamo da među tražiteljima azila ima mnogo mladih ljudi sunitske orijentacije. Oni često dolaze iz konzervativnih islamističkih krugova i žele da svakog petka idu u džamiju gde se govori arapski”, rekao je on.
Masen je rekao da su i pre nedavnog stanja pogoršanja nasilja u nekoliko proteklih meseci u Nemačkoj izvedeni islamistički napadi u kojima su mete bili i policajac u Hanoveru, kao i hram sika u Esenu.
„Lekcija koju treba da naučimo iz svega jeste da ne smemo da se koncentrišemo samo na Islamsku državu, koji može da šalje terorističke snage u Evropu, kao na primer u Pariz ili Brisel. Umesto toga to mogu biti i pojedinci koji su se sami radikalizovali ili primaju naređenja”, kazao je Masen, a preneo Tanjug.

Bombarderi poleteli iz Rusije uništili ciljeve ID u Siriji
MOSKVA - Šest ruskih bombardera TU-22M3, koji su poleteli iz Rusije, uništilo je danas skladišta oružja samozvane Islamske države u blizini džihadističkog uporišta u gradu Deir Ezor na istoku Sirije, saopštilo je danas rusko Ministarstvo odbrane. U saopštenju se navodi da su ruski bombarderi „tupoljev” izvršili napade na jugozapadu, istoku i severoistoku Deir Ezora, sravnivši sa zemljom dva komandna punkta IS, šest skladišta oružja, vozila džihadista i „veliki broj boraca”, prenela je agencija AFP.
IS kontroliše velika područja grada Deir Ezor, kao i veći deo naftom bogate istoimene provincije na istoku Sirije, a takođe se bori sa režimskim snagama za kontrolu nad tamošnjom ključnom vojnom bazom. Svi ruski bombarderi su se bezbedno vratili u matičnu bazu u Rusiji.
Tanjug

Neredi u Milvokiju
MILVOKI - Na stotine ljudi izašlo u subotu uveče na proteste u Milvokiju, nekoliko sati nakon što je jedan policajac pucao i ubio sumnjivu naoaružanu osobu, saopštile su lokalne vlasti. Kako prenose agencije, nakon pucnjave u delu grada gde živi većinom afroameričko stanovništvo, demonstranti su pucali u vazduh, bacali kamenje, zapalili automobil i podmetnuli požar na benzinskoj stanici.
Dvadesettrogodišnji osumnjičeni, za koga se ustanovilo da već ima poduži policijski dosije, gradom se vozio sa napunjenim ukradenim pištoljem kada ga je policija izvukla iz vozila zbog „sumnjivih aktivnosti”. Drugi osumnjičeni, koji je pokušao pobeći iz istog automobila, brzo je priveden.
U saopštenju policije Milvokija ne stoji je li ubijeni ispalio ijedan metak ili je tokom incidenta samo uperio pištolj u policajce, navode agencije. Vlasti nisu otkrile imena osumničenih, policajca niti njihovu rasnu pripadnost, piše Rojters.
Gradonačelnik Tom Baret je potvrdio da država istražuje slučaj i da je jedan od policajaca na uniformi nosio kameru. Predstavnik gradske uprave Milvokija Alderman Ašanti Hamilton je na konferenciji za novinare rekao da je u gradu nastao metež i pozvao je na mir.
Fonet

Švajcarska: posle žrtve, umro i napadač iz voza
SENT GALEN - Muškarac koji je izveo napad u vozu u Švajcarskoj, pri čemu je ubio jednu i ranio pet osoba, umro je danas u bolnici, objavila je policija regiona Sent Galena, a preneo AFP. „Optuženi 27-godišnji švajcarski državljanin umro je od povreda”, navedeno je u saopštenju policije.
Ranije danas je preminula jedna od šest osoba povređenih u napadu u subotu u vozu na severoistoku Švajcarske. U policijskom saopštenju je navedeno da je 34-godišnja žena, koja je bila u kritičnom stanju, preminula jutros od posledica povreda.
Naoružani muškarac ranio je juče nožem u vozu na severoistoku zemlje šest osoba, među kojima jedno šestogodišnje dete, a pri tom je i zapalio vagon zapaljivom tečhnosčhu i naneo putnicima opekotine, javile su agencije. Napadač je izveo napad u vozu koji je bio u pokretu na krajnjem istoku zemlje, kod granice sa Lihtenštajnom, a tom prilikom je, takođe, ranjen, saopštila je regionalna policija.
Među povređenima, pored žene koja je danas preminula, su i dvojica muškaraca starih 17 i 50 godina, dve žene stare 17 i 43 godine, kao i šestogodišnja devojčica, svi imaju opekotine i povrede zadate nožem. Švajcarska policija saopštila je danas da za sada nema naznaka da je napad bio teroristički čin.
„Za sada nema naznaka da je to bio teroristički ili politički motivisan čin”, navodi se u saopštenju regionalne policije u Sankt Galenu.
Policija u subotu uveče nije isključila mogućnost da je taj napad bio zločin iz strasti i saopštila je da motiv napada još nije utvrđen, ali da je mala verovatnoća da je reč o terorizmu, preneo je Rojters.
U vozu su se, u trenutku napada, nalazile desetine putnika. Policija je navela i da je vozu pričinjena šteta u visini od oko 92.000 evra.
Tanjug

Požar u iračkom porodilištu namerno izazvan
BAGDAD - Požar na odeljenju za porodilje bolnice u Bagdadu, u kojem je poginulo 13 prevremeno rođenih beba, namerno je izazvan, izjavio je danas portparol iračkog Ministarstva zdravlja Ahmed al-Rudeini. On je prethodno naveo da je požar u bolnici „Jarmuk”, jednoj od najvećih u Bagdadu, izbio zbog kvara na električnim instalacijama.

Izgoreli inkubatori ispred porodilišta (Foto Rojters)
Istragom je, međutim, „otkriveno prisustvo zapaljivih materija na licu mesta, što ukazuje da je požar podmetnut”, rekao je Al-Rudeini i dodao da je u međuvremenu preminula još jedna beba, pa je broj žrtava povećan sa 12 na 13. Mnoge državne bolnice u Bagdadu su u lošem stanju, a medicinska usluga koju nude je ispod standarda, pa se jedan broj Iračana u privatnim bolnicama ili bolničkim ustanovama u inostranstvu.
Tanjug

Peru: 50.000 ljudi protestovalo protiv nasilja nad ženama
LIMA - Više od 50.000 učestvovalo je u prestonici Perua, Limi, i još osam gradova u protestnoj šetnji protiv nasilja nad ženama i, kako su istakli demonstranti, ravnodušnosti sudskog sistema, javljaju danas lokalni mediji. Organizatori ističu da je to dosad najbrojniji protest u Peruu, a usledio je posle nekoliko medijski veoma ispraćenih slučajeva u kojima su muškarcima, kako tvrde grupe za prava žena, određene previše blage kazne za nasilje, prenela je agencija AP.
Protestna šetnja protiv nasilja nad ženama, održana juče, okončana je pred Palatom pravde u Limi. U šetnji je učestvovao i predsednik Perua Pedro Pablo Kučinski i prva dama Nensi Lang. „U Peruu ne želimo nasilje protiv ikoga, a posebno protiv žena i dece”, istakao je Kučinski.


Sa jednog od protesta u Peruu protiv nasilja nad ženama (Foto Rojters)
On je nešto ranije izjavio da će njegova vlada „zatražiti nove mere koje bi omogućile ženama da prijave nasilje, zato što nasilje cveta u ambijentu u kojem se napadi ne prijavljuju, a udarci trpe u tišini, a tako ne treba da bude”.
Predsednik peruanskog Vrhovnog suda Viktor Tikona izjavio je: „Današnji dan, 13. avgusta, je istorijski dan za ovu zemlju zato što označava početak nove kulture iskorenjivanja marginalizacije žena, a posebno nasilja”. On je najavio da će predstavnike demonstranata primiti komisija sastavljena od sudija.
Tanjug

U Njujorku ubijeni imam i njegov pomoćnik
NjUJORK - Nepoznati napadač ubio je iz vatrenog oružja jednog njujorškog imama i njegovog pomoćnika u blizini njihove džamije u Kvinsu, javili su danas američki mediji. Njujorška policija navodi da su imam Maulama Akondži (55) i njegov pomoćnik, 64-godišnji Tara Judin, ubijeni juče usred bela dana, oko 14 sati po lokalnom vremenu u delu Kvinsa koji se zove Ozon Park, prenela je agencija AFP.
U tom kvartu, na granici između Kvinsa i Bruklina, živi veliki broj muslimanskih porodica iz Bangladeša. Napadač je prišao dvojici muškaraca otpozadi i ispalio im metke u glavu iz neposredne blizine, navela je policija, dodajući navode svedoka da je počinilac pobegao sa lica mesta sa pištoljem u ruci. Američki mediji izvestavaju da su imam i njegov pomoćnik ubijeni dok su napuštali džamiju Al-Furkan Džame Masdžid nakon subotnje popodnevne službe i da su bili obučeni u tradicionalnu muslimansku odeću.


Protest lokalnog stanovništva posle zločina (Foto Rojters)
Policija, međutim, navodi da je motiv ubistva nepoznat i da zasad niko nije uhapšen u vezi sa tim incidentom. „Ništa tokom preliminarne istrage nije ukazalo da su oni ubijeni zbog svoje vere”, rekao je portparol policije.
Iz kancelarije njujorškog gradonačelnika, međutim, ističu da „policija istražuje sve mogućnosti, pa i onu da se radi o zločinu iz mržnje”. Na mestu ubistva spred džamije se kasno sinoć okupilo više stotina ljudi, od kojih mnogi uzvikuju „Želimo pravdu”.
Tanjug

Predizborno desničarenje demohrišćana Merkelove
Od našeg dopisnika
Frankfurt, Hajdelberg – Teroristički napadi koje su izvele izbeglice radikalizovane ekstremnim islamizmom, ali i masovni protesti održani u Nemačkoj u znak podrške turskom predsedniku Redžepu Tajipu Erdoganu, naveli su pojedine funkcionere demohrišćanskoj bloka CDU–CSU Angele Merkel da preuzmu desničarsku populističku retoriku u očiglednoj nameri da uoči septembarskih pokrajinskih izbora i saveznih izbora sledeće godine spreče Alternativu za Nemačku (AfD) da im preotima glasače.
AfD je ove godine stekao popularnost na kritici izbegličke krize i antimuslimanskoj i antiimigrantskoj retorici, a sudeći prema najavama koje dolaze od demohrišćanskog saveznog ministra unutrašnjih poslova Tomasa de Mezijera i njegovih partijskih kolega koji u pojedinim nemačkim pokrajinama vode isti resor, funkcioneri CDU–CSU sada se odjednom zalažu za znatna ograničavanja prava muslimana, izbeglica i nemačkih državljana imigrantskog porekla.
I pre nego što je zvanično predstavio svoj predlog paketa mera koje bi trebalo da poboljšaju bezbednost u Nemačkoj, brojni nemački mediji su otkrili da je De Mezijer isplanirao da se, zarad odbrane od terorizma, zabrani nošenje burke (odevnog predmeta kojim muslimanke prekrivaju celo lice i telo), ograniče načini finansiranja džamija, ukine obaveza lekara na tajnovitost ukoliko je pacijent potencijalna pretnja za javnu bezbednost, ukine dvojno državljanstvo, omogući promptna deportacija svih imigranata koji su počinili krivična dela, ali i izbeglica kojima je odbijen zahtev za dobijanje azila, uvođenje pojma „pretnja za javnu bezbednost” kao osnove za deportaciju, zapošljavanje 15.000 policajaca do 2020. godine, omogućavanje ministrima da imaju pristup podacima o komunikacijama građana koji se skladište kod telekomunikacionih operatera, znatno proširenje video-nadzora na javnim mestima i u vozilima javnog prevoza...
U ovoj, kako navodi magazin „Špigl”, „predizbornoj borbi protiv terorizma”, tvrdolinijaši među demohrišćani ne žele da ostave prostor za manevar ni AfD-u, niti socijaldemokratama sa kojima su u vladajućoj koaliciji – ali protiv kojih će se boriti na izborima.
Međutim, većina predloga naišla je na žestoke kritike medija, stručnjaka za bezbednost, ali i političara levo orijentisanih. Pojedini mediji ističu kako De Mezijer sve čini da bi javnost stekla utisak da je „otkrio novo čudotvorno sredstvo za ranu identifikaciju potencijalnih terorista” te da je „važno da ideja zvuči spektakularno” i da uverava javnost da političari rade sve da bi građane zaštitili, iako se zapravo mnoge predložene mere već primenjuju ili su neefikasne za suzbijanje terorizma.
„Smatram da je zabrana nošenja burke apsolutno dobrodošla”, rekao je za berlinski „Tagesšpigl” Frank Henkel, berlinski ministar unutrašnjih poslova i posle izbora sledećeg meseca najizgledniji novi gradonačelnik nemačke prestonice.
Nasuprot tome, poslanik Bundestaga iz redova opozicione Levice Frank Tempel u izjavi za Radio Dojčlanfunk rekao je da zabrana burke nema nikakve veze sa borbom protiv terorizma. Iako Tempel kaže da mu ne sviđa ideja da vidi mnogo žena kako nose burke, pre svega zbog pitanja prava žena, on kaže da se ne može boriti protiv toga zabranama.
„Morate da razgovarate, morate da pokušate da promenite izvesne poglede na svet, ali to se postiže kroz dijalog a ne zabranama”, kaže Tempel.
Pojedini mediji su već ismejali predlog o ukidanju tajnovitosti odnosa lekar–pacijent, ističući da su lekari već i sada u obavezi da aktiviraju alarm kada na dužnosti saznaju da je pacijent potencijalni počinilac krivičnog dela. Dok je ovom merom De Mezijer želeo da spreči ponavljanje situacije da osobe sa psihičkim problemima izvedu napade, što je bi slučaj u Minhenu, Ansbahu i Vircburgu, predsednik nemačke Savezne lekarske komore dr Frank Ulrih Montgomeri ističe da je poverljivost između lekara i pacijenata osnovno pravo zaštićeno ustavom, te da „ova napeta situacija ne bi smela da navede ljude na ishitrena politička i zakonska rešenja”.
Komentator „Lajpciger folkscajtunga” ističe da zabrana burke ne bi sprečila samoubilački napad u Ansbahu, da promena zakonskih odredaba o državljanstvu ne bi imala uticaja na napad sekirom u vozu kod Vircburga i da ubilački pohod u Minhenu ne bi bio sprečen da je tamo bilo više policajaca.
Ipak, najveću debatu izazvao je predlog za ukidanje dvojnih državljanstava, koje demohrišćani smatraju „ogromnom preprekom za integraciju”, ističući da se oni „protive podeljenoj lojalnosti” i da „ko god hoće da se bavi politikom stranih vlada, preporučujemo mu da napusti Nemačku”. Oni ističu da „pozivaju ljude da svesno izaberu vrednosti slobodnog, demokratskog ustavnog poretka”, pri čemu traže i „brzu deportaciju govornika mržnje koji nemaju nemačko državljanstvo”.
Ovim predlogom demohrišćani žele da stave do znanja javnosti da neće dozvoliti Erdoganu i njegovim pristalicama da sukob sa pristalicama pokreta Fetulaha Gulena, kojeg optužuju za neuspeli vojni puč, prenesu u Nemačku. Oko 530.000 ljudi turskog porekla ima nemačko i tursko državljanstvo. Pristalice ukidanja dvojnog državljanstva ističu da je problem, kako kaže funkcioner CDU Jens Špan, kada su „interesi, ciljevi i principi” dve zemlje snažno suprotstavljeni, što sve više biva u slučaju Nemačke i Turske.
S druge strane, vicekancelar i šef socijaldemokrata Zigmar Gabrijel smatra da predlog o ukidanju dvojnih državljanstava daje „potpuno pogrešan signal”, dok novinar liberalnog minhenskog „Zidojče cajtunga” ističe da dvojno državljanstvo služi za građane „koji kod kuće žive u dve kulture”, te da su oni „državljani sa svojom istorijom, tradicijom, korenima i identitetom koji je posledice toga”. Zbog toga se pojedini kritičari protive označavanjem ovih ljudi kao „petokolonaša” i protivnika demokratije, dodajući da bi se isto tako moglo poći od toga da među 12 odsto građana koji u Nemačkoj podržavaju AfD ima znatno više neprijatelja demokratije.

Ksenijin „Spomenar”
Mnogima će biti čudan spoj toliko nespojivih ljudi, ideološki i politički, sa tolikim različitim prošlostima, koji su napisali svoje posvete Kseniji Vučić. Tako je skup njihovih uspomena, priča, eseja i fotografija postao „Spomenar”, bezazleni medij detinjstva iz daleke prošlosti. Nešto poput „Instagrama”, „Fejsbuka” ili „Tiktoka” koje na posebnom mestu čuvaju matorci.
U svakom od tih tekstova različitih žanrova otkrivaju se detalji iz njenog profesionalnog i ličnog života, a kako je njen život posmatran kroz posebnu dioptriju, kao bivše supruge i majke dece najmoćnijeg političara u Srbiji Aleksandra Vučića, nema te predrasude i kontroverze koju joj sa posebnom strašću nije nalepila cinična beogradska čaršija.
Zato je knjiga „Ksenija” izuzetno dragoceno štivo ne samo za porodicu Ksenije Vučić već i za buduće istraživače koji će pokušati da dešifruju događaje od devedestih godina naovamo. Izdavač „Spomenara” je Institut za javnu politiku Vladimira Beba Popovića, bliskog Ksenijinog prijatelja koji se nalazio ne samo na suprotnom političkom spektru već i u različitom političkom univerzumu od onoga u kojem je lebdela Ksenija. Ali, te razlike su ih zbližile, umesto da ih dodatno udalje, što je Popović detaljno i za njega neuobičajeno emotivno opisao u svom tekstu „Šolja čaja”.
Pokazujući da ume da spaja nespojivo, makar za srpsku svakodnevicu, Ksenija Vučić je očigledno posedovala dar i da svoje prijatelje okupi na jednom mestu i posle svoje smrti, poput urednika knjige Petra V. Arbutine, književnog kritičara i esejiste, koji je uređivao knjige i sarađivao na izdanjima velikana poput Milorada Pavića, Mome Kapora, Vladete Jerotića, Milovana Vitezovića. Ima ih još.
Ako tom krugu dodamo i Aleksandra Čotrića, aforističara i pisca, najbližeg saradnika lidera SPO Vuka Draškovića, koji je prve korake u novinarstvu pravio upravo sa Ksenijom Vučić u „Srpskoj reči”, nekadašnjem opozicionom glasilu Srpskog pokreta obnove, pohvataćemo detalje iz novinarske biografije Ksenije Vučić koji su promakli i koji su gotovo nepoznati.
Kako smo mi inače nacija koja pamti kraće od kokoši, dakle, najduže nekoliko dana, o decenijama je izlišno govoriti jer su za Srbe to vekovi – čime su uspeli da demantuju čak i Milankovićev kalendar – drago mi je što će oni koji to žele, a trebalo bi, imati priliku da se uvere da je ona, bez ikakve sumnje, bila jedna od najtalentovanijih novinara svog vremena.
Završivši Istoriju umetnosti na Filozofskom fakultetu u Beogradu, sa obrazovanjem koje se smatra aristokratskim, ona se ne bavi Modiljanijem ili Dalijem, već zaranja u mistični svet srpske politike. Devojka sa Dorćola, iz ugledne porodice koja je takođe ideološki raspolućena, a tako je bilo oduvek i tako će biti zauvek u Srba, Ksenija traži svoj put između desničarskog i monarhističkog glasila i alternativnog Radio Indeksa, koji emituje nove talase mladalačkog bunta generacije koja je imala svoje nade, snove i ideale. Radila je i za VIN produkciju Gordane Suše, koja je bila na suprotnom polu Ksenijinih desničarskih stavova, ali je to nije remetilo da uradi neke od nezaboravnih priloga koja je ta produkcija stvorila. Sa Indeksa je otišla na Studio B, najvažniji medij beogradske čaršije tokom devedesetih. Kada je Zoran Đinđić postao gradonačelnik Beograda, prvi intervju dao je novinarki Studija B – Kseniji Vučić.
Prihvatio sam ideju Bebe Popovića da iščitam stare tekstove „Srpske reči”, koju mi je poslao Čotrić, ali sam robovao predrasudama. Znao sam da je pravila odlične televizijske intervjue na Televiziji Pink sa Edijem Ramom, Nikolom Gruevskim i još nekoliko krupnih političkih zverki iz domaće radinosti. I to je to. Kako u „Spomenaru” ima izuzetnih i emotivnih priloga Elme Zukorlić, Jelene Trivan, Aleksandre Janković, Vladimira Đukanovića, Vanje Udovičića, kao svedočanstvo o njihovom bliskom odnosu bilo mi je zaista dragoceno da pročitam njene davne intervjue iz „Srpske reči”. Nizali su se razgovori sa jednim od osnivača Demokratske stranke filozofom Slobodanom Inićem, rediteljem i predsednikom JUL-a Ljubišom Ristićem, bivšim šefom komunista Dražom Markovićem, glumačkom gromadom Ljubom Tadićem, dramskim piscem Aleksandrom Popovićem...
Zato je veoma važno Ksenijino pisanje posmatrati u tom istorijskom kontekstu nekada velike zemlje, gde vladaju lude šeširdžije u zemlji čuda, na samoj svetskoj granici ideologija, vera i galaksija. Energična, vedra i razborita devojka, još novinarski devojčurak, želi da odgonetne tajnu sedmog pečata, ali srpskog. Ulazi u redakciju gde pišu profesori univerziteta, pisci i intelektualci koji su za kralja i otadžbinu, ali ne samo oni već i novinari sa drugačijom ideološkom matricom. Od žestoke Dane Drašković, matematičara Milana Božića, akademika desne orijentacije Nikole Miloševića i Koste Čavoškog, predsednice Građanskog saveza Vesne Pešić. U tu šaroliku galeriju ličnosti i likova umešali su se i Gordana Suša, Nadežda Gaće, Radivoj Cvetićanin, Mihajlo Kovač, Ejub Štitkovac, tako da su se, i pored dominacije stavova SPO, mogle videti i drugačije političke boje, po principu do tada nepoznatog umetničko-političkog pravca, srpskog kubizma.
Ksenija odmah kreće u akciju, ne dozvoljava da je zvučna imena prestrave, već se nameće upravo intervjuima koji značajno podižu rejting krunskog dvonedeljnika u Republici. Jedna od najboljih reportaža iz tog vremena je upravo njena, opis neuspelog intervjua sa tadašnjim gospodarem života i smrti u Srbiji, Željkom Ražnatovićem Arkanom u Erdutu. Trebalo je mnogo hrabrosti za takav tekst i ona ga je imala.
Ponovo treba staviti Ksenijin novinarski angažman u novi kontekst, a to je njena veza i brak sa Aleksandrom Vučićem, zato što je mačističko društvo poput našeg, robujući stereotipima o supruzi tadašnje mlade političke zvezde u usponu, a kasnije i najmoćnije političke figure u Srbiji, po automatizmu Kseniju smestilo u otrcani kliše Vučićeve supruge. I kod većine je tamo ostala i kada su okončali bračnu zajednicu. Takva vrsta olakog klasifikovanja žena – „ma daj, da nije bilo Vučića” – jedna je od najvećih nepravdi učinjenih prema nekoj koleginici u srpskom novinarstvu.
Iako se tada nije moglo ni naslutiti dokle će Vučić dogurati, etiketa joj je prilepljena po starom običajnom pravu, a samo je uži krug novinarskog esnafa znao koliko je Ksenija bila svoja, talentovana i autentična. Nisam bio njen prijatelj, već kolega. Kako sam za njen novinarski forsaž saznao tokom sklapanja ove knjige, a ona je imala sve resurse da to odavno razglasi na sva zvona, sada mi je mnogo jasnije zašto je imala toliko raznobojnih prijatelja upisanih u „Spomenar”.

„Njujork tajms”: Amerika šalje Ukrajini stare modele kasetne municije - ne eksplodira odmah
SAD planiraju da Ukrajini pošalju stare modele kasetne municije koje u 14 odsto slučajeva ne detoniraju odmah, piše „Njujork tajms”.
Prema podacima lista, Pentagon uverava da su modernizovali model. Međutim, poboljšan je samo domet projektila, koji još uvek sadrži granate, čiji procenat neispravnosti je američki vojni resor opisao kao neprihvatljivo visok.
Prema pisanju „Njujork tajmsa”, pukovnik vojske u penziji Al Vosburg, koji je prošao obuku za uklanjanje eksplozivnih ubojnih sredstava, rekao je da će proces čišćenja područja nakon upotrebe ovakvih projektila potrajati, jer se ne mogu ručno pomerati. Pored toga, biće potrebna edukativna kampanja za stanovništvo koje će se vratiti na ove teritorije i koje bi moglo da strada od neeksplodiranih granata.
Savetnik za nacionalnu bezbednost američkog predsednika Džejk Salivan saopštio je 7. jula da su SAD odlučile da isporuče kasetnu municiju Ukrajini, čijoj se upotrebi UN protive. On je takođe napomenuo da je Kijev Vašingtonu dao pisane garancije za minimiziranje rizika za civile prilikom upotrebe ove vrste municije.

Tri osobe povređene u lančanom sudaru na auto-putu Beograd-Zagreb
Tri osobe su povređene večeras u lančanom sudaru na auto-putu Beograd-Zagreb u smeru ka gradu kod Zmajeve pumpe, rečeno je Tanjugu u MUP-u.
U sudaru su učestvovala dva putnička vozila i jedan kamion, a tri osobe koje su se žalile na povrede zbrinule su ekipe hitne pomoći.
Automobil SUV marke ''audi'' i drugo vozilo su od siline udara u potpunosti uništeni, dok je na kamionu pričinjena manja materijalna šteta.
Zbog sudara je na tom delu auto-puta formirana dugačka kolona, prenosi Tanjug.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.


  </body>
 </text>
</TEI>