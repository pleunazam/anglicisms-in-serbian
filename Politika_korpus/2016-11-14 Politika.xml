<TEI version="3.3.0" xmlns="http://www.tei-c.org/ns/1.0">
 <teiHeader>
  <fileDesc>
   <titleStmt>
    <title>The shortest TEI Document Imaginable</title>
   </titleStmt>
   <publicationStmt>
    <p>First published as part of TEI P2, this is the P5
         version using a namespace.</p>
   </publicationStmt>
   <sourceDesc>
    <p>No source: this is an original work.</p>
   </sourceDesc>
  </fileDesc>
 </teiHeader>
 <text>
  <body>
Očekivanja puna strahova
Od našeg dopisnika
Frankfurt, Hajdelberg – Posle prvobitnog šoka od vesti da je za američkog predsednika izabran Donald Tramp, evropski političari, diplomate, analitičari, obaveštajci i vojni stratezi odmah su se bacili na procenu i otkrivanja kuda će zapravo od 20. januara sledeće godine krenuti Trampova Amerika. Da Evropa ne zna da li će kao predsednik Tramp raditi ono što je govorio kao predsednički kandidat u razgovoru za portal političkog magazina „Špigl” potvrdio je šef nemačke diplomatije Frank-Valter Štajnmajer, otvoreno rekavši: „Mi jednostavno nemamo previše pojma šta će uslediti”.
Štaviše, Štajnmajer je istakao da je u nastojanjima da sazna šta će biti spoljna politika republikanskog predsednika nekoliko puta razgovarao sa doajenom američke diplomatije i bivšim američkim državnim sekretarom Henrijem Kisindžerom, ali da odgovor nije imao čak i ovaj mudri republikanac od kojeg se svaki američki predsednik nada da će dobiti neki savet.
„Mnogi su već pokušavali da sagledaju spoljnopolitičku doktrinu ili makar da nađu neku čistu i koherentnu poziciju izvan Trampovih izjava, ali bez većeg uspeha”, rekao je Štajnmajer, dodajući i da je cela spoljnopolitička zajednica u Vašingtonu u mraku, a da on ne može predvidi da li će SAD ubuduće biti više ili manje vojno aktivne, niti da li će biti više ili manje uključene u krize u Siriji i Jemenu.
U svakom slučaju evropska očekivanja od SAD su naprasno puna strahova. Iako je prvi na videlo izašao strah da će Trampova pobeda biti vetar u leđa brojnim evropskim krajnje desničarskim i antisistemskim strankama da osvoje vlast ili bar ugroze stabilnu vlast etabliranih stranaka, lista strahova je znatno duža. Ona se sastoji od pitanja da li će Tramp prekinuti rad na sporazumu o slobodnoj trgovini između EU i SAD (TTIP) i da li će njegovo predsednikovanje izazvati recesiju u svetu, preko toga šta će biti sa NATO i da li će SAD i dalje vojno biti prisutne u Evropi, do toga da li će SAD odustati od svoje ogromne uloge koju je preuzela u međunarodnim odnosima.
Prema oceni Štefana Brauna, komentatora minhenskog dnevnika „Zidojče cajtunga”, ukoliko Tramp zaista povede Ameriku stazama izolacionizma, onda će Nemačka morati da preuzme lidersku ulogu u svetu više nego ikad ranije.
„Za Nemačku, svet bi mogao da se promeni čak i više nego onda kada je pao Berlinski zid. Ukoliko ne želi da prekrši svoja izborna obećanja, Tramp će se više fokusirati na Ameriku nego što je to činio bilo koji njegov prethodnik. Veoma je moguće da će takođe skloniti poslednje ostatke odbrambenog štita koje su SAD planirale da uspostave iznad stare SR (Zapadne) Nemačke, iznad Evrope, a potom i iznad ujedinjene Nemačke. Vašington preuzima najveći teret u međunarodnim krizama? To će se promeniti. Amerika u vanrednim situacijama isporučuje najviše humanitarne pomoći? Ne bi trebalo više to očekivati”, ističe Braun i dodaje da će „Nemačka morati da preuzme više odgovornosti na međunarodnoj sceni”.
Ovo nimalo ne raduje zvanični Berlin, jer će „veća odgovornost” značiti i znatno veće finansijske troškove dok škrta Nemačka i sada kao članica NATO ne ispunjava obavezu da na odbranu troši bar dva odsto bruto društvenog proizvoda.
Poljska i baltičke zemlje su uglavnom plaše da će ih Tramp ostaviti na cedilu što se tiče vojne zaštite od Rusije. Doduše, pojedini komentatori u Estoniji smatraju da situacija nije tako beznadežna i podsećaju da kada je 1980. na američkim predsedničkim izborima pobedio Ronald Regan, mnogi u istočnoj Evropi su bili užasnuti ulaskom glumca u Belu kuću. Godinama kasnije, zemlje iza nekadašnje Gvozdene zavese upravo su Regana smatrali za jednog od najzaslužnijih za kraj Hladnog rata.
Za Artura Rutishauzera, komentatora švajcarskog dnevnog lista „Tages ancajger”, Tramp zapravo bi mogao da poboljša američki spoljnu politiku tako što će reći zbogom konceptu svetskog policajca, koji košta SAD milijarde dolara.
„Da li su američke spoljnopolitičke intervencije proteklih 30 godina bar bile uspešne? Ne. Haiti je danas propala država, baš kao i Avganistan, Somalija i Irak. Sirija i Libija, gde je Obama bezvoljno intervenisao, nisu ništa bolje. Kosovo i Bosna su korumpirane formacije koje EU hrani na kašičicu, a u Ukrajini je pogrešna politika koju su SAD vodile sa EU dovela do otvorenog rata”, ističe on i dodaje da su „stvari mogle da budu još gore pod vlašću Hilari Klinton”.
Premda zvanično svi strahuju od dramatičnih promena američke trgovinske, bezbednosne, spoljne i ekonomske politike, kako ukazuju pojedini mediji, postoje i etablirani političari u EU koji potajno smatraju da bi Trampovo ostavljanje EU na cedilu moglo da joj bude od koristi. Najpre, neće morati više da trpe američku priču o moralnoj superiornosti i najjačoj liberalnoj demokratiji, jer vodeći evropski političari smatraju da je Trampova pobeda dokaz da su i SAD baš kao i evropske države podložne uticaju lažnih obećanja demagoga i politički ne baš tako stabilne.
Osim toga, Trampovo okretanje Amerike sebi možda bi moglo da znači i prekid američkog masovnog nadgledanja i špijuniranja Evrope, koje se sprovodi uz pomoć infrastrukture i obaveštajaca Nemačke. Ukoliko Tramp u skladu sa predizbornim obećanjima uzdrma i temelje NATO, koji Evropi služi kao garant bezbednosti, to bi moglo da ubrza realizaciju nemačko-francuskih planova o formiranje vojske EU. I pre nego što je Tramp bilo šta učinio, njegova pobeda je već dovela do toga da brojni uticajni evropski političari već sada pozivaju EU da pod hitno pitanje sopstvene odbrane i spoljne politike uzme u svoje ruke.
Ukoliko Tramp povede SAD u ekonomsko-finansijski izolacionizam, ogromnu štetu imaće nemački izvoznici, ali će pritom u Evropi pasti i uticaj američkih banaka sa Volstrita koje su sumnjičene za kontroverzne finansijske aktivnosti koje su doprinele i dužničkoj krizi evrozone. Međutim, sve ove dobre strane zasad su uglavnom u drugom planu dok Evropa grčevito čeka da dobije odgovor na pitanje kuda ide Amerika.

Obradovane poklonom iz Amerike
„Rusija i Putin su dobili iznenadni poklon iz Amerike”, glasi naslov jedne analize objavljene u „Njujork tajmsu”, posle šokantnog ishoda predsedničkih izbora koji su, prema prvom utisku, zabrinuli američke saveznike i obradovali njene rivale, Rusiju i Kinu pre svih.
To što će u naredne četiri godine (najmanje) na čelu još najveće političke, ekonomske i vojne sile sveta biti jedan neiskusni novajlija koji je u kampanji pokazao zapanjujuće nepoznavanje suštine međunarodnih odnosa i prave uloge njegove zemlje u njima, po prvim ocenama globalnih analitičara – „prilika je za Moskvu i Peking da uspostave novu paradigmu odnosa velikih sila”.
Gledano iz ovog ugla, Trampov trijumf je međaš uporediv s padom Berlinskog zida: ako je 9. novembar 1989. doneo poredak u kome dominira jedna sila, ovaj 8. novembar je početak njegovog kraja i začetak novog sveta.
Tako bar izgleda iz perspektive sile naslednice počivšeg Sovjetskog Saveza, koja se prostire na dva kontinenta, i azijskog džina koji će uskoro postati najveća ekonomija i upinje se da svoju političku snagu primeri svojim ekonomskim mišićima.
Moskva očekuje „veliku pogodbu”
Ruski predsednik Vladimir Putin je čestitku Donaldu Trampu uputio u TV prenosu prijema za novoakreditovane strane ambasadore ispod pozlaćenih svodova Kremlja. „Nismo mi krivi za ovako loše stanje rusko-američkih odnosa”, rekao je tom prilikom, „a Rusija je spremna i želi njihovu sveobuhvatnu obnovu.”
Pre toga, u kampanji, razmenjivani su komplimenti, među kojima su najviše publiciteta dobile Trampove reči „mislim da ću moći da se sporazumem s njim”. Novoizabranog američkog predsednika je inače naročito impresioniralo to što Putin „kontroliše stvari u Rusiji” (za razliku od Obame u Americi).
Putin je, u stvari, sve vreme kampanje bio senka nad Trampom, kako zbog neuobičajenih simpatija ruskog lidera (i ruske javnosti) za jednog predsedničkog kandidata, tako i zbog optužbi iz rivalskog štaba (i medija) da u tom pogledu postoje neke sumnjive veze. Velika tema je u finišu izborne trke bila navodna provala u servere Demokratske partije od strane zvaničnih ruskih hakera i potom dozirano objavljivanje na sajtu Vikiliksa imejlova delikatnog sadržaja, što je bez sumnje naškodilo Hilari Klinton.
Ono što je međutim iznenađenje jeste posleizborna potvrda – iz usta Sergeja Tjubkova, zamenika ministra inostranih poslova – da su sve vreme održavani kontakti Trampovog neposrednog okruženja s ruskim zvaničnicima.
Kako će Rusija iskoristiti i u kojoj meri nadograditi ovu početnu bliskost ostaje da se vidi, ali je zasad nekoliko stvari očigledno.
Strateški, Moskva očekuje neku novu „veliku pogodbu” sa SAD, a koje vrste, to se jasno vidi iz Putinovih reči s pomenutog prijema da „dve nacije imaju posebnu odgovornost u održavanju globalne stabilnosti i bezbednosti”.
To praktično podrazumeva da Amerika Rusiji prizna status velike sile, pa s tim i nezaobilaznog aktera u svetskim poslovima, što joj je iz Vašingtona osporavano od momenta raspada Sovjetskog Saveza i uspostavljanja unipolarnog poretka na ruševinama bipolarnog.
Amerika je pritom taj poredak shvatila kao novo trajno stanje (u jednom momentu preambiciozno opisano kao „kraj istorije”), dok je Rusija to počela da osporava, kad je, početkom ovog veka, na njeno čelo došao Putin i kad je ekonomski ojačala zahvaljujući izvozu u to vreme skupe nafte.
Ukrajinska kriza i Putinovi potezi u njoj 2014, koji su kulminirali aneksijom Krima, pokazali su da je Rusija stekla novo samopouzdanje. Kolateralna šteta pokazivanja njenih novih mišića bili su međutim njena međunarodna izolacija i neprijatne ekonomske sankcija Zapada.
Iz prvog problema Putin i Rusija su izašli odvažnom vojnom intervencijom u Siriji koja ih je vratila u međunarodne forume, dok drugo još proizvodi štetu. Sankcije u kombinaciji s u međuvremenu srozanim cenama nafte donele su Rusiji recesiju i pad životnog standarda – i neophodnost da se iz toga brzo izađe, jer Putin zna da bi predugo ostajanje na ekonomskoj nizbrdici jednom moralo da načne i njegovu u ovom momentu još impresivnu unutrašnju popularnost.
Dakle, deo „velike pogodbe” s Trampom trebalo bi da bude i kompletna normalizacija međunarodne pozicije Rusije.
Očekivano i realno
Može li Tramp da joj to obezbedi? Odgovor na to pitanje u ovom trenutnu nije moguć, bar dok Tramp ne formira svoju administraciju, odnosno ne odabere svoje ključne saradnike i, razume se, stupi na dužnost – tek 20. januara.
Kao predsednik, Tramp će imati velika ovlašćenja u spoljnoj politici, ali uprkos tome, o svemu, pa donekle i u tome, moraće da strpljivo i mukotrpno pregovara s Kongresom i ostalim akterima sistema: Pentagonom, obaveštajnim kompleksom, lobistima krupnog kapitala…
Neće smeti, prvo, da čini velike ustupke, pogotovo Rusiji, jer bi brzo dobio etiketu velikog kompromisera – što je najviše zamerao Baraku Obami.
U predstojećem pogađanju s Rusijom on ima i prinudu da očuva svoj imidž „umetnika dobrog pogađanja” (parafraza naslova jedne od njegovih autobiografija). Odnosi će svakako postati opušteniji, retorika mekša – a biće manje priča o novom hladnom ratu – ali umetnost pogađanja podrazumeva i da svaka strana za ono što dobije nešto i da.
Može li dakle Tramp Putinu da oprosti prisustvo u Ukrajini i aneksiju Krima, a da pritom ignoriše ključne principe na kojima počiva američko partnerstvo s Evropom, da ne ošteti kredibilitet NATO-a i ne rasturi mrežu globalnih savezništava na kojima počiva američka globalna moć?
Teško. U stvari, to uveliko zavisi od toga da li će Trampov režim biti „mek” – da li će se, posle kampanjskog ignorisanja svih pravila političke pristojnosti, ignorisanja činjenica i prevelike razbarušenosti, Tramp uprepodobiti i leći na rudu institucija i njihovih interesa (takozvane duboke države) – ili „tvrd”, s Trampom koji sluša samo sebe i ponaša se kao slon u staklarskoj radnji.
Zavisi i od toga koliko brzo će, kad se slegne izborna prašina, da se prikoči u zveckanju oružjem između Rusije i NATO-a na istoku Evrope, a kad se sve uzme u obzir malo je izgleda za brzo demontiranje sankcija prema Rusiji i neki generalni zaokret. Pre bi mogao da usledi neki dogovor oko Sirije i generalnog sređivanja situacije na Levantu, mada je i u tome prepreka nesklad interesa. Bliskoistočni haos naime vrši pritisak na EU, a Putinu je stalo da to društvo još više razjedini.
Uostalom, tok nekog novog rusko-američkog detanta zavisiće i od inicijativa i ponuda Moskve, koja bi mogla da se suoči i sa situacijom da se prerano obradovala „poklonu” iz Vašingtona. Na to upozorava ruski ekspert za međunarodne odnose Aleksej Arbatov, po kome ne treba preuveličavati značaj Trampovih reči o Putinu i Rusiji, „jer je reč o čoveku koji ono što govori prilagođava publici kojoj se obraća”.
Šampanjac u Pekingu
„Kina je upravo pobedila na američkim izborima”, naslov je komentara objavljenog „dan posle” na američkom portalu Forin polisi, u kojem autor Džejms Palmer, pišući iz Pekinga, zaključuje da njegove komšije iz kineskog rukovodstva upravo otvaraju boce šampanjca i nazdravljaju.
Glavni razlog za zadovoljstvo je to što Kina dobija sagovornika koji je, uprkos svojoj slikovitoj retorici, u krajnjem ishodu samo dojučerašnja zvezda televizijskih rijalitija koja o spoljnoj politici nema pojma, lik koji preti da će od svojih azijskih saveznika; Japana i Južne Koreje naplatiti usluge „nuklearnog kišobrana” i generalno umanjiti američki kredibilitet kao odbrambenog partnera.
To je, sa stanovišta kineskih interesa, mnogo povoljniji ishod nego da je za sagovornika dobila prekaljenog pregovarača Hilari Klinton koja bi svakako bila veći jastreb od Baraka Obame.
Kineski interes u sučeljavanju s Amerikom je veoma sličan ruskom, što je precizno definisao komentar zvanične agencije Sinhua: Tramp bi morao s Kinom da radi „na novom modelu odnosa na principu ravnopravnog statusa”.
Kineska pozicija je pritom znatno laška o ruske: ona je sa SAD, pošto su jedna drugoj najveći ekonomski partner, u „zagrljaju” međusobne zavisnosti koji bi bilo teško razvrgnuti bez velike obostrane štete.
Strateški, Kina je u okruženju dalekoistočnih američkih saveznika na čijim teritorijama su američke baze velike udarne moći. Južna Koreja i Japan su u sporu s Kinom oko razgraničenja teritorijalnih voda u Južnom kineskom moru, gde se, zasad, održava delikatna ravnoteža, dok Peking polako ali postojana povećava vojno samopouzdanje.
Tramp je kao potencijalno remetilački faktor u ovom pogledu zaista „poklon” – ako ostane pri svojoj retorici. Njegove protekcionističke pretnje adresirane na Peking su međutim nešto mnogo ozbiljnije – opet ako ne budu samo retorika. Jer Kina je zavisna od američkih investicija, njene fabrike štancuju ne samo milione mobilnih telefona projektovanih u Kaliforniji, nego i široki spektar robe široke potrošnje (kineske blagodeti globalizacije).
S druge strane, Kina, kupovinom američkih obveznica, finansira američki budžetski deficit, koji će se, ako Tramp istraje na obećanju da će bogatima skresati poreze, u godinama koje dolazi ozbiljno povećavati.
Zagrljaj bi dakle trebalo da ostane čvrst, a Trampovo predstojeće useljenje u Belu kuću doneće Kini i priličnokolateralne koristi druge vrste.
Ne može se, naime, očekivati da će se nastaviti stalno američko zakeranje oko ljudskih prava u Kini (u redovnim godišnjim izveštajima), jer je Tramp u kampanji Peking snabdeo s puno municije kojom može da uzvrati. Neće više biti ni lekcija iz demokratije, jer su ovi izbori nedvosmisleno potvrdili već staru kinesku dijagnozu „da su učitelji u problemu”.
Nestabilna Amerika ne ide međutim suštinski u prilog Kini, pa otuda i tamo sreća zbog iznenadnog poklona može da splasne – ako Tramp nastavi s trampovanjem.

Hakovano 412 miliona naloga sajtova za upoznavanje
Lični podaci oko 412 miliona korisnika pornografskih i sajtova za upoznavanje kompanije „Frend fajnder netvorks” ukradeni su u napadu hakera koji se smatra dosad najmasovnijim upadom u jednu kompjutersku bazu podataka. U upadu koji se dogodio prošlog meseca, ukradena su korisnička imena, adrese elektronske pošte, aj-pi (IP) adrese, pristupne lozinke (99 odsto svih šifara za pristup), podaci o vremenu poslednje posete sajtu i sa kog internet pretraživača je pristupano.
Kompanija „Frend fajnder netvorks”, prethodno poznata pod imenom „Penthaus medija grupa”, ima u svom sastavu nekoliko sajtova za odrasle i za upoznavanje od kojih najpoznatiji „Adalt frend fajnder” (Adult Friend Finder) ima čak 339 miliona naloga.
Potpredsednica kompanije nije potvrdila razmere ovog napada, ali je dodala da su primili brojne izveštaje o mogućim bezbednosnim problemima i da su „otkrili i popravili propuste”.
Firma „Leaked Source”, za praćenje bezbednosti podataka na internetu, koja je otkrila ovaj napad, ocenila je da ni jedan od dva načina na koji je „Frend fajnder netvorks” čuvao informacije o korisnicima nikako ne može da se smatra bezbednim.
Hakovani podaci otkrivaju da je 78.000 korisnika sajtova za odrasle bilo prijavljeno preko imejl adrese američke vojske, 5.600 preko mejlova državnih institucija SAD, dok je 16 miliona naloga već ranije ugašeno.
Ovo nije prvi put da su sajber-kriminalci provalili u podatke korisnika „Frend fajndera”. U maju prošle godine procurili su lični detalji oko četiri miliona korisnika, koji su obuhvatali imejl adresu, datum rođenja, poštanski broj, seksualno opredeljenje i podatak da li su zainteresovani za vanbračnu avanturu, naveo je „Gardijan”.
Inače, sajtovi za upoznavanje česta su meta zlonamernih napada. U leto prošle godine ukradeni su podaci oko 30 miliona korisnika sajta „Ešli medison”, što je dovelo čak do nekoliko samoubistava onih čiji su lični podaci postali javno dostupni.

Osvojili svet, pa svirali za Smederevce
Smederevo – Nakon brojnih uspeha na takmičenjima i nastupima u zemlji i inostranstvu, mladi muzički duo iz Smedereva, kompozitor i pijanista Veljko Nenadić i frulašica Neda Nikolić objavili su svoj prvi album. Neobičan i originalan spoj frule i klavira našao se na izdanju diskografske kuće „Vmas rekords” koja deluje u okviru „Vorld mjuzik” asocijacije Srbije.
Dvoje mladih muzičara koji su osvojili svetsku scenu održali su koncert u rodnom gradu na kom su promovisali snimljeni muzički materijal pod nazivom „Igra za frulu i klavir”. Koncert je održan u ovdašnjem Centru za kulturu i publici je predstavljeno audio izdanja „Vorld mjuzik” asocijacije Srbije i magazin „Etnoumlje”.
Neda i Veljko su učenici srednje muzičke škole „Kosta Manojlović” u Smederevu, u klasi profesorke Romane Repustić Nikolić. Kompozicijom „Istočni vetar” koju je Veljko napisao za Nedu, bukvalno su „oduvali” oštru konkurenciju u Americi na svetskom takmičenju mladih kompozitora, gde je mladi smederevski kompozitor i pijanista treći put zaredom pobedio. Reč je o jedinstvenoj kompoziciji za duduk, frulu i klavir.
Tom kompozicijom prethodno su odneli pobedu i na „Smotri srpskih kompozitora” u Ubu, a potom su održali prvi zajednički koncert „Zvuci Balkana” u svojoj školi. U„ Istočni vetar” Veljko je utkao tradicionalni srpski folklor kao jedinstvenu inspiraciju, a Neda je zaslužna za maestralnu interpretaciju na duduku i fruli, pa ne čudi što je ona danas najbolja mlada srpska frulašica.

„Crna minuta” Brende En Spenser
Ništa tog jutra, 29. januara 1979. u San Dijegu, nije slutilo tragediju. Učenici Osnovne škole „Grover Klivlend” i njihovi nastavnici bavili su se uobičajenim aktivnostima. A onda su se začuli pucnji. Ispalila ih je šesnaestogodišnja Brenda En Spenser iz kuće preko puta škole. Iz pištolja koji je dobila od oca kao rođendanski poklon. Nakon 15 minuta besomučne vatre i preko 30 ispaljenih metaka, bilans je bio poražavajući: na mestu su ubijeni upravnik i jedan vaspitač, dok su osmoro dece i dežurni policajac ranjeni. Specijalcima pristiglim na mesto događaja Spenserova se predala tek nakon višečasovne opsade.
Nedelju dana pre ovog kobnog dana rekla je svojim školskim drugovima da joj je želja da uradi „nešto veliko”. Nešto što će joj omogućiti da se pojavi na televiziji. „Učinila sam to iz čiste zabave. Ne volim ponedeljak. Ovo je unelo malo živosti... Upucala sam svinju (policajca) i htela bih još da pucam. To me tako veseli”, izjavila je reporteru lokalnog lista posle tragedije, bez trunke kajanja.
Teško da iko sa sigurnošću može da kaže šta je nateralo jednu tinejdžerku, čak i takvu koja je i ranije iskazivala sklonost ka krađi i nasilju, da posegne za ovako drastičnim samodokazivanjem. Ni činjenice da je sebe smatrala naklonjenom ženskom polu, da je živela sa ocem u krajnjem siromaštvu, da nije bila zainteresovana za školu, pa čak i da je u jednom trenutku doživela izvesnu povredu glave, ne mogu da objasne sumanutu želju za ubijanjem.
Događaj u školi „Grover Klivlend” nije, poput mnogih sličnih, pao u potpuni zaborav. Za to se pobrinuo irski muzičar Bob Geldof, u to vreme član grupe „Bumtaun rets” (Boomtown Rats). Za pucnjavu u San Dijegu saznao je dok je gostovao u jednoj emisiji na radiju. Izjava Spenserove da „ne voli ponedeljak” odmah mu se nametnula kao tema za pesmu koja će uskoro postati svetski hit.
„Bio sam u sred intervjua na radiju u Atlanti, pored mene je kuckala teleks mašina. Kako se vest štampala, mogao sam da je pratim. Ne voleti ponedeljak teško da može da bude razlog da neko počini takav zločin. Mislio sam o tome na povratku u hotel i sam sebi rekao: ’Silikonski čip u njenoj glavi se pregrejao.’ Zapisao sam to. Novinar koji je intervjuisao Brendu En upitao je: ’Kaži mi zašto?’ Bio je to toliko besmislen čin, sa još besmislenijim razlogom... I tako, napisao sam potpuno besmislenu pesmu kao sliku događaja. Ni u jednom trenutku nisam nameravao da zloupotrebim ovu tragediju”, objasnio je Geldof.
Porodica Brende En je uzalud pokušavala da spreči objavljivanje Geldofove pesme u SAD. Ipak, radio-stanice u San Dijegu su izbegavale da je emituju. Naime, „kratak spoj” u mozgu može da se dogodi svakome od nas. Pitanje je samo koliko smo otporni na svakodnevne nasrtaje na naš nervni i moždani sistem.
Osam meseci nakon tragedije, i mada je zvanično bila maloletna, suđenje Brendi En vođeno je kao suđenje odrasloj osobi. Za dva ubistva i osam ranjavanja sudije su joj odredile zatvorsku kaznu u trajanju od 25 godina. Ni jedna potonja molba za skraćenje nije joj uslišena. Kazna ističe 2019. godine.
 
Mrzim ponedeljak
Silikonski čip u njenoj glavi
Uključio se do pregrevanja
I danas niko neće poći u školu
Ona će ih naterati da ostanu kod kuća
A tata nikako ne može da razume
Uvek je govorio kako je dobra kao zlato
I on nikako ne može da shvati razlog, jer razloga i nema
Uostalom, kakav bi razlog trebalo da ti bude predočen?
(Reci zašto) Ne volim ponedeljak
Dođe mi da pucam
Ceo bogovetni dan
Teleks je tako dobro održavan
I otkucava znatiželjnom svetu
Njena majka je u šoku, očev svet je srušen
A misli su im okrenute ka njihovoj maloj devojčici
Slatka šesnaestogodišnjakinja zar nije ljupka
Ne, ništa nije tako jasno da bi se prihvatio poraz
I oni ne vide nikakav razlog, pošto ga i nema
A kakav bi i trebalo da bude taj razlog?
(Reci zašto) Ne volim ponedeljak...
Dođe mi da pucam
Ceo bogovetni dan
Sve da pobijem
Svaka zabava na igralištu je prekinuta
A ona bi još malo da se poigra
Školski dan će brzo proteći i uskoro ćemo se baciti na učenje
A lekcija za danas je: „Kako umreti”
Sve kao da se urušava, a kapetan počinje da se bavi
Odgovorima na pitanja: kako i zašto?
I ni on ne može da shvati razloge, pošto ih i nema
Jer kakav razlog je potreban da bi se otišlo u smrt
Silikonski čip u njenoj glavi
Uključio se do prenapregnutosti
I danas niko neće poći u školu
Ona će ih naterati da ostanu kod kuća
Kako da bilo ko razume...
(Kaži mi zašto!) Ne volim ponedeljak...

Klasični krojevi i komadi za kombinovanje (FOTO)
Komplimentima se svi raduju, ali rečenice „Ja bih ovo nosila”” i „Ovi komadi bezgranično mogu da se kombinuju” sigurno imponuju dizajnerima. Naročito ukoliko se čuju nakon prikazane prve kolekcije, što je nedavno bio slučaj Bojane Jovetić. Dizajnerki čija je kolekcija „Prvo iskušenje”, za jesen/zimu, prikazana u Beogradu, kako kaže za naš list, takve reči pohvala od dama koje ne poznaje potvrda su joj da je uradila dobar posao.
Suknje kraćih dužina, pantalone zvonastih nogavica i visokog struka, košulje, kapute, blejzere, mantil haljine izrađene od kvalitetnih tkanina, zagasitije palete boja: od tamnosmeđe, zelene do ciglacrvene, crne i plave, koncipirala je u klasičnim krojevima.


Modeli za jesen/zimu u zagasitim bojama sa detaljima (Foto Đ. Tomić)
Koristila je kožu, pliš, svileni muslin, šantug svilu, elastični keper sa sjajnim premazima, lamirani keper, kašmir trikotažu. Detaljima dominiraju metalni zipovi i dugmad i nitne.


(Foto Đ. Tomić)
– Tu sam tradicionalista i svoj izraz dala sam kombinovanjem boja, detaljima, poigravanjem sa teksturom. Ideja mi je bila da modeli budu nosivi tokom dana, ali i u nekim svečanijim prilikama. Ekonomska situacije je takva da mnoge dame ne mogu da kupuju odeću za svaku priliku već jednim komadom žele lepo da izgledaju na poslu ili kada su slobodne – ističe Bojana Jovetić.


(Foto Đ. Tomić)
Interesantno je da je naša sagovornica u modu prešla iz sveta ekonomije jer je po obrazovanju ekonomistkinja. Nakon završetka jednogodišnjeg kursa za dizajn Kalegari Akademije del Luso razmišljala je dugo, čak tri godine, da li da pokrene sopstvenu modnu liniju.
– Sve radim korak po korak, što je za neke možda sporo, ali želim da bude temeljno. Zato i kolekcija ima 35 komada. Počela sam da skiciram još u aprilu, a izrada je intenzivno trajala dva meseca. Imala sam sreću da nađem odlične modelare tako da, iako su materijali iz Italije, kolekcija je ovde šivena – kaže dizajnerka.

(Foto Đ. Tomić)
Nakon samostalne revije u Beogradu, modeli su prikazani u Podgorici, a na poziv da bude učesnik modne smotre u Bosni i Hercegovini, zbog poklapanja datuma, nije mogla da odgovori učešćem. U planu je otvaranje ateljea, a na pitanje da li razmišlja o kolekciji za proleće/leto uz osmeh odgovara:
– Ko kaže da je već nemam u skicama?!

Planeta pod sjajem supermeseca (FOTO)
Zemljin jedini prirodni satelit ovih dana se ukazuje kao supermesec, i to kao ekstra supermesec – u ponedeljak nam je bio bliži nego ikada za poslednjih 68 godina. Retka pojava izvukla je pod noćno nebo zaljubljenike u astronomiju, fotografe i romantike širom sveta.
Još u nedelju uveče uhvaćen je u punom sjaju u Kanzasu, Meksiko Sitiju, Bajkonuru. Supermesec je bio i zvezda fudbalske utakmice u Aleksandriji. Juče po podne stizale su fotografije iz Sidneja i Kalkute.


Posetilac na fudbalskoj utakmici u Aleksandriji (Foto Rojters/A. A. Dalš)
Supermesec nije retka astronomska pojava. Dešava se u proseku na 13 i po meseci, svaki put kada je Mesec pun u trenutku kada uđe u perigej, najbližu tačku Zemlji na svom putu oko nje.
Međutim, ovog novembra zbog promenljive prirode njegove putanje bliži nam je nego inače i deluje još veći. Juče je bio na samo 356.511 kilometara od Zemlje, najbliže od 1948. godine.


                           Mesec iznad Kanzas Sitija (Foto Rojters/D. Kop)
Ako je neko zakasnio da u nedelju ili ponedeljak pogleda u nebo ili su oblaci pokvarili prizor, dobra vest je da će fenomen moći lepo da se vidi još nekoliko dana. Sledeći supermesec očekuje nas već u decembru jer je ova godina, kao i 2014, neobična po tome što ima čak tri narandžasta nebeska džina. Naš najbliži svemirski komšija biće nam ponovo ovako blizu tek za 18 godina, krajem novembra 2034. godine.


Iznad spomenika Lenjinu u Kazahstanu (Foto Rojters/S. Žumatov)
Prema podacima američke agencije NASA, Zemljin prirodni satelit u perigeju deluje 14 odsto veći i 30 odsto sjajniji nego kada se nalazi na udaljenijoj tački od Zemlje apogeju. Kada je najbliže Zemlji, udaljenost iznosi preko 350.000 kilometara, a kada je najudaljeniji nešto više od 400.000 kilometara. 

                      Supermesec iznad Sidnejskog lučkog mosta (Foto Rojters/Dž. Rid)

Mari pobedio Čilića na turniru u Londonu
Endi Mari, trenutno najbolje rangirani teniser, na ATP turniru u Londonu startovao je pobedom, prenose mediji.
Britanac je posle nešto više od 90 minuta igre savladao Marina Čilića u dva seta, sa 6:3, 6:2.

Grci protiv BiH istakli transparent „Nož, žica, Srebrenica"
ATINA – Grčki navijači na meču u Atini protiv Bosne i Hercegovine u kvalifikacijama za Svetsko prvenstvo istakli su transparent „Nož, žica, Srebrenica”.
Transparent je tokom prvog poluvremena na stadionu Jorgos Karaiskakis podignut iza gola Asmira Begovića, ubrzo je sklonjen, ali Fudbalski savez Grčke najverovatnije očekuje kazna UEFA zbog širenja političkih poruka.
To nije jedini incident između dve strane, ispred stadiona pretučena su trojica navijača Bosne i Hercegovine uz povike „Kosovo je Srbija”, a potom je policija sprečila sukob pristalica na tribinama kada su gosti zapalili nekoliko baklji i gađali Grke.
Ništa mirnije nije bilo ni na terenu pošto su Edin Džeko i Sokratis Papastatopulos dobili crvene kartone, u sukobu u kojem mu je kapiten selekcije BiH skinuo šorts.
Utakmica u Pireju završena je rezultatom 1:1 golom Jorgosa Cavelisa u poslednjem minutu, a prethodno je Miralem Pjanić bio strelac.
FS Grčke osudio transparent: Izvinjavamo se BiH
ATINA– Fudbalski savez Grčke osudio je potez svojih navijača zbog transparenta „Nož, žica, Srebrenica” na meču u Atini i izvinio se gostima iz Bosne i Hercegovine.
„Grčki fudbalski savez duboko žali zbog neprihvatljivih transparenata sa fašističkim sadržajem tokom jučerašnjeg susreta. Takav potez osuđuje se u apsolutnoj većini i šteti fer-pleju, sportskom duhu i grčkom gostoprimstvu. To je akcija marginalizovanog dela pristalica i pravi ogromnu štetu drugim, pravim navijačima”, navodi se u saopštenju, koje prenosi sajt Sport24.
Iz Grčkog saveza poručili su da su već poslali pismo izvinjenja kolegama iz Bosne i Hercegovine.
„Osećamo obavezu da se izvinimo u ime svih onih koji su iole bili uključeni u akciju i koja nema veze sa zdravim razumom”.(Tanjug)

Imamo plan za prvo mesto
Od našeg izveštača
Kardif – Srbija je prvi deo kvalifikacija završila na drugom mestu iza Republike Irske, ali selektor Slavoljub Muslin, veruje da će korak dalje napraviti sledeće godine, kada bude mnogo bitnije.
Opšta je ocena posle gostovanja u Kardifu da su Orlovi bili bolji od Velšana, ali da je na konačan ishod uticala i gruba igra domaćina. Dušan Tadić je najgore prošao, međutim kako je rekao velškim novinarima, Srbi nisu mekan narod, tako da je izdržao muški od početka do kraja sve udarce.
Analizirajući meč u Kardifu, Slavoljub Muslin je baš  apostrofirao neverovatno grubu igru rivala.
- Sređujemo utiske posle utakmice u Kardifu. Iskreno iznenadili su me Velšani jer su igrali grublje nego obično. To mi je zasmetalo, iako je fudbal muški sport. Drago mi je, međutim da moji igrači nisu odgovarali na tu vrstu provokacije jer je grubost na terenu bila na limitu. Uspeli smo bez obzira na sve da se vratimo, a u drugom poluvremenu smo čak i dominirali – rekao je Slavoljub Muslin, selektor reprezentacije Srbije.
Vreme je isticalo, da li ste se možda uplašili da će igrači izgubiti strpljenje i krenuti kao što je bio slučaj ranije da igraju nervozno?
- Ponosan sam na igrače. Bila je ovo dobra nedelja za njih jer su pokazali da su pobednici sposobni da igraju moderan fudbal. Nisam sumnjao u moje igrače nikada, bio sam optimista od početak do kraja meča.
Iako ste odlično uradili analizu Velšana i zatvorili Alena i Remzija, Bejl je uspeo da pogodi mrežu Srbije?
 - Moji pomoćnici su dobro odradili poslao, svi su dali doprinos u pripremi utakmice i šteta što nismo pobedili. Zahvalan sam i malobrojnim srpskim navijačima na tribinama koji su nas bodrili od prvog do poslednjeg minuta. To nam mnogo znači. Ono što je, takođe bitno jeste da nismo igrali kukavički, dobili smo na samopouzdanju, moglo je bolje ali i gore kada je Bejl pogodio stativu.
Da li vas je iznenadila pobeda Republike Irske protiv Austrije, dva glavna favorita u našoj grupi, sada su na trećoj i četvrtoj poziciji?
- Malo mi je žao što smo izgubili prvo mesto, ali važno je biti prvi na kraju. Irci se od starta kvalifikacija počevši od utakmice sa nama provlače. Čuo sam da je Austrija imala dosta šansi i da je po igri zaslužila da pobedi. Sreća očigledno prati Irce, verovatno je zaslužuju borbenošću, ali treba biti obazriv. Što se tiče nas uzeli smo osam bodova, dva po utakmici. Ako budemo nastavili ovako sigurno ćemo biti prvi sa 20 bodova. Stekli samopouzdanje postali pobednici, vraćamo kult reprezentacije. Nadam se da ćemo imati veliku podršku navijača u junu kada igramo na domaćem terenu. Pre toga nas u martu čeka meč sa Gruzijom u gostima.
Šta očekujete od utakmice u Harkovu i da li će šansu dobiti igrači sa manjom minutažom u kvalifikacijama?
- Dobro je za sve da budu u takmičarskom ritmu. Za neke je utakmica u Ukrajini prilika da se pokažu. Imaćemo samo tri izmene, ali se nadam da neće biti povreda – zaključio je Muslin.Sutra protiv Ukrajine
Reprezentacija Srbije putuje danas u Harkov gde je sutra očekuje prijateljska utakmica protiv domaće selekcije Ukrajine.
Ovo će ujedno biti i poslednji meč za izabranike Slavoljuba Muslina u ovoj godini. Od marta meseca i utakmice sa Estonijom, kada je i započet niz dobrih rezultata Orlovi ne znaju za poraz.
Pobede su ostvarili u 2016. godini protiv Estonije, Kipra, Izraela, Moldavije i Austrije, dok su nerešeno igrali sa Rusijom, Republikom Irskom i Velsom.
Jedini poraz ove godine Srbija je doživela u martu protiv Poljske u Gdanjsku.
 
Bez Stojković i Nastasića u Harkov
Prvi golman reprezentacije Srbije Vladimir Stojković neće putovati danas u Harkov na sutrašnju utakmicu sa selekcijom Ukrajine zbog povrede.
Ovo će biti dobra prilika da selektor Muslin proveri još jednom druga dva golmana Rajkovića i Jovanovića.
- Stojković ima problem sa ramenom i neće krenuti sa ekipom za Ukrajinu. U klub se vratio i Matija Nastasić. Još ranije smo dobili dopis od Šalkea da mu dozvolimo da se vrati ranije u Nemačku. Nastasić je odigrao mnogo utakmica u kratkom periodu u Ligi Evrope i prvenstvu. Izašli smo im u susret, tako da se on vratio u Nemačku. Ostali su svi tu i biće u konkurenciji za utakmicu  – potvrdio je Muslin.Tadić uz ekipu sa
polomljenim nosemDoktor reprezentacije Miodrag Mladenović potvrdio je juče da je igrač Velsa Tejlor, polomio nos srpskom vezisti Dušanu Tadiću.
- Utvrđen je prelom nosnih kostiju – rekao je doktor Mladenović.
Ipak, vezista Sautemptona nije otišao za Englesku.
- Tadić je izrazio želju da bude uz ekipu i u Harkovu, tako da će putovati sa nama – potvrdio je Muslin.
Teško je očekivati da će najbolji igrač dosadašnjih kvalifikacija igrati protiv Ukrajine sa polomljenim nosem, međutim selektor Srbije ima dovoljan broj igrača na toj poziciji. Kolarov želeo da dođeImao je želju i Aleksandar Kolarov da doputuje sa ekipom u Harkov, međutim najverovatnije neće uspeti da izdejstvuje dozvolu.
- Kolarov nam je rekao da bi krenuo sa nama u Ukrajinu, međutim ne verujem da će doći jer ima obaveze u klubu. Ne moramo da ga proveravamo svi znamo kakav je igrač – rekao je selektor Srbije.
 
Mitrović: Stalno su me udarali i vukli
Strelac izjednačujućeg gola za srbiju preživeo pravu torturu od strane igrača velsa

Odradio posao: Aleksandar Mitrović (Foto Rojters)

Od našeg izveštača
Kardif – Uradili su Velšani sve kako bi zaustavili Aleksandra Mitrovića, ali im nije uspelo. Pravu torturu na terenu doživeo je mladi srpski napadač, ipak čini se da mu je to samo davalo dodatnu snagu.
Baš kada su domaći igrači pomislili da su „niskim“ udarcima Mitroviću „ubili“ samopouzdanje, golgeter Srbije upisao se i treći put u strelce u tekućim kvalifikacijama.
- Bilo mi je teško da dođem do lopte, s obzirom da su me vukli i tukli čim priđem šesnaestercu. Znao sam da ću imati jednu ili dve šanse na utakmici maksimum i da moram da je iskoristim. Zato sam bio skoncentrisan, dobro sam odreagovao na centaršut Rukavine i dao gol – rekao je uz osmeh Mitrović.
Da li ste očekivali tako dobar centaršut Rukavine?
- Jesam s obzirom da znam kakve igrače imamo i u kakvoj formaciji igramo. Na svakoj utakmici imam po nekoliko dobrih centaršuteva i na meni je da ih iskoristim.
Potrčali ste prema Krstajiću posle gola, zašto, da li je predvideo gol?
- Krstajić mi je rekao da ću dati gol, da budem miran i strpljivo čekam šansu. Ponovo je pogodio.
Nastavili ste sa serijom, posle Austrije upisali ste se u strelce i protiv Velsa, mada niste imali mnogo prilika?
- Ovo mi je treći gol u kvalifikacijama, bitno je da smo se vratili iz minusa posle prvog poluvremena što nije bilo lako. Moj posao je da dajem golova, tako da sam sa te strane zadovoljan.
Generalno delovalo je da su Velšani igrali baš „prljavo“, da li vam je to smetalo?
- Ovako se igra u Čempionšipu. Očekivali smo grubu igru, ali smo ustajali posle svakog duela, dok su se oni valjali po terenu i zadržavali vreme. Nismo ni mogli da igramo kako smo hteli jer su seckali igru, aut su izvodili po nekoliko minuta.
Da li ste zadovoljni bodom, ili ste očekivali više?
- Nisam zadovoljan bodom, jer smo došli po tri. Remi je posle svega dobar na kraju, ali ostaje žal jer smo bili bolji. Teško je dobiti meč, kad rival ne želi da igra, već se samo brani – pojasnio je Mitrović.
 
Obradović: Bejlu nismo dali da igra
Ivan Obradović vratio se u državni tim posle tačno godinu dana. Iako su mnogo bili iznenađeni što ga vide u timu, igrač Anderlehta opravdao je očekivanja Slavoljuba Muslina.
- Prezadovoljan sam jer smo izborili bitan bod. Pokazali smo karakter, završavamo godinu sa pozitivnim rezultatom, što je bitno za samopouzdanje – kaže Obradović.
Da li ste imali tremu s obzirom da vas godinu dana nije bilo u reprezentaciji?
- Odavno sam debitovao za reprezentaciju, imam mnogo utakmica iza sebe. Sve je u glavi, imam dobar mentalitet, možda fizički još nisam na nivou, ali mislim da se to protiv Velsa nije osetilo. Uživao sam na terenu.
Kako je bilo igrati protiv Bejla?
- Nismo imali mnogo direktnih duela, ali je on na momente pokazao da je veličina. Timski smo odigrali jako dobro i nismo mu dali mnogo prostora.

Ksenijin „Spomenar”
Mnogima će biti čudan spoj toliko nespojivih ljudi, ideološki i politički, sa tolikim različitim prošlostima, koji su napisali svoje posvete Kseniji Vučić. Tako je skup njihovih uspomena, priča, eseja i fotografija postao „Spomenar”, bezazleni medij detinjstva iz daleke prošlosti. Nešto poput „Instagrama”, „Fejsbuka” ili „Tiktoka” koje na posebnom mestu čuvaju matorci.
U svakom od tih tekstova različitih žanrova otkrivaju se detalji iz njenog profesionalnog i ličnog života, a kako je njen život posmatran kroz posebnu dioptriju, kao bivše supruge i majke dece najmoćnijeg političara u Srbiji Aleksandra Vučića, nema te predrasude i kontroverze koju joj sa posebnom strašću nije nalepila cinična beogradska čaršija.
Zato je knjiga „Ksenija” izuzetno dragoceno štivo ne samo za porodicu Ksenije Vučić već i za buduće istraživače koji će pokušati da dešifruju događaje od devedestih godina naovamo. Izdavač „Spomenara” je Institut za javnu politiku Vladimira Beba Popovića, bliskog Ksenijinog prijatelja koji se nalazio ne samo na suprotnom političkom spektru već i u različitom političkom univerzumu od onoga u kojem je lebdela Ksenija. Ali, te razlike su ih zbližile, umesto da ih dodatno udalje, što je Popović detaljno i za njega neuobičajeno emotivno opisao u svom tekstu „Šolja čaja”.
Pokazujući da ume da spaja nespojivo, makar za srpsku svakodnevicu, Ksenija Vučić je očigledno posedovala dar i da svoje prijatelje okupi na jednom mestu i posle svoje smrti, poput urednika knjige Petra V. Arbutine, književnog kritičara i esejiste, koji je uređivao knjige i sarađivao na izdanjima velikana poput Milorada Pavića, Mome Kapora, Vladete Jerotića, Milovana Vitezovića. Ima ih još.
Ako tom krugu dodamo i Aleksandra Čotrića, aforističara i pisca, najbližeg saradnika lidera SPO Vuka Draškovića, koji je prve korake u novinarstvu pravio upravo sa Ksenijom Vučić u „Srpskoj reči”, nekadašnjem opozicionom glasilu Srpskog pokreta obnove, pohvataćemo detalje iz novinarske biografije Ksenije Vučić koji su promakli i koji su gotovo nepoznati.
Kako smo mi inače nacija koja pamti kraće od kokoši, dakle, najduže nekoliko dana, o decenijama je izlišno govoriti jer su za Srbe to vekovi – čime su uspeli da demantuju čak i Milankovićev kalendar – drago mi je što će oni koji to žele, a trebalo bi, imati priliku da se uvere da je ona, bez ikakve sumnje, bila jedna od najtalentovanijih novinara svog vremena.
Završivši Istoriju umetnosti na Filozofskom fakultetu u Beogradu, sa obrazovanjem koje se smatra aristokratskim, ona se ne bavi Modiljanijem ili Dalijem, već zaranja u mistični svet srpske politike. Devojka sa Dorćola, iz ugledne porodice koja je takođe ideološki raspolućena, a tako je bilo oduvek i tako će biti zauvek u Srba, Ksenija traži svoj put između desničarskog i monarhističkog glasila i alternativnog Radio Indeksa, koji emituje nove talase mladalačkog bunta generacije koja je imala svoje nade, snove i ideale. Radila je i za VIN produkciju Gordane Suše, koja je bila na suprotnom polu Ksenijinih desničarskih stavova, ali je to nije remetilo da uradi neke od nezaboravnih priloga koja je ta produkcija stvorila. Sa Indeksa je otišla na Studio B, najvažniji medij beogradske čaršije tokom devedesetih. Kada je Zoran Đinđić postao gradonačelnik Beograda, prvi intervju dao je novinarki Studija B – Kseniji Vučić.
Prihvatio sam ideju Bebe Popovića da iščitam stare tekstove „Srpske reči”, koju mi je poslao Čotrić, ali sam robovao predrasudama. Znao sam da je pravila odlične televizijske intervjue na Televiziji Pink sa Edijem Ramom, Nikolom Gruevskim i još nekoliko krupnih političkih zverki iz domaće radinosti. I to je to. Kako u „Spomenaru” ima izuzetnih i emotivnih priloga Elme Zukorlić, Jelene Trivan, Aleksandre Janković, Vladimira Đukanovića, Vanje Udovičića, kao svedočanstvo o njihovom bliskom odnosu bilo mi je zaista dragoceno da pročitam njene davne intervjue iz „Srpske reči”. Nizali su se razgovori sa jednim od osnivača Demokratske stranke filozofom Slobodanom Inićem, rediteljem i predsednikom JUL-a Ljubišom Ristićem, bivšim šefom komunista Dražom Markovićem, glumačkom gromadom Ljubom Tadićem, dramskim piscem Aleksandrom Popovićem...
Zato je veoma važno Ksenijino pisanje posmatrati u tom istorijskom kontekstu nekada velike zemlje, gde vladaju lude šeširdžije u zemlji čuda, na samoj svetskoj granici ideologija, vera i galaksija. Energična, vedra i razborita devojka, još novinarski devojčurak, želi da odgonetne tajnu sedmog pečata, ali srpskog. Ulazi u redakciju gde pišu profesori univerziteta, pisci i intelektualci koji su za kralja i otadžbinu, ali ne samo oni već i novinari sa drugačijom ideološkom matricom. Od žestoke Dane Drašković, matematičara Milana Božića, akademika desne orijentacije Nikole Miloševića i Koste Čavoškog, predsednice Građanskog saveza Vesne Pešić. U tu šaroliku galeriju ličnosti i likova umešali su se i Gordana Suša, Nadežda Gaće, Radivoj Cvetićanin, Mihajlo Kovač, Ejub Štitkovac, tako da su se, i pored dominacije stavova SPO, mogle videti i drugačije političke boje, po principu do tada nepoznatog umetničko-političkog pravca, srpskog kubizma.
Ksenija odmah kreće u akciju, ne dozvoljava da je zvučna imena prestrave, već se nameće upravo intervjuima koji značajno podižu rejting krunskog dvonedeljnika u Republici. Jedna od najboljih reportaža iz tog vremena je upravo njena, opis neuspelog intervjua sa tadašnjim gospodarem života i smrti u Srbiji, Željkom Ražnatovićem Arkanom u Erdutu. Trebalo je mnogo hrabrosti za takav tekst i ona ga je imala.
Ponovo treba staviti Ksenijin novinarski angažman u novi kontekst, a to je njena veza i brak sa Aleksandrom Vučićem, zato što je mačističko društvo poput našeg, robujući stereotipima o supruzi tadašnje mlade političke zvezde u usponu, a kasnije i najmoćnije političke figure u Srbiji, po automatizmu Kseniju smestilo u otrcani kliše Vučićeve supruge. I kod većine je tamo ostala i kada su okončali bračnu zajednicu. Takva vrsta olakog klasifikovanja žena – „ma daj, da nije bilo Vučića” – jedna je od najvećih nepravdi učinjenih prema nekoj koleginici u srpskom novinarstvu.
Iako se tada nije moglo ni naslutiti dokle će Vučić dogurati, etiketa joj je prilepljena po starom običajnom pravu, a samo je uži krug novinarskog esnafa znao koliko je Ksenija bila svoja, talentovana i autentična. Nisam bio njen prijatelj, već kolega. Kako sam za njen novinarski forsaž saznao tokom sklapanja ove knjige, a ona je imala sve resurse da to odavno razglasi na sva zvona, sada mi je mnogo jasnije zašto je imala toliko raznobojnih prijatelja upisanih u „Spomenar”.

„Njujork tajms”: Amerika šalje Ukrajini stare modele kasetne municije - ne eksplodira odmah
SAD planiraju da Ukrajini pošalju stare modele kasetne municije koje u 14 odsto slučajeva ne detoniraju odmah, piše „Njujork tajms”.
Prema podacima lista, Pentagon uverava da su modernizovali model. Međutim, poboljšan je samo domet projektila, koji još uvek sadrži granate, čiji procenat neispravnosti je američki vojni resor opisao kao neprihvatljivo visok.
Prema pisanju „Njujork tajmsa”, pukovnik vojske u penziji Al Vosburg, koji je prošao obuku za uklanjanje eksplozivnih ubojnih sredstava, rekao je da će proces čišćenja područja nakon upotrebe ovakvih projektila potrajati, jer se ne mogu ručno pomerati. Pored toga, biće potrebna edukativna kampanja za stanovništvo koje će se vratiti na ove teritorije i koje bi moglo da strada od neeksplodiranih granata.
Savetnik za nacionalnu bezbednost američkog predsednika Džejk Salivan saopštio je 7. jula da su SAD odlučile da isporuče kasetnu municiju Ukrajini, čijoj se upotrebi UN protive. On je takođe napomenuo da je Kijev Vašingtonu dao pisane garancije za minimiziranje rizika za civile prilikom upotrebe ove vrste municije.

Tri osobe povređene u lančanom sudaru na auto-putu Beograd-Zagreb
Tri osobe su povređene večeras u lančanom sudaru na auto-putu Beograd-Zagreb u smeru ka gradu kod Zmajeve pumpe, rečeno je Tanjugu u MUP-u.
U sudaru su učestvovala dva putnička vozila i jedan kamion, a tri osobe koje su se žalile na povrede zbrinule su ekipe hitne pomoći.
Automobil SUV marke ''audi'' i drugo vozilo su od siline udara u potpunosti uništeni, dok je na kamionu pričinjena manja materijalna šteta.
Zbog sudara je na tom delu auto-puta formirana dugačka kolona, prenosi Tanjug.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

„Žaba čita novine” i na markama
U skladu sa idejom da marke ne bi trebalo da služe samo za albume kolekcionara, već da imaju i obrazovnu, tj. vaspitnu funkciju, „Pošta Srbije” je za motiv ovogodišnjeg izdanja „Dečija marka” odabrala pesmu Jovana Jovanovića Zmaja „Žaba čita novine”.
Autor likovnog rešenja izdanja sa četiri marke nominale po 23 dinara je Miroslav Nikolić, kreator maraka „Pošte Srbije”. Na lep i dopadljiv način ilustrovao je jednu od najpoznatijih Zmajevih pesama. U tiražu od 25.000 serija, tehnikom višebojnog ofseta, marke je štampao beogradski Zavod za izradu novčanica i kovanog novca. Marke se u tabacima od po 16 maraka mogu naći na šalterima pošta, a izdanje prate i dva koverta, takođe sa ilustrovanim motivima iz ove poznate pesme za decu.
Jovan Jovanović Zmaj (1833–1904) bio je liričar srpskog romantizma i rodonačelnik pesništva za decu u srpskoj poeziji. Spontano, nežno i blago, šaljivo, ali poučno, Zmaj kroz svoju poeziju neosetno i nenametljivo uči decu o prirodi, stvarima, životnim situacijama, dobrim, ali i onim lošim.


Opseg njegove lirike je čitavo detinjstvo, od kolevke do dečaštva, sa svime što dečjem svetu pripada – igrama i igračkama, životinjama, odnosom prema odraslima, a u bogatoj i raznovrsnoj galeriji njegovih pesničkih likova su i mali Jova, materina maza, lenji Gaša, Juca i Steva, ali i žaba i roda, pačići... Kada i nemaju konkretnu etičku pouku, pesme čika Jove Zmaja su vesele, razdragane i kreativne – baš kao dečja igra.
Prvu svoju pesmu za decu „Gaša” objavio 1858. godine. Od tada pa do smrti, napisao je deci više od 450 pesama, podstaknut ne samo ljubavlju prema njima, već i ličnom tragedijom koja ga je zadesila, smrću svojih najmilijih, žene Ruže i dece, kojima je posvetio zbirke lirskih pesama „Đulići” i „Đulići uveoci”. Lekar po zanimanju, čitavog života bavio se uređivanjem i izdavanjem književnih, političkih i dečjih časopisa, a pisao je i satirične i političke pesme.
Uređivao je književni časopis „Javor”, satirične listove „Žiža”, „Starmali” i „Komarac”, a 1880. pokrenuo je, i do kraja života uređivao poznati dečji list „Neven”. Bavio se i prevodilačkim radom i sa uspehom je prevodio pesme Petefija, Getea i Hajnea.
Stihovi najpoznatijih Zmajevih dečjih pesama poput „Mali konjanik”, „Pačija škola”, „Taši taši”, „Zimska pesma”, Žaba čita novine”... i danas su omiljena literatura kako među roditeljima tako i najmlađima.

RS: opozicija prekida saradnju s Dodikom i SNSD
Od našeg stalnog dopisnika
Banjaluka – Opozicioni Savez za promene najavio je prekid svake vrste saradnje s predsednikom Republike Srpske Miloradom Dodikom i njegovim SNSD-om.
To je odlučeno na sednici Saveza za promene koja je održana pošto je Dodik takođe na sednici stranačkih organa nedavno najavio pravljenje „crne knjige” onih „koji su napravili štetu okoristivši se o SNSD” i najave da Vlada RS ubuduće neće pomagati one opštine u kojima na oktobarskim lokalnim izborima nije pobedila koalicija oko SNSD-a, što je opozicionare posebno zabrinulo.
„Ići ćemo u te opštine, ali samo u naše organizacije, ali ne i u organe vlasti, i to ćemo sada prvi put zaista i uraditi”, rekao je između ostalog Dodik u spornoj izjavi pred stranačkim organima. 
Opozicija u tim najavama prepoznaje „rušenje ustavnog poretka RS”, ali i unošenje dodatnih podela među srpski narod. „Spremni smo na sve vidove borbe”, odgovaraju, pošto su se prethodno zapitali „da li su posle crne knjige na redu žute trake”.
Uz najavu o prekidu saradnje s Dodikom i SNSD-om, opozicionari od Vlade RS očekuju da bude vlada svih građana.
Dodikove reči izrečene pred stranačkim organima Vukota Govedarica, predsednik SDS-a, karakteriše kao „fašističke i „diktatorske”. 
Na pomalo ironično pitanje da li su i razgovori predsednika RS u Kini o ulaganjima u opštine u kojima je na vlasti SDS (Gacko i Doboj) pravljenje razlike među građanima u odnosu na političku pripadnost, o čemu priča SDS, Govedarica ponavlja da je Dodik u svom govoru bio izričit. 
Najavljeni sastanak Vlade RS s načelnicima opština sarajevske regije (među kojima su i načelnici iz Saveza za promene) Govedarica prepoznaje kao „pokušaj pranja”. „Neće proći ove fašističke metode koje Dodik želi da primeni na svim građanima koji ne razmišljaju kao on. Prekidamo svu vrstu saradnje jer se Dodik ne ponašao kao predsednik svih građana”, tvrdi Govedarica.
Govedarica je pripretio rekavši da će „Dodik dobiti radikalizaciju odnosa ako je želi” i da će opozicija sagledati kakav je dosad vlada imala odnos prema lokalnim zajednicama „po direktivama koje su dolazile od diktatora”. 
Govedarica se pre nekoliko dana oglušio na poziv predsednika RS na razgovore o „važnim nacionalnim pitanjima”, ali naknadno uverava da je imao nameru da razgovara s Dodikom, no da posle „užasnog stanja u kom se ruši ustavni poredak”, te komunikacije definitivno neće biti.
Smatra da su pred Srpskom teška vremena jer „na sceni imamo autokratu” i kaže da je opozicija spremna na sve vidove borbe kako bi od Srpske napravili zemlju u kojoj će svi moći da govore ono što misle”, dok iz SNSD-a ove optužbe vide kao izgovor i odgovaraju da opozicija ni dosad nije imala saradnju s Dodikom i institucijama Srpske „jer im je važnija saradnja s predsednikom SDA Bakirom Izetbegovićem”. 
Razgovor Dodika i Govedarice nakon dvogodišnjeg prekida komunikacije između lidera dve najjače partije u RS bio je najavljen za kraj protekle sedmice, ali je on u poslednji čas otkazan od strane SDS-a, iako je iz Palate republike medijima stigla najava o njegovom održavanju. To Dodika nije sprečilo da samostalno održi konferenciju za medije i poruči da vrata palate ostaju otvorena za Govedaricu kad god lider SDS-a proceni da ima potrebu da razgovara o važnim pitanjima za Srpsku, potom rekavši kako se novi lider SDS-a nije tako ponašao kada je Izetbegović pre nekoliko dana u Sarajevu organizovao sastanak, na kom se razgovaralo o važnim pitanjima za BiH, kom je lider SDS-a prisustvovao. 
I sam Dodik je, međutim, nedavno u Istočnom Sarajevu sedeo s Izetbegovićem pa pojedini mediji sarkastično predlažu da lideri dve partije konsultuju Izetbegovića za organizaciju susreta i unapređenje međusobne komunikacije.

Opozicija vraća mandate građanima?
Od našeg stalnog dopisnika
Podgorica – Ukoliko u Crnoj Gori bude konstituisana izvršna vlast predvođena Demokratskom partijom socijalista (DPS) opozicione partije razmišljaju da vrate mandate građanima. Opozicija ima nekoliko planova vanparlamentarnog delovanja – bojkot parlamenta, svakodnevni protesti i vraćanje mandata. Za sada je najizvesnije, kako su nam rekli neki od čelnika opozicije, da vrate mandate narodu, jer nepriznavanje rezultata parlamentarnih izbora to zahteva od učesnika izbora – skoro cele opozicije.
„Odluka da vratimo mandat građanima u slučaju da DPS uspe da sastavi vladu, bila bi nastavak delovanja započetog jedinstvenom odlukom da se ne priznaju rezultati parlamentarnih izbora zbog činjenice da su održani u ambijentu državnog udara”, rekao nam je jedan od lidera opozicije. „Stav svih opozicionih stranaka je da se izbori održani u takvom ambijentu, koji je znatno uticao na volju birača, ne mogu smatrati fer, slobodnim i demokratskim.”
Naš sagovornik, čije ime ne objavljujemo dok narednih dana to bude ozvaničeno na zajedničkoj sednici opozicije, kaže da je takav „stav opredelio opoziciju da bojkotuje konstitutivnu sednicu novog saziva Skupštine Crne Gore”.     
„Vraćanje mandata građanima dovelo bi do blokade rada Skupštine, jer ne bi bilo opozicionih predstavnika u radnim telima, ali ni u parlamentarnim skupštinama OEBS-a, Saveta Evrope i u Parlamentarnom odboru za stabilizaciju i pridruživanje (POSP), zajedničkom telu crnogorskog i Evropskog parlamenta”, pojašnjava naš sagovornik.
Bojkot vlasti u različitim varijantama spremaju sa jedne strane građanske partije Demokrate, Velika koalicija Ključ i Socijaldemokratska partija uz aktivnosti najbrojnijeg poslaničkog kluba Demokratskog fronta.
„Mi još ne donosimo konkretnu odluku o oblicima vanparlamentarnog delovanja opozicije dok ne bude poznat stav manjinskih stranaka s kim će u postizbornu koaliciju. Za nas posebnu težinu ima odluka Bošnjačke stranke (DS), jer bi sa njihova dva poslanika imali dovoljno za konstituisanje nove parlamentarne većine i izvršne vlasti”, kaže nam sagovornik.
Podsetimo da je manjinskim strankama opozicija ponudila dogovor o formiranju vlade kao i da mesto predsednika buduće vlade pripadne predsedniku BS Rafetu Husoviću. Manjinske stranke juče su najavile da će zajedničku platformu za razgovore sa potencijalnim koalicionim partnerima usaglasiti do kraja ove sedmice nakon čega će pregovarati sa mandatarom Duškom Markovićem.
Iz Demokratskog fronta je ranije saopšteno da su spremni da daju manjinsku podršku takvoj vladi, u kojoj ne bi učestvovali.
Opozicija veruje da bi manjinska vlada trebala da bude prelazno rešenje dok se ne bi stekli uslovi „za organizovanje novih, prvih fer i slobodnih izbora u Crnoj Gori”. Takođe, udružena opozicija veruje da bi takva vlada morala da pripremi sve neophodne preduslove da ti izbori budu održani istovremeno sa predsedničkim.
Da je ponuda opozicije veoma ozbilja govori i nedavna poruka predsednika Socijaldemokratske partije (SDP) Ranka Krivokapića, koji je rekao da tu izvršnu vlast, sa ograničenim mandatom i zadatkom pripreme fer izbora, treba da čine manjinske stranke same ili zajedno sa građanskim opozicionim političkim subjektima.
„Može sve što manjinske partije predlože, samo na način da to više ne vodi DPS, jer je pokazao da nije deo rešenja, nego da je problem”, saopštio je Krivokapić.
Da li će tako i biti znaće se uskoro, jer provladini mediji saopštavaju da će nova crnogorska vlada biti poznata do kraja nedelje. Do tada svako će praviti svoj kabinet, vladaće onaj kome poslanici daju zeleno svetlo.

Kardinal Puljić razgnevio Republiku Srpsku
Od našeg dopisnika
Sarajevo-Nedavna izjava kardinala vrhbosanskog Vinka Puljića da je  „Hrvatska pogrešila potpisivanjem Dejtonskog mirovnog sporazuma i da tu grešku sada treba ispraviti, te  da eventualna ustavna preraspodela BiH mora da zahvati i Republiku Srpsku”  izazvala je veliku medijsku pažnju, ali i vrlo oprečne komentare, kako u političkim, tako i u verskim krugovima.Istovremeno iz Banjaluke poručeno je da „ bilo kakva promena granica RS ne dolazi u obzir”.
Za razliku od pojedinih političara i analitičara koji principijelno dele mišljenje da se „ Puljić ne bi trebao petljati u politiku”,  neki verski službenici, poput fra Draga Bojića koji, ikao priznaje da „crkva nema pravo da se upliće u ono što je sekularno”, razmišljaju sasvim drugačije.
Bojić smatra da je „posve  legitimno da kardinal, ili bilo koji drugi verski službenik ima pravo izreći javno svoje mišljenje i kao građanin i kao predstavnik određene verske zajednice”. On čak misli  da je kardinalova   poruka i nači  na koji ju je uputio sasim uredu, jer „ako bi već došlo do reorganizacije BiH, što je iz ove perspektive teško očekivati, zašto bi onda pitanje Republike Srpske ostalo netaknuto”.
Ovakva i slična razmišljanja koja „diraju” u granice Republike Srpske za zvaničnu Banjaluku su apsolutno neprihvatljiva, pogotovo kad dolaze od verskih lidera koji „treba da se bave verom, a ne politikom”, što je, komentarišući  izjavu kardinala koja je indirektno vezana za formiranje trećeg entiteta, još jednom  potvrdio i predsednik RS Milorad Dodik.
„Prekompozicija BiH koja zadire u političke i terirotirajne kapacitete RS ne dolati u obzir. Mislim da se Puljić malo zaneo i da to pitanje treba da ostavi ljudima i institucijama koji to treba da rade”, kazao je Dodik.
Istoričar Aleksandar Raković ocenio je da Puljićevo viđenje „eventualne ustavne preraspodele BiH” predstavlja nacionalnu politiku Hrvata i da će papa Franjo morati ozbiljno da se pozabavi nacionalizmom i ekstremizmom koji postoji kod Katoličke crkve u Hrvata.
On je u izjavi za Srnu naveo kako je „večita želja katoličke crkvene hijerarhije u BiH i Hrvatskoj da reši srpsko pitanje i da Srbe u skladu sa politikom Nezavisne Države Hrvatske (NDH) protera istočno od reke Drine”.
„Rimokatolička crkva u Hrvata je 2005. godine pokrenula inicijativu za ukidanje Republike Srpske i stvaranje četiri geografske regije, kako su oni rekli, a kasnije i priznali da su skicirane po Austrugarskom modelu... Tada nisu dobili nikakvu podršku”,podsetio je Raković.
On je mišljenja da Puljić samo sledi politiku Vatikana koja je od 19. veka bila protiv bilo kakve srpske državnosti.

Fudbalski mentalitet
Sećate li se stare teorije o nebitnim pobedama i slavnim porazima nacionalnog fudbalskog tima Srbije? Kako smo uvek znali da zablistamo kad to više nije bitno, a da izgubimo kad je najvažnije.
Toliko se to često dešavalo da smo odavno prestali da očekujemo od naših fudbalera da će ikada pokazati veliku igru na velikim utakmicama. Smatrali smo da su za tako nešto sposobni samo Nemci ili njima slični.
Ma koliko čudno zvučalo, poslednjih meseci se takav duh može primetiti kod reprezentacije Srbije. Oni koje su mnogi smatrali manekenima u kopačkama, već četvrti meč zaredom pokazuju da su postali borci koji do poslednjeg minuta ne priznaju pobedu protivniku. Čak i ako je protivnik jedna od četiri najbolje reprezentacije na kontinentu, koja je u polufinalu poslednjeg Evropskog prvenstva izgubila od potonjeg šampiona – ekipe Portugalije.
I ne samo da se nisu predali već su posle meča bili duboko nezadovoljni što nisu pobedili. Kao da su hteli da kažu – da smo igrali još pet minuta, sigurno bismo pobedili.
Većina igrača je igrala i ranije za Srbiju, ali kao da je ove jeseni u njih ušao novi, borbeniji duh. Kako drugačije objasniti da jedan od naših najboljih fudbalera Dušan Tadić igra veći deo utakmice sa polomljenim nosem. Kako drugačije objasniti i ostale utakmice ove jeseni – preokret protiv Irske ili rezultatsku klackalicu sa Austrijom. U nekim ranijim postavkama Srbija bi se pomirila sa porazom već posle primljenog gola. 
Svaki put kad je o fudbalskom mentalitetu reč, setim se Veljka Paunovića koji je doveo omladinsku reprezentaciju Srbije do svetskog trona. Njegovi klinci su tada pobeđivali u poslednjim trenucima utakmice ili na penale. Upitan o mentalitetu koji Srbija u fudbalu nikad nije imala, on je rekao: „Mentalitet se vežba, kao i svaki drugi aspekt igre. Na svakom treningu i na svakoj utakmici.”
Tako je razbio mnoge iluzije o onome što se često prezrivo nazivalo „srpski mentalitet” i poručio – ako nema rada, nema ni rezultata. Nema ni opravdanja – „izgubili smo, jer smo takvi kakvi smo”.
Fudbalska reprezentacija nas je proteklih godina i decenija navikla na neuspehe, pa je zbog tog predugog niza poraza mnogima u Srbiji teško da poveruju da reč uspeh uopšte postoji u srpskom fudbalu. Ali ne treba zaboraviti da se kod nas čak i Novak Đoković stavlja na stub srama samo zato što je pao na drugo mesto ATP liste.
Naravno da se rezultati srpskih fudbalera nikako ne mogu porediti sa Đokovićevim uspesima, ali u ponašanju Tadića i drugova mogao se primetiti taj borbeni duh koji je Novaka doveo na svetski vrh. 
Takav duh su pokazali i domaćini iz Velsa – oni su pre nekoliko godina izgubili od nas 6:1, nisu promenili selektora, nisu promenili igrače, a podrška sa tribina nije izostajala. Nastavili su da se bore, nisu tražili nikakve izgovore i došli su do polufinala EP u Francuskoj. 
Od njih barem to možemo da naučimo.

Paja Jovanović i Titov portret
Vršac – „Ove godine zimsko doba sam lepo proveo, radeći u Dvoru portret Maršala. Baš mi je milo što su, nastojanjem Šotre, i mene Srbina pozvali na tu utakmicu, mada su način tog konkursa i način portretisanja bili apsurdni. Bilo mi je simpatično Maršalovo strpljenje, kojim se potčinio tom dosadnom sedenju. Svaki dan je s velikim pregorevanjem, požrtvovanjem od 10 do 12 mirno sedeo. Mora da se dosta čudio rezultatu te njegove žrtve, a niko mu ne može zameriti ako je našao da su sve njegove fotografije bolje od tih takozvanih umetničkih dela. Lepa, baš dvorska ponuda, zakuska, vina, likeri, rakija i kafa, činili su da sa zadovoljstvom odlazim na Dedinje, a za mene kao čiču, bila je to lepa razonoda.”
To je u svom dnevniku, pre bezmalo sedam decenija, redovno zapisivao predstavnik našeg akademskog realizma Paja Jovanović (Vršac, 1859 – Beč, 1957), dok je s još desetak kolega portretisao Josipa Broza Tita. Umetnike je angažovao poznati grafičar, Branko Šotra (1906–1960), tadašnji sekretar Udruženja likovnih umetnika Srbije, ratni veteran, ukazavši kolegama poverenje i čast. Jovanović je među slikarima, starosti između trideset pet i šezdesetak godina, sa 88 leta – bio najstariji. Zapisao je i da mu je veoma godilo to što svakoga jutra za njega dolazi službeni šofer i luksuznim automobilom prevozi u Beli dvor na susret s modelom – maršalom.
Paja Jovanović je, takođe, zapisao: „Uveren sam da bi neka odista dobra portreta ispala da su slikari imali prilike pojedince, po svom shvatanju da odrede pozu, da izrede nekoliko skica, najbolju da izaberu za izradu i portret za 4-5 sedenja svrše“.



Portreti značajnih

Paja Jovanović je uradio bezbroj portreta poznatih ličnosti, koje je stvarao, uglavnom, po porudžbini. Pored ostalih, ovekovečio je slikara Simingtona i vajara Đoku Jovanovića, gospođe Kaufman, Hadson, Mirku, Štraus, Sofiju Dunđerski, baronicu Erlanger...Zapaženi su njegovi portreti crnogorskog kralja Nikole, Aleksandra Karađorđevića (čuva se u Vršcu), cara Franje Josifa, Mihajla Pupina...Ovaj naš istaknuti umetnik poznat je i po slikama sa istorijskim motivima: „Seoba Srba“, „Krunisanje cara Dušana“, „Ranjeni Crnogorac“,  „Vršački triptih”...

„Ja sam od prvog dana napustio svu nadu da ću sliku izraditi. Platforma sa Maršalom na fotelji se nahodila u velikoj dvorani imajući samo svetlost sa tavana, apsolutno neupotrebivu za portret. Ovo mesto je izabrao Becić, krasan, mijo čovek, dobar učitelj a zacelo i dobar umetnik – ali ne portretista. Kako su svi ostali pristali na taj izbor pristao sam i ja, i kao peti točak u kolima ćutao..., a kada su svi u kolu počeli da rade, počeo sam i ja, bez nadežde uspeha počeo sam da crtam”, zapisao je Paja Jovanović u svom dnevniku 19. decembra 1947. godine.
Zanimljiv je podatak da je umetniku vođenje dnevnika sugerisao njegov prijatelj, Milutin Milanković (1879–1958), čuveni srpski matematičar, geofizičar, klimatolog, građevinski inženjer, astronom..., pa je tako važan zapis ostao potonjim generacijama.
Dragana Kuručev, viši kustos Gradskog muzeja u Vršcu, kaže za „Politiku” da je slavni slikar ostavio brojne portrete poznatih ličnosti, duhovnika, krunisanih glava, diplomata, političara, naučnika, vojnika, trgovaca, bankara, ali i rođaka. Jedan od poslednjih njegovih portreta je portret Josipa Broza Tita. Naša sagovornica veli da je Jovanović, zbog nepovoljnih uslova, što se svetla tiče, „skidajući“ lik modela, pravio male crteže i skice, a kasnije bi u svom ateljeu oslikao portrete. Tako je nastalo nekoliko slika.
– Pre ravno četiri decenije, lokalni list „Vršačka kula“, u saradnji sa Narodnim muzejom, odštampao je trodelni separat, posvećen portretisanju Tita, a na tome su, pored ostalih, bili angažovani Mirjana Mareš, akademski slikar, viši kustos Narodnog muzeja u Vršcu, nedavno preminuli, Dragoljub Tašlić, odgovorni urednik „Kule“. Taj mali ali značajan izdavački poduhvat realizovan je zahvaljujući saradnji sa Narodnim muzejom u Beogradu, Muzejom grada Beograda, Umetničkom galerijom Bosne i Hercegovine u Sarajevu i Umetničkom galerijom iz Skoplja – kaže nam Dragana Kuručev, citirajući ocenu iz pomenutog separata da je slikar Jovanović dočarao sugestivno i snažno kompletno maršalovo držanje, i da umetnik zadovoljan ostvarenim rezultatom, delo odnosi iz ateljea na poklon Srpskoj akademiji nauka i umetnosti.
Paja Jovanović je prestao da slika pred sam kraj života, mada nije bolovao. Zapisao je tim povodom: „Glava bi htela, ruka bi mogla, ali oči ne daju“. Preminuo je u Beču, 30. novembra 1957, u 98. godini. Umetniku je ispunjena poslednja želja, pa je urna sa pepelom prenesena u Beograd, grad koji je neizmerno voleo.

Vek i po smederevske bolnice
Smederevo – Obeležavanjem slave Sveti Luka, u Opštoj bolnici u Smederevu, koja nosi ime ovog svetitelja, počeo je program posvećen velikom jubileju – 150 godina postojanja ove ustanove. Vek i po navršava se tačno na Aranđelovdan, 21. novembra.
Danas je bolnica „Sveti Luka” regionalna, sa oko 750 zaposlenih, od kojih je 600 zdravstvenih radnika. Raspolaže sa skoro 400 bolničkih kreveta. U postojećoj zgradi radi od 1971. godine. A njena istorija započeta je, zapravo, u jednoj privatnoj kući u naselju Carini, 1866. godine.
Skoro dve decenije su se Smederevci lečili na tom mestu, a prava bolnica sazidana je 1885. na mestu gde je današnja zgrada. Bombardovanjem u Prvom svetskom ratu porušena je do temelja, da bi u potonjem periodu doživela selidbe, ali i nova oštećenja u narednim ratnim razaranjima.
Izgradnjom Centra za rehabilitaciju u okviru novootvorenog Doma narodnog zdravlja, krajem pedesetih godina prošlog veka, praktično je počela i „rehabilitacija” smederevskog zdravstva koje u kasnijim godinama beleži mirnije dane i uspon.
Bolnica je za 150 godina menjala i status. Prema svedočenju aktuelnog rukovodstva, bila je dva puta okružna, oblasna, banovinska. Vremešniji Smederevci dobro se sećaju da se dugo zvala „Milivoje Stojković Mića”.
Tada je bila medicinski centar, potom zdravstveni, a od pre pet godina radi kao samostalna ustanova. Prošle godine dobila je trogodišnju akreditaciju, a već duži period ovde se mnogo radi na adaptaciji dotrajalih odeljenja.
– U toku je renoviranje odeljenja produženog bolničkog lečenja, a završili smo radove na patologiji, pokrili smo deo porodilišta, sredili dečije odeljenje, kao i cerebrovaskularnu jedinicu na neurologiji. U martu smo otvorili novu koronarnu jedinicu. Nastavljamo adaptaciju jednog po jednog odeljenja, a paralelno nabavljamo i opremu – kaže za „Politiku” dr Nenad Đorđević, direktor Opšte bolnice „Sveti Luka” u Smederevu.
Iduće godine u planu je da se otvori intenzivna nega na internom odeljenju, a Đorđević se nada da će tokom 2017. godine bolnica prikupiti novac za renoviranje zgrade psihijatrije iz 1929. godine koja je pod zaštitom države.

Dunavska avantura srpskog poslanika u Ugarskoj
Novi Sad – Malo ostrvo na Dunavu kod Budimpešte (Lupa siget) nosi ime po Srbinu cincarskog porekla Petru Lupi. Sredinom 19. veka bio je bogati veleposednik, rođen u obližnjem Pomazu. Bavio se i inženjerskim poslovima, a kao pripadnik srpskog naroda bio je u dva mandata poslanik u Ugarskom saboru, član Slobodoumne stranke. Upamćen je i kao avanturista i zaljubljenik u prirodu, čovek svestranog duha, koji se zanimao za istoriju, književnost, arheologiju, crtanje. Adu je svojevremeno kupio, a ona je danas oaza vikendaša koji tu rado čitaju o njegovoj avanturi plovidbe Dunavom, u koju se u svoje doba upustio od Beča sve do Crnog mora.
Avanturu je zabeležio u putopisu koji je u nastavcima objavljivan u mađarskom nedeljniku „Napkelet” (Istok) 1858. godine. U Muzeju Vojvodine veruju da je Lupin putopis jedan od prvih turističkih opisa kod Srba, doduše napisan na mađarskom jeziku i u tamošnjoj štampi.
Istražujući stare publikacije o prošlosti Srba u Mađarskoj, njegove članke otkrila je dr Fedora Bikar, nekadašnja saradnica u Muzeju Vojvodine i naučni saradnik Filozofskog fakulteta u Novom Sadu. Njen život bio je posvećen srpsko-mađarskim vezama, u kojima je i sama bila – mladost je provela u porodičnoj kući svoga oca Vase i majke Milese u Sentandreji, dok to mesto koje baštini srpsku kulturu još nije bilo tako poznato turističko izletište. Napisala je knjigu „Srbi u Mađarskoj” (1998), bila je koautor „Sentandrejskih simbola” (2002) i autor monografije „Sentandreja u ogledalu prošlosti” (2003), postavila je stalnu izložbu o Milošu Crnjanskom u njegovoj rodnoj kući u Čongradu...

Petar Lupa

Ona je i autorka knjige „Petar Lupa i dunavska avantura” čiji izlazak iz štampe (Srpski institut, Samouprava Srba u Budimpešti, 2010) međutim nije dočekala, preminuvši godinu ranije.
Knjiga je ovih dana doputovala u Muzej Vojvodine, gde je predstavljena. Ima dve verzije, na srpskom i mađarskom jeziku i uređena je tako, objašnjava direktor Srpskog instituta u Budimpešti Petar Lastić, da bude prilagođena interesovanju publike. On kaže da obožavaoci pomenutog ostrva neguju uspomenu na Petra Lupu i da je u tom krugu ljudi iz mađarske zajednice najveći broj kupaca knjige, ali je važno, napominje, da i srpska zajednica više sazna o tom čoveku, kao i o porodici Lupa-Mandić, jer su oni deo identiteta Srba u Mađarskoj.
Mandići u ovu priču ulaze preko Lupine sestre Pauline. Ona se udala za Paju Mandića, i on se priženio u Pomazu.
„A taj Paja Mandić nije bio niko drugi neko ujak Nikole Tesle. Tako dolazi Nikola Tesla u kontakt sa Pomazom, koji se pominje u njegovoj porodičnoj prepisci sa Pajom Mandićem. Sam Tesla je boravio u Pomazu kod svog ujaka, kada je bio u poseti Evropi”, kaže direktor Srpskog instituta.
Detalji o toj familiji dospeli su u knjigu zahvaljujući i Mandićevim rođacima koji danas žive u Americi, ali i u Pomazu.
Knjiga naravno sadrži i delove Lupinog putopisa sa plovidbe Dunavom koju je izgleda inicirao sam autor i nagovorio prijatelje na put.
„Bio je veliki ljubitelj prirode i u to smo se mogli uveriti čitajući njegove opise raznih krajeva, planina, dolina, ravnice. Danas samo možemo da nagađamo da li je čitao i oca istoriografije Herodota, koji je pisao pisma caru Trajanu, osvajaču Dakije, ili uzbudljivi romansirani putopis o Argonautima koji su iz Crnog mora uplovili u Dunav, ali svakako da je o Dunavu znao veoma mnogo”, kaže kustos-istoričar Suzana Milovanović iz Muzeja Vojvodine.
Tako je znao, po njenim rečima, i za antičke spomenike, kao što je Vojni put (Vija militaris) koji su na desnoj obali Dunava gradili rimski imperatori, kao i za čuvenu Trajanovu tablu. I želeo je da ih vidi. Zanimali su ga i komplikovani srpsko-turski odnosi, pa se na putovanju najviše zadržao u Beogradu, gde je bio u prilici da sazna više o kneževskoj porodici Obrenović.
U putopisu o plovidbi brodom koji je nazvan „Transilvanija” objavljeni su i Lupini crteži predela, začinjen je i istorijskim podacima, od kojih neki ipak nisu tačni, napominje istoričarka.
Značaj knjige je u tome, zaključuje njen urednik Petar Lastić, što daje uvid u tadašnji život, način razmišljanja i mentalitet srpskog bogatijeg sloja u okolini Budimpešte. To su ljudi, kaže on, koji su veoma privrženi crkvi i srpskoj zajednici, a s druge strane otvoreni prema mađarskoj političkoj zajednici.

Četiri decenije umetničkog rada Pavla Medakovića
Umetnički ansambl Ministarstva odbrane „Stanislav Binički” priredio je koncert u Velikoj dvorani Kolarčeve zadužbine, povodom obeležavanja četrdeset godina rada na sceni dirigenta Pavla Medakovića. Program je počeo Mocartovom uvertirom iz opere „Don Žuan” i Mocartovim „Koncertom za klavir KV 491 ce-mol”. Na repertoaru su bila i Veberova „Oberon uvertira” i Vagnerova „Rienci uvertira... Kao solista, predstavio se pijanista Dejan Sinadinović.


Pijanista Dejan Sinadinović sa Umetničkim ansamblom Ministarstva odbrane „Stanislav Binički” (Foto D. Žarković) 
Pavle Medaković diplomirao je 1978. godine na Odseku dirigovanje, na Fakultetu muzičke umetnosti, u klasi profesora Živojina Zdravkovića. Magistrirao je na Univerzitetu za muzičku i scensku umetnost u Beču 1982. godine u klasi profesora Karla Osterajhera i na FMU u Beogradu 1990. godine u klasi profesora Jovana Šajnovića. Usavršavao se u Francuskoj i u Nemačkoj. Radio je kao profesor na Akademiji lepih umetnosti.


                           Maestro na sceni Kolarčeve zadužbine (Foto D. Žarković)
Član je Udruženja muzičkih umetnika Srbije. Njegovu bogatu karijeru krasi raznovrsnost repertoara horske, simfonijske, operske i oratorijumske muzike. Dobitnik je prestižnih nagrada u zemlji i inostranstvu. Umetničku karijeru počeo je kao dirigent hora AKUD „Branko Krsmanović”. Jedan je od osnivača i dirigenata Kamerne opere u Beogradu, asistent dirigenta Borislava Pašćana – Filharmonija mladih „Borislav Pašćan”, šef dirigent Simfonijskog orkestra Mostar i hora „Abrašević”, dirigent hora „Abrašević” u Beogradu,  šef dirigent Simfonijskog orkestra Vojske Srbije „Stanislav Binički” od 1988, direktor Beogradske filharmonije 2000-2001…

Sva lica Mocarta
Povodom 260 godina od rođenja Volfganga Amadeusa Mocarta u galeriji „Artget” Kulturnog centra Beograda priređen je koncert „Sva lica Mocarta” posvećen ovom velikom umetniku. Publici su se predstavili sopran Radoslava Vorgić Žuržovan, i pijanistkinja Vesna Milikić. Njihov gost na sceni bio je nemački violončelista Kristof Mihael Vilhelm Jan.
Za ovaj koncert iz bogatog Mocartovog opusa izdvojena su dela koja se retko mogu čuti kod nas kao što su pesme na francuske tekstove „Ptice” iz 1777. godine i „U usamljenoj i mračnoj šumi” iz 1778, obe nastale u toku kompozitorovog boravka u Manhajmu. Na repertoaru je bila i pesma „Ljubičica” na Geteov tekst iz 1785. godine, a publika je uživala slušajući i „Kad je Luiza spalila pisma svojih nevernih ljubavnika”.
Ova numera nastala je 26. maja 1787. na autobiografski tekst Gabrijele fon Baumberg, u vreme kada je Mocart radio na svom drugom važnom delu – operi „Don Đovani”. Arija iz ove opere takođe je bila na sinoćnom programu, baš kao i arije iz poznate opere „Titovo milosrđe”. Mocart je ovu operu napisao za 18 dana. Završne note upisivao je u partituru u kočiji na putovanju u Prag gde je delo premijerno izvedeno. To je inače bila porudžbina za proslavu povodom krunisanja Leonarda Drugog kao kralja Bohemije.
Poštovaoci Mocartovog dela slušali su sinoć i ariju Suzane iz opere „Figarova ženidba” koja je komponovana 1786. godine na italijanski libreto Lorenca da Pontea. To je bila prva opera na kojoj su sarađivali Mocart i Ponte. Do danas ne jenjava interesovanje za ovu operu i najizvođenija je na repertoarima širom sveta. Uživalo se i u ariji Zaide iz istoimene nedovršene opere iz 1780. godine.
Program je obogaćen delom „Za Kloe”, kao i koncertnom arijom „Uzmite moju zahvalnost”. To je jedno od njegovih prvih dela na nemačkom jeziku.

Ksenijin „Spomenar”
Mnogima će biti čudan spoj toliko nespojivih ljudi, ideološki i politički, sa tolikim različitim prošlostima, koji su napisali svoje posvete Kseniji Vučić. Tako je skup njihovih uspomena, priča, eseja i fotografija postao „Spomenar”, bezazleni medij detinjstva iz daleke prošlosti. Nešto poput „Instagrama”, „Fejsbuka” ili „Tiktoka” koje na posebnom mestu čuvaju matorci.
U svakom od tih tekstova različitih žanrova otkrivaju se detalji iz njenog profesionalnog i ličnog života, a kako je njen život posmatran kroz posebnu dioptriju, kao bivše supruge i majke dece najmoćnijeg političara u Srbiji Aleksandra Vučića, nema te predrasude i kontroverze koju joj sa posebnom strašću nije nalepila cinična beogradska čaršija.
Zato je knjiga „Ksenija” izuzetno dragoceno štivo ne samo za porodicu Ksenije Vučić već i za buduće istraživače koji će pokušati da dešifruju događaje od devedestih godina naovamo. Izdavač „Spomenara” je Institut za javnu politiku Vladimira Beba Popovića, bliskog Ksenijinog prijatelja koji se nalazio ne samo na suprotnom političkom spektru već i u različitom političkom univerzumu od onoga u kojem je lebdela Ksenija. Ali, te razlike su ih zbližile, umesto da ih dodatno udalje, što je Popović detaljno i za njega neuobičajeno emotivno opisao u svom tekstu „Šolja čaja”.
Pokazujući da ume da spaja nespojivo, makar za srpsku svakodnevicu, Ksenija Vučić je očigledno posedovala dar i da svoje prijatelje okupi na jednom mestu i posle svoje smrti, poput urednika knjige Petra V. Arbutine, književnog kritičara i esejiste, koji je uređivao knjige i sarađivao na izdanjima velikana poput Milorada Pavića, Mome Kapora, Vladete Jerotića, Milovana Vitezovića. Ima ih još.
Ako tom krugu dodamo i Aleksandra Čotrića, aforističara i pisca, najbližeg saradnika lidera SPO Vuka Draškovića, koji je prve korake u novinarstvu pravio upravo sa Ksenijom Vučić u „Srpskoj reči”, nekadašnjem opozicionom glasilu Srpskog pokreta obnove, pohvataćemo detalje iz novinarske biografije Ksenije Vučić koji su promakli i koji su gotovo nepoznati.
Kako smo mi inače nacija koja pamti kraće od kokoši, dakle, najduže nekoliko dana, o decenijama je izlišno govoriti jer su za Srbe to vekovi – čime su uspeli da demantuju čak i Milankovićev kalendar – drago mi je što će oni koji to žele, a trebalo bi, imati priliku da se uvere da je ona, bez ikakve sumnje, bila jedna od najtalentovanijih novinara svog vremena.
Završivši Istoriju umetnosti na Filozofskom fakultetu u Beogradu, sa obrazovanjem koje se smatra aristokratskim, ona se ne bavi Modiljanijem ili Dalijem, već zaranja u mistični svet srpske politike. Devojka sa Dorćola, iz ugledne porodice koja je takođe ideološki raspolućena, a tako je bilo oduvek i tako će biti zauvek u Srba, Ksenija traži svoj put između desničarskog i monarhističkog glasila i alternativnog Radio Indeksa, koji emituje nove talase mladalačkog bunta generacije koja je imala svoje nade, snove i ideale. Radila je i za VIN produkciju Gordane Suše, koja je bila na suprotnom polu Ksenijinih desničarskih stavova, ali je to nije remetilo da uradi neke od nezaboravnih priloga koja je ta produkcija stvorila. Sa Indeksa je otišla na Studio B, najvažniji medij beogradske čaršije tokom devedesetih. Kada je Zoran Đinđić postao gradonačelnik Beograda, prvi intervju dao je novinarki Studija B – Kseniji Vučić.
Prihvatio sam ideju Bebe Popovića da iščitam stare tekstove „Srpske reči”, koju mi je poslao Čotrić, ali sam robovao predrasudama. Znao sam da je pravila odlične televizijske intervjue na Televiziji Pink sa Edijem Ramom, Nikolom Gruevskim i još nekoliko krupnih političkih zverki iz domaće radinosti. I to je to. Kako u „Spomenaru” ima izuzetnih i emotivnih priloga Elme Zukorlić, Jelene Trivan, Aleksandre Janković, Vladimira Đukanovića, Vanje Udovičića, kao svedočanstvo o njihovom bliskom odnosu bilo mi je zaista dragoceno da pročitam njene davne intervjue iz „Srpske reči”. Nizali su se razgovori sa jednim od osnivača Demokratske stranke filozofom Slobodanom Inićem, rediteljem i predsednikom JUL-a Ljubišom Ristićem, bivšim šefom komunista Dražom Markovićem, glumačkom gromadom Ljubom Tadićem, dramskim piscem Aleksandrom Popovićem...
Zato je veoma važno Ksenijino pisanje posmatrati u tom istorijskom kontekstu nekada velike zemlje, gde vladaju lude šeširdžije u zemlji čuda, na samoj svetskoj granici ideologija, vera i galaksija. Energična, vedra i razborita devojka, još novinarski devojčurak, želi da odgonetne tajnu sedmog pečata, ali srpskog. Ulazi u redakciju gde pišu profesori univerziteta, pisci i intelektualci koji su za kralja i otadžbinu, ali ne samo oni već i novinari sa drugačijom ideološkom matricom. Od žestoke Dane Drašković, matematičara Milana Božića, akademika desne orijentacije Nikole Miloševića i Koste Čavoškog, predsednice Građanskog saveza Vesne Pešić. U tu šaroliku galeriju ličnosti i likova umešali su se i Gordana Suša, Nadežda Gaće, Radivoj Cvetićanin, Mihajlo Kovač, Ejub Štitkovac, tako da su se, i pored dominacije stavova SPO, mogle videti i drugačije političke boje, po principu do tada nepoznatog umetničko-političkog pravca, srpskog kubizma.
Ksenija odmah kreće u akciju, ne dozvoljava da je zvučna imena prestrave, već se nameće upravo intervjuima koji značajno podižu rejting krunskog dvonedeljnika u Republici. Jedna od najboljih reportaža iz tog vremena je upravo njena, opis neuspelog intervjua sa tadašnjim gospodarem života i smrti u Srbiji, Željkom Ražnatovićem Arkanom u Erdutu. Trebalo je mnogo hrabrosti za takav tekst i ona ga je imala.
Ponovo treba staviti Ksenijin novinarski angažman u novi kontekst, a to je njena veza i brak sa Aleksandrom Vučićem, zato što je mačističko društvo poput našeg, robujući stereotipima o supruzi tadašnje mlade političke zvezde u usponu, a kasnije i najmoćnije političke figure u Srbiji, po automatizmu Kseniju smestilo u otrcani kliše Vučićeve supruge. I kod većine je tamo ostala i kada su okončali bračnu zajednicu. Takva vrsta olakog klasifikovanja žena – „ma daj, da nije bilo Vučića” – jedna je od najvećih nepravdi učinjenih prema nekoj koleginici u srpskom novinarstvu.
Iako se tada nije moglo ni naslutiti dokle će Vučić dogurati, etiketa joj je prilepljena po starom običajnom pravu, a samo je uži krug novinarskog esnafa znao koliko je Ksenija bila svoja, talentovana i autentična. Nisam bio njen prijatelj, već kolega. Kako sam za njen novinarski forsaž saznao tokom sklapanja ove knjige, a ona je imala sve resurse da to odavno razglasi na sva zvona, sada mi je mnogo jasnije zašto je imala toliko raznobojnih prijatelja upisanih u „Spomenar”.

„Njujork tajms”: Amerika šalje Ukrajini stare modele kasetne municije - ne eksplodira odmah
SAD planiraju da Ukrajini pošalju stare modele kasetne municije koje u 14 odsto slučajeva ne detoniraju odmah, piše „Njujork tajms”.
Prema podacima lista, Pentagon uverava da su modernizovali model. Međutim, poboljšan je samo domet projektila, koji još uvek sadrži granate, čiji procenat neispravnosti je američki vojni resor opisao kao neprihvatljivo visok.
Prema pisanju „Njujork tajmsa”, pukovnik vojske u penziji Al Vosburg, koji je prošao obuku za uklanjanje eksplozivnih ubojnih sredstava, rekao je da će proces čišćenja područja nakon upotrebe ovakvih projektila potrajati, jer se ne mogu ručno pomerati. Pored toga, biće potrebna edukativna kampanja za stanovništvo koje će se vratiti na ove teritorije i koje bi moglo da strada od neeksplodiranih granata.
Savetnik za nacionalnu bezbednost američkog predsednika Džejk Salivan saopštio je 7. jula da su SAD odlučile da isporuče kasetnu municiju Ukrajini, čijoj se upotrebi UN protive. On je takođe napomenuo da je Kijev Vašingtonu dao pisane garancije za minimiziranje rizika za civile prilikom upotrebe ove vrste municije.

Tri osobe povređene u lančanom sudaru na auto-putu Beograd-Zagreb
Tri osobe su povređene večeras u lančanom sudaru na auto-putu Beograd-Zagreb u smeru ka gradu kod Zmajeve pumpe, rečeno je Tanjugu u MUP-u.
U sudaru su učestvovala dva putnička vozila i jedan kamion, a tri osobe koje su se žalile na povrede zbrinule su ekipe hitne pomoći.
Automobil SUV marke ''audi'' i drugo vozilo su od siline udara u potpunosti uništeni, dok je na kamionu pričinjena manja materijalna šteta.
Zbog sudara je na tom delu auto-puta formirana dugačka kolona, prenosi Tanjug.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Slabovidi muzičari nove operske zvezde
Mlada i slabovida operska pevačica Mirjana Marjanović ceo život je sanjala da svojim glasom ispuni koncertne sale. Svoje snove uspela je da ostvari uz pomoć umetnika okupljenih oko Muzičko-operske teatarske organizacije (MOTO) koji su u okviru Festivala BUNT održali muzičko-poetsko veče Šekspirovih dela pod nazivom „Poezija noći“. Osim Mirjane, pesme kompozitora – Šekspirovih savremenika izveo je i gitarista Uroš Martinović, a monologe iz Šekspirovih drama recitovali su Nedeljka Ložaić i Luka Joksimović Barbat. Ovaj koncert predstavlja deo projekta „Svetlost muzike 2“ koji pored inkluzije slepih i slabovidih muzičara uključuje i dramsku i horsku radionicu. Projekat se odvija pod pokroviteljstvom Trag fondacije i u saradnji sa Gradskom organizacijom slepih Beograda.
Nataša Jović, prvakinja opere u Narodnom pozorištu i jedna od osnivača Muzičko-operske teatarske organizacije (MOTO), smatra da ne preteruje kada kaže da je Mirjana Marjanović nova zvezda operske scene i vrlo je zadovoljna zbog toga što su beogradskoj publici omogućili da uživa u njenom sopranu.
„MOTO je osnovan sa ciljem da mlade marginalizovane osobe i osobe sa invaliditetom uključi u kulturni i društveni život. U proteklih godinu i po dana uspeli smo da okupimo i motivišemo afirmisane umetnike u oblasti klasične muzike, opere i teatra i umetnosti da pomognu osobama koje pripadaju osetljivim društvenim grupama da se uključe u kulturni život. Radili smo sa romskom decom, sa mališanima koji imaju razvojne teškoće kao i sa HIV pozitivnom decom, a jedno od najlepših iskustava jeste koncert u Velikoj Hoči na kome su deca prvi put u životu slušala klasičnu muziku. Mi znamo da potreba za klasičnom umetnošću postoji u svim društvenim grupama i svaki put kada držimo koncert u unutrašnjosti za taj koncert se uvek traži karta više“, priča Nataša Jović.
Jedan od projekata na koje su osnivači MOTO-a najviše ponosni jeste „Svetlost muzike“ u kome su učestvovali slepi i slabovidi muzičari koji su završili Muzičku akademiju i koji nikada nisu nastupali sa orkestrom. Posle nekoliko nedelja napornog vežbanja oni su u junu nastupali u Ustanovi kulture „Palilula“ zajedno sa svojim afirmisanim kolegama.
„Naša ideja jeste da umetnost treba da bude dostupna svima – bez obzira na socijalni stalež ili fizički invaliditet, jer je inkluzija jedini način da stvorimo društvo bez predrasuda. Iz iskustva znamo da je talenat nešto što pokriva sve druge nedostatke – kada uživate u pevanju jednog od najpoznatijih italijanskih tenora Andrea Bočelija poslednja stvar o kojoj razmišljate jeste njegova slabovidost. Ja sam upoznala nekoliko fenomenalnih perkusionista koji su potpuno gluvi – hendikep sam po sebi nikada nije prepreka za bavljenje umetnošću. Ljudi su ti koji diskriminišu i sprečavaju osobe sa invaliditetom da se bave umetnošću – nekada ta diskriminacija ima formu deficita udžbenika i nastavnih sredstava neophodnih za obrazovanje dece i studenata, a nekada su profesori na prijemnom ispitu ti koji jednostavno ne žele da prime studenta sa hendikepom“, priča naša sagovornica.
Zbog toga se umetnici okupljeni oko organizacije MOTO trude da umetnicima sa hendikepom pomognu da razviju svoje potencijale, ali i da decu od malih nogu „zaraze“ klasičnom umetnošću. Tako je nastao i projekat „Zavolite operu“ koji se realizuje u saradnji sa Muzičkom omladinom – glavni saradnik u ovom projektu je glumac Srđan Karanović.

Baš sam voljan na koleginicu
Odškrinemo li vrata jezičke prošlosti, pronaći ćemo dragocena svedočanstva o poimanju sveta ljudi u nekim minulim vremenima. Iznaći ćemo pravu riznicu podataka o nekadašnjem načinu života (obredima, običajima, činovima i sl.), o prethodnim socijalnim, društvenim i kulturnim prilikama − uopšteno, o pređašnjem pogledu na svet srpskog naroda. A kako je naš narod nekada mislio i govorio o čoveku, otkrićemo kroz prizmu zastarelih frazeologizama − ustaljenih izraza koji su se nekada koristili, ali u savremenom jeziku više nisu aktivni.
Čovekov odnos prema drugim ljudima opisan je na veoma slikovit način: ako se udvarate ili ukazujete posebnu pažnju ženskoj osobi, nekada biste rekli da pravite kur. Zastareli frazeologizam biti voljan na nekoga koristio bi se pak da označi da volite nekoga i da ste mu jako naklonjeni. Roditelji devojke neretko umeju vašu ljubav da brane, prave smetnje i neprilike, što bi se u prošlim vremenima iskazalo izrazom − ići popreko kome. Verovatno bi je izgrdili i oštro prekorili, tj. iščatali bi joj bukvicu. A ako je pak došlo do teže kazne, tada bi se koristio izraz povaliti na klupu, što je značilo iši„bati, izbatinati“. U ovakvim situacijama mogao se u prošlosti upotrebiti i izraz – vršljati trnje nad nečijom glavom, sa značenjem obe„sno i samovoljno postupati sa nekim“.
I za izražavanje različitih čovekovih aktivnosti u upotrebi su bili raznovrsni, živopisni frazeologizmi: ako ste imali neki spor, na primer, sa komšijom možete očekivati da će on učiniti zvaće, tj. pozvati vas na sud, odnosno tužiti sudu. U toj situaciji takođe bi se reklo da vam je komšija učinio petilj, tj. tužio vas zbog neizmirenog duga. Vi možete dati pozor na sudski poziv, tj. obratiti pažnju na njega ili pak možete sa lica mesta pojuriti, brzo pobeći, što bi naš narod nekada rekao − kiku na vetar pustiti. A ako baš rešite da se uklonite, tj. da odete u svet, u tuđinu, znajte da bi u prošlosti govorili da ste pošli svetu sa vidika.
Kako su nekada bile opisane čovečije psihičke i fizičke osobine? Evo ovako: za onoga ko je punoletan i zreo kazalo bi se da je svoje dobe. Takve osobe su obično ljudi od reči, a nekada bi se reklo − ljudi od besede. Ako pak neobično i upadljivo izgledaju, naš narod bi govorio da su kao iz vertepa.
S druge strane, za rasipnika, onog ko nemilice troši i upropašćuje imetak pričalo se da bi potrošio (izjeo) i dotu svete Ane, odnosno da mu ne bi dotekla dota sv. Ane. U slučaju da ume da se snađe u svakoj situaciji, čak da nadmudri nekoga, reklo bi se da ume dati otvet đavolu. Ponekad se može dogoditi da takve osobe nemaju nikakve uljudnosti, što bi se u prošlosti iskazalo izrazom − činiti na vlašku.
Naposletku da vidimo kako je naš narod opisivao različite situacije i stanja u kojima se čovek može naći.
Za nekoga ko životari, tj. jedva se održava u životu govorilo se da vodi dušu. U tom slučaju on obično pada nekome na teret, na nečije izdržavanje, odnosno − pada na grebene. Situacija u kojoj čovek živi od nečije milosti nekada je slikovito ilustrovana i izrazom − visiti o nečijem turu.
Sve stare izraze kojima se opisuje čovek nismo iscrpli od kona do kona (tj. „od kraja do konca“), ali vrata jezičke prošlosti moramo privremeno zatvoriti. Za kraj ćemo potcrtati jedno: čovek je odvajkada jezikom objašnjavao realnost, ali ni jezik ne ostaje dužan: vrlo je živopisan i slikovit u opisivanju čoveka i njegove prirode, od daleke prošlosti do današnjih dana.
*Institut za srpski jezik SANU,
doktorand Filološkog fakulteta UB

Kako je stvoren Pokret nesvrstanih
Predstavljanje knjige „Kako je stvoren Pokret nesvrstanih”, biće održana u Muzeju istorije Jugoslavije u utorak, 15. novembra 2016. u 18 časova. Suizdavači su Muzej istorije Jugoslavije i Stanko Crnobrnja.
Knjiga „Kako je stvoren Pokret nesvrstanih” nastala je na osnovu dnevničkih beleški Bogdana Crnobrnje, diplomate SFRJ iz 1961. godine. Pedeset pet godina posle Prve konferencije nesvrstanih u Beogradu čitaoci mogu da saznaju za dramatične i do sada nepoznate događaje koji su prethodili stvaranju pokreta u koji se tokom godina uključilo više od 100 država. Autentične, dnevničke beleške jednog od arhitekata Beogradske konferencije izdavači su obogatili sa preko 250 fotografija i priloga koji direktno ilustruju ključne ličnosti i događaje iz originalnog teksta.
Velika većina fotografija objavljuje se prvi put. Na više od 290 strana prikazani su Tito, Naser, Nehru, Nkrumah, Sukarno, Selasije, Bandanaraike, Mahendra, Burgiba, Čerčil, Hruščov, Kenedi, Gromiko, Koča Popović, Bogdan Crnobrnja, Aleksandar Ranković, Vladimir Bakarić, Dobrica Ćosić, Edvard Kardelj, Veljko Vlahović, Mijalko Todorović, Rato Dugonjić, Josip Đerđa, Svetozar Vukmanović, Lazar Koliševski i mnogi drugi. Sve ove ličnosti, u slici i reči, u ovoj knjizi, čine uzbudljiv kaleidoskop u kome se odražava slika sveta i Jugoslavije u jednoj, po mnogo čemu, istorijskoj godini. Hladni rat, borba protiv kolonijalizma, težnja da se uspostave saradnja i mir u svetu, sve su to delovi uzbudljivih dešavanja koja se u ovoj knjizi slažu pred očima čitalaca.

„Nacionalna klasa” bez domaćih delova
Dr­žav­no-pri­vred­na de­le­ga­ci­ja, pred­vo­đe­na pred­sed­ni­kom vla­de Alek­san­drom Vu­či­ćem ot­pu­to­va­la je ju­če u Ka­zah­stan. Jed­na od te­ma raz­go­vo­ra bi­će i iz­voz „fi­ja­ta” u Evro­a­zij­sku uni­ju, ko­ju či­ne Ru­si­ja, Be­lo­ru­si­ja, Ka­zah­stan, Jer­me­ni­ja i Kir­gi­stan.
Su­de­ći pre­ma iz­ja­vi pot­pred­sed­ni­ka vla­de Ra­si­ma Lja­ji­ća, iz­voz „fi­ja­ta” u ze­mlje uni­je bi­će mo­guć ako po­sto­ji po­li­tič­ka vo­lja. Ka­ko je re­kao u in­ter­vjuu za „Po­li­ti­ku”, po­sto­ji mo­guć­nost da „fi­jat” iz­ve­ze­mo, čak iako su si­ro­vi­ne pre­te­žno uvo­zne.
„Za­to što su oni već ima­li spo­ra­zum sa Vi­jet­na­mom ko­ji omo­gu­ću­je to za ne­ke pro­iz­vo­de ko­ji ne­ma­ju 50 od­sto do­ma­će si­ro­vi­ne. Ako po­sto­ji po­li­tič­ka vo­lja da se to ura­di, to će bi­ti mo­gu­će”, is­ta­kao je Lja­jić.
Na pi­ta­nje da li Ru­si pi­ta­ju da li je „fi­jat” uop­šte srp­ski pro­iz­vod, Lja­jić je od­go­vo­rio po­tvrd­no. Ali i do­dao da u ovoj fa­zi pre­go­vo­ra to pi­ta­nje još ni­je na dnev­nom re­du. Lja­jić je u in­ter­vjuu za „Po­li­ti­ku” re­kao i da je na­ša pre­go­va­rač­ka po­zi­ci­ja da za­dr­ži­mo po­čet­ni spo­ra­zum ko­ji ima­mo sa Ru­si­jom i ko­ji bi se od­no­sio na ceo evro­a­zij­ski re­gi­on.
„Po­sla­li smo spi­sak pro­iz­vo­da za ko­je bi­smo vo­le­li da bu­du na li­sti. Tra­ži­mo da se do­da ’fi­jat’, se­dam vr­sta si­ra, ži­vin­sko me­so, ci­ga­re­te i še­ćer”, re­kao je on.
To će sva­ka­ko bi­ti jed­na od te­ma raz­go­vo­ra pre­mi­je­ra Alek­san­dra Vu­či­ća pri­li­kom po­se­te Ka­zah­sta­nu. Pred­sed­nik Ka­zah­sta­na Nur­su­lan Na­zar­ba­jev je u ne­ko­li­ko na­vra­ta go­vo­rio o even­tu­al­nom iz­vo­zu „fi­ja­ta” u Evro­a­zij­sku uni­ju. To je bi­la i te­ma raz­go­vo­ra pri­li­kom nje­go­ve av­gu­stov­ske po­se­te Be­o­gra­du. I pred­sed­nik Sr­bi­je To­mi­slav Ni­ko­lić je ta­da is­ti­cao ka­ko je od Na­zar­ba­je­va do­bio ga­ran­ci­je da će je­dan kon­tin­gent ovih vo­zi­la mo­ći bez ca­ri­na da se iz­ve­ze u ze­mlje Uni­je. Uglav­nom se spo­mi­njao kon­tin­gent od 10.000 auto­mo­bi­la.
Šta je to što to­li­ko kom­pli­ku­je po­vla­šće­ni iz­voz ovih če­tvo­ro­toč­ka­ša i ka­ko to da dr­žav­ni vrh još od 2008. go­di­ne i do­la­ska „Fi­ja­ta” u Kra­gu­je­vac ne mo­že da is­pre­go­va­ra uki­da­nje ca­ri­na? Naj­ve­ći pro­blem je, či­ni se to što je „fi­jat”, ko­ji va­ži za srp­sku „na­ci­o­nal­nu kla­su” ka­da je o iz­vo­zu reč, za­pra­vo u naj­ve­ćoj me­ri sa­sta­vljen od uvo­znih si­ro­vi­na.
Još je Mla­đan Din­kić svo­je­vre­me­no is­ti­cao da je je­dan od raz­lo­ga zbog ko­jih ovaj ita­li­jan­ski pro­iz­vo­đač do­la­zi u Sr­bi­ju, to što na­ša ze­mlja ima Spo­ra­zum o slo­bod­noj tr­go­vi­ni sa Ru­si­jom. Iako auto­mo­bi­li ni­ka­da ni­su bi­li na li­sti iz­vo­znih pro­je­ka­ta, dr­žav­ni zva­nič­ni­ci su ta­da iz­ja­vlji­va­li da će ta pri­vi­le­gi­ja mo­ći da se is­pre­go­va­ra.
U tom, kon­tek­stu je za­ni­mlji­va iz­ja­va Ivi­ce Da­či­ća, ali ne kao mi­ni­stra spolj­nih po­slo­va u vla­di Alek­san­dra Vu­či­ća, već kao čla­na vla­de pre­mi­je­ra Mir­ka Cvet­ko­vi­ća.
„Srp­ska auto­mo­bil­ska in­du­stri­ja za­in­te­re­so­va­na je za iz­voz u Ru­si­ju, kao što je i ru­ska in­du­stri­ja za­in­te­re­so­va­na za bes­ca­rin­ski iz­voz u Sr­bi­ju”, iz­ja­vio je Ivi­ca Da­čić još 8. apri­la 2009. go­di­ne. Tog da­na su Da­čić, ta­da­šnji mi­ni­star po­li­ci­je i Ser­gej Šoj­gu, ru­ski mi­ni­star za van­red­ne si­tu­a­ci­je, pot­pi­sa­li pro­to­kol ko­jim se pro­ši­ru­je Spo­ra­zum o slo­bod­noj tr­go­vi­ni dve ze­mlje, ko­ji od ta­da ob­u­hva­ta 95 od­sto pro­iz­vo­da. Ali, ne i auto­mo­bi­le. Li­be­ra­li­za­ci­ja tr­go­vi­ne put­nič­kih auto­mo­bi­la, ka­ko je ta­da na­ja­vlje­no, tre­ba­lo je da bu­de pred­met na­red­ne run­de pre­go­vo­ra pred­stav­ni­ka Sr­bi­je i Ru­si­je, a Da­čić i Šoj­gu na­ja­vi­li su da će bi­ti od­re­đe­ne go­di­šnje kvo­te za iz­voz. Od ta­da do da­nas ni­je pro­šao ni­je­dan sa­sta­nak srp­skih dr­žav­nih zva­nič­ni­ka sa nji­ho­vim ko­le­ga­ma iz Evro­a­zij­ske uni­je (naj­če­šće Ru­si­je) da „fi­jat” ni­je bio te­ma raz­go­vo­ra.
Eko­no­mi­sti su obič­no, kad su ra­ču­na­li ne­to efe­kat iz­vo­za „fi­ja­ta” po­la­zi­li od to­ga da dve tre­ći­ne si­ro­vi­na do­la­zi iz uvo­za. U kon­kret­nom slu­ča­ju la­ko se mo­že iz­ra­ču­na­ti i to da je ne­to efe­kat ovog po­sla, ko­ji bi pod­ra­zu­me­vao iz­voz 10.000 auto­mo­bi­la  skro­man i iz­no­si oko 30 mi­li­o­na evra.
Još je­dan pro­blem je i to što Ru­si­ja za ta­kav po­sao ne­ma eko­nom­ski in­te­res. To je još po­čet­kom ovih raz­go­vo­ra (2009. go­di­ne) Sr­bi­ji otvo­re­no re­kao Ser­gej Šoj­gu.
„Ne mo­že­mo do­zvo­li­ti da stra­ne auto-kom­pa­ni­je na­pra­ve ko­ri­dor kroz Sr­bi­ju, da bi bes­ca­rin­ski iz­vo­zi­le vo­zi­la na ru­sko tr­ži­šte. Ko­ja je raz­li­ka iz­me­đu ’fi­ja­ta’, ’hon­de’ ili ’hjun­da­i­ja’. ’Fi­jat’, ko­ji se pro­iz­vo­di u Za­sta­vi­noj fa­bri­ci 80 od­sto je ita­li­jan­ski pro­iz­vod. Zar je to srp­ski pro­iz­vod. Na­rav­no da ne”, otvo­re­no je ta­da re­kao Šoj­gu.
U me­đu­vre­me­nu se udeo srp­skih pro­iz­vo­da, sa raz­vo­jem in­du­stri­je kom­po­nen­ta­ša ma­lo uve­ćao, ali ne to­li­ko da nji­ho­vo ukup­no uše­će u „fi­ja­tu” bu­de 51 od­sto (ko­li­ko je pre­ma iz­vo­znim kva­li­fi­ka­ci­ja­ma neo­p­hod­no da bi se pro­iz­vod sma­trao do­ma­ćim). Upra­vo je to na­ja­vlji­vao Mla­đan Din­kić, ka­da je „Fi­jat” sti­gao u Kra­gu­je­vac. Ka­da je u apri­lu 2009. go­di­ne za­jed­no sa ta­da­šnjim di­rek­to­rom „Fi­jat auto­mo­bi­la Sr­bi­je” Đo­va­ni­jem de Fi­lip­sem pro­šao kroz fa­brič­ke po­go­ne u Kra­gu­jev­cu, Din­kić je na­ja­vio da je cilj Vla­de Sr­bi­je da 51 od­sto si­ro­vi­na bu­de do­ma­će.
– Na­ša na­me­ra je da lo­ka­li­zu­je­mo pro­iz­vod­nju auto-de­lo­va, od­no­sno da je or­ga­ni­zu­je­mo u Sr­bi­ji, ka­ko bi „pun­to” bio do­ma­ći pro­iz­vod – re­kao je Din­kić. 
To se, me­đu­tim, ni do dan-da­nas ni­je do­go­di­lo.
Još je­dan u ni­zu pro­ble­ma ko­ji se ja­vlja za pre­go­va­rač­kim sto­lom je to što ze­mlje Evro­a­zij­ske uni­je tra­že re­ci­pro­ci­tet. Što prak­tič­no zna­či da kad 10.000 auto­mo­bi­la iz na­še ze­mlje kre­ne na tr­ži­šte ko­je ima oko 150 mi­li­o­na sta­nov­ni­ka, u Sr­bi­ju, ko­ja ima se­dam mi­li­o­na sta­nov­ni­ka, isto­vre­me­no bi tre­ba­lo da kre­ne i kon­tin­gent re­la­tiv­no jef­ti­nih ru­skih put­nič­kih, te­ren­skih i te­ret­nih vo­zi­la.

Pronađeno još osam neispravnih proizvoda „Juvitane”
Ministarstvo zdravlja saopštilo je juče da je na tržištu pronađeno još osam novih neispravnih proizvoda iz pogona fabrike „Juvitana”. Reč je kašicama i dečjim voćnim sokovima za koje je utvrđeno da ne odgovaraju domaćim standardima proizvodnje i da su u njima pronađene nedozvoljene količine pesticida „ciprodinil”, saznaje „Politika”.
Ovaj fungicid inače se primenjuje u voćarstvu za zaštitu plodova od truljenja što ukazuje da proizvođač verovatno nije ispoštovao karencu, odnosno zadnji rok upotrebe preparata pre berbe. 
Inspekcija je ranije u toku dana saopštila da proverava da li su sporne kašice ovog proizvođača, čije su serije objavljene prošle nedelje, povučene sa tržišta. Kako su u tom ministarstvu rekli za Tanjug, ukoliko se u prodaji nađu sporne serije kašica one će odmah biti povuče i oduzete, a protiv prodavca će biti podneta prijava, kako nalaže procedura koja sledi nakon izdavanja naloga o povlačenju.
Inspekcija proverava da li spornih kašica ima u prodavnicama, tržnim centrima i apotekama, a posebna ekipa iz Vojvodine trenutno u fabrici dečje hrane „Juvitana” u Inđiji proverava da li su i ostale serije sporne.
Kompanija „Svislajon Takovo” u međuvremenu je zvanično zatražila superanalize dečjih kašica koje je ministarstvo zdravlja zbog viška ostataka pesticida, proglasilo nebezbednim i naložilo njihovo povlačenje sa tržišta. 
Vlasnik kompanije Rodoljub Drašković najavio je i da će, ako se nalazi sanitarne inspekcije dokažu kao tačni, trajno zatvoriti pogone u Inđiji i preseliti ih negde „gde je na tržištu moguće obezbediti zdravstveno ispravne sirovine za proizvodnju dečje hrane”.
– Nećemo dozvoliti gašenje „Juvitane”, najjačeg brenda u proizvodnji dečje hrane – navedeno je u saopštenju „Svislajona”. Oni se za sada ne upuštaju u komentarisanje kako je moguće da se dogodio ovakav propust i da sirovine nisu kontrolisane na prisustvo pesticida pre proizvodnje, posebno za jedan tako osetljiv proizvod kako što je dečja hrana.
Fabrika dečje hrane u Inđiji u međuvremenu je privremeno zatvorena, a oko 40 radnika je poslato na prinudni odmor. Saopšteno je da će zabrana ostati na snazi sve „dok se ne ispita zdravstvena ispravnost kako sirovina tako i gotovih proizvoda, koji se nalaze na lageru u fabrici”.
Podsećamo van prometa stavljeno je sedam vrsta kašica i sokova, određenih serija, na bazi jabuke, kruške, kajsije, banane, šljive… Mediji su tokom proteklog vikenda u mnogim gradovima Srbije u prodaji pronašli ove kašice, a trgovci su se pravdali da nisu obavešteni da je potrebno da ih skinu sa rafova.
– Kao savestan proizvođač, sigurni u bezbednost svojih proizvoda tražili smo superanalizu. Preduzeli smo zakonske mere povlačenja sa tržišta, zaustavili proizvodnju i distribuciju dok se sve ponovo ne ispita – navode u ovoj kompaniji ističući da za kontrolu kvaliteta i bezbednost proizvoda koriste usluge eksternih akreditovanih laboratorija, a redovno (dva puta godišnje) Instituta za javno zdravlje „Dr Milan Jovanović Batut” koji im je određen za zvaničnu kontrolu od strane Ministarstva zdravlja.
– Za sve proizvode „Juvitane”, uključujući i sporne, posedujemo ateste Instituta „Batut” – tvrde u kompaniji „Takovo”.


Rodoljub Drašković (Foto Tanjug/Miloš Jelisjević)
Iako „Svislajon” potresa nezapamćena afera o kojoj bruji čitav region najave Draškovića o trajnom iseljenju najpoznatije domaće fabrike dečjih kašica smatraju prilično radikalnim potezom. Nezapamćeno je da su se kompanije suočene sa sličnim problemima odlučivale za takve strategije. Drašković nije precizirao na koju tačno lokaciju misli, ali bi se između redova moglo naslutiti da možda cilja na Republiku Srpsku gde „Svislajon” već ima razrađen posao.
Agencija Srna objavila je, u oktobru prošle godine, da se u fabrici „Trebinje dva” planira probno puštanje u rad tri nove linije: za proizvodnju dečje hrane „juvitana”, linije za preradu kakao zrna i proizvodnju glaziranih medenjaka. Ovo ukazuje da kompanija već ima pripremljen teren za proizvodnju dečjih kašica. Drašković je 1997. osnovao „Svislajon” u Srbiji i u Makedoniji, PIK „Takovo” kupio je 2003, a zatim osnovao koncern „ Svislajon Takovo” koji trenutno ima proizvodne pogone u Srbiji, Makedoniji i BiH. U septembru ove godine u njegovom vlasništvu je i fabrika Banat iz Vršca. 
Neobično u ovom slučaju je i prilično trom državni sistem obaveštavanja javnosti o prisustvu spornih kašica na tržištu. Ministarstvo zdravlja odlučilo je da tu vest građanima saopšti preko svog zvaničnog sajta. Informacija je objavljena 8. novembra, ali su je mediji „pronašli” tek tri dana kasnije.
Inače, navodi se da su rezultati ministarstvu zdravlja bili poznati još 28. oktobra. Roditelji se zato sa pravom pitaju zašto se toliko čekalo i nisu li takvi, alarmantni rezultati bili dovoljan razlog za sazivanje konferencije za novinare i brže reagovanje.
U Ministarstvu zdravlja juče su za „Politiku” rekli da su uzorci uzeti za kontrolu 12. oktobra u tri maloprodajna objekta. Rezultati analiza koje su rađene u Gradskom zavodu za javno zdravlje Beograd bili su gotovi 28. oktobra. Inspektori su dobili rezultate 3. novembra i odmah obavestili radnju gde su uzorci uzeti. Istog dana je mejl poslat i proizvođaču, ubrzo je „Svislajon” obavestio nadležne da su nebezbedni proizvodi stavljeni u karantin, a sutradan su dostavili i nalog za opoziv.
Međutim, tek četiri dana kasnije (8. novembra) prosleđeno je obaveštenje za javnost o postojanju osnovane sumnje u bezbednost hrane. Prema nezvaničnim informacijama, proizvođač je prekinuo proizvodnju po nalogu svog HASAP tima. Po Zakonu o bezbednosti hrane proizvođač je direktno odgovaran za hranu koju stavlja u promet.
Neispravni proizvodi „Juvitane”
Neispravni proizvodi „Juvitane”, prema jučerašnjem izveštaju zasnovanom na rezultatima Gradskog zavoda za javno zdravlje Beograd su:
1. „Juvitana” – dečja kašica sa šećerom, jabuka i višnja, rok upotrebe 3. 3. 2019.
2. „Juvitana” – dečji voćni nektar sa šećerom, kruška, rok upotrebe 22. 12. 2017.
3. „Juvitana” – dečji kašasti voćni nektar sa šećerom, jabuka i višnja, rok upotrebe 13. 12. 2017.
4. „Juvitana” – dečja kašica sa šećerom, jabuka, brusnica i borovnica, rok upotrebe 5. 2. 2019.
5. „Juvitana” – dečja kašica sa šećerom, jabuka, rok upotrebe 7. 12. 2017.
6. „Juvitana” – dečja kašica sa šećerom, šljiva, rok upotrebe 8. 6. 2019.
7. „Juvitana” – dečja kašica sa šećerom, kajsija, rok upotrebe 15. 6. 2019.
8. „Juvitana” – dečji bistri sok, jabuka, 6. 12. 2017.

Robne rezerve otkupljuju oko 51.256 tona kukuruza
Republička direkcija za robne rezerve otkupiće 51.256.848 kilograma merkantilnog kukuruza ovogodišnjeg roda po ceni od 16,5 dinara za kilogram sa porezom na dodatu vrednost (PDV).
Kako je saopštila ta direkcija, rok za realizaciju kupovine merkantilnog kukuruza je do 30. novembra 2016. godine.
Dodaje se da se merkantilni kukuruz domaćeg porekla otkupljuje od fizičkih lica ili zemljoradničkih zadruga, preko Produktne berze u Novom Sadu, i mora da bude do 14 odsto vlage, do osam odsto lomljenog zrna, do dva odsto defektnih zrna i do dva odsto nagorelih, popucalih i drugih primesa.
Minimalna količina merkantilnog kukuruza koja se kupuje od jednog registrovanog poljoprivrednog gazdinstva je 10 tona, a maksimalna 100 tona, dok je minimalna količina merkantilnog kukuruza koja se otkupljuje od zemljoradničke zadruge 20 tona, a maksimalna je 200 tona.
Plaćanje merkantilnog kukuruza, obaviće se u roku od 15 dana od dana prijema kompletne dokumentacije o prijemu u skladu sa potpisanim ugovorom.

Sedam godina nisu uspeli da saslušaju dekana, u četvrtak odluka o pritvoru
Sme­de­re­vo – Ka­ko ni po­sle se­dam go­di­na su­đe­nja, Vi­šu sud u Sme­de­re­vu ni­je us­peo da sa­slu­ša Pre­dra­ga Sto­ja­no­vi­ća, biv­šeg de­ka­na Prav­nog fa­kul­te­ta u Kra­gu­jev­cu, jed­nog od op­tu­že­nih u afe­ri „In­deks”, tu­ži­la­štvo je za­tra­ži­lo pri­tvor za pro­fe­so­ra. O nje­go­vom pri­tva­ra­nju ra­di obez­be­đe­nja pri­su­stva na ro­či­šti­ma od­lu­či­će van­pre­tre­sno ve­će sme­de­rev­skog su­da na sed­ni­ci za­ka­za­noj za če­tvr­tak, sa­zna­je „Po­li­ti­ka”. Pre­drag Sto­ja­no­vić je od­su­stva sa su­đe­nja svih ovih go­di­na prav­dao bo­le­šću.
– Sud je pri­ku­pio sve po­dat­ke neo­p­hod­ne za od­lu­či­va­nje. U me­đu­vre­me­nu sti­gao nam je još je­dan le­kar­ski iz­ve­štaj u ko­jem se na­vo­di da se zdrav­stve­no sta­nje op­tu­že­nog po­gor­ša­va. Sud je na Prav­nom fa­kul­te­tu u Kra­gu­jev­cu, gde op­tu­že­ni ra­di, utvr­dio da je u pe­ri­o­du od­su­stva na su­đe­nji­ma Sto­ja­no­vić oba­vljao pro­fe­sor­sku du­žnost – ka­že su­di­ja Sla­đa­na Boj­ko­vić, pred­sed­ni­ca sud­skog ve­ća u pro­ce­su za naj­ma­sov­ni­ju srp­sku pro­svet­nu afe­ru.
Na od­lu­ku sme­de­rev­skog su­da po­sto­ji pra­vo žal­be. Uko­li­ko op­tu­že­ni i nje­go­vi bra­ni­o­ci ne bu­du za­do­volj­ni, Ape­la­ci­o­ni sud će od­lu­či­ti da li će Sto­ja­no­vić na bu­du­ća ro­či­šta do­la­zi­ti od ku­će, iz za­tvo­ra ili pak za­tvor­ske bol­ni­ce.
Su­đe­nje se na­sta­vlja da­nas iz­vo­đe­njem do­ka­za na osno­vu vi­deo-sni­ma­ka iz is­tra­ge. In­saj­der­ske snim­ke ko­je je na­či­nio po­li­cij­ski in­spek­tor kao la­žni stu­dent, sud je po­čeo da pre­gle­da 25. ok­to­bra, na­kon što je Ape­la­ci­o­ni sud od­bio zah­tev bra­ni­la­ca op­tu­že­nih da se audio i vi­deo za­pi­si ne ko­ri­ste kao do­ka­zi u po­stup­ku. Sud je, me­đu­tim, pri­hva­tio nji­hov pred­log da iz ove fa­ze do­ka­znog po­stup­ka is­klju­či jav­nost uz obra­zlo­že­nje da ču­va pri­vat­nost op­tu­že­nih.
Su­di­ja Sla­đa­na Boj­ko­vić, ni­je mo­gla da pre­ci­zi­ra do ka­da će tra­ja­ti pre­gled vi­deo-za­pi­sa jer se po­sle sva­kog snim­ka iz­ja­šnja­va­ju sve stran­ke u po­stup­ku. Boj­ko­vi­će­va ni­je že­le­la da tvr­di ni ka­da se mo­gu oče­ki­va­ti pr­ve pre­su­de u ovom ma­ra­ton­skom pro­ce­su.
– Je­di­no mo­gu da ka­žem da se do­ka­zni po­stu­pak pri­vo­di kra­ju. Su­đe­nja su za­ka­za­na to­kom no­vem­bra i de­cem­bra go­to­vo sva­ko­dnev­no, sve do po­sled­nje ne­de­lje u ovoj go­di­ni, ali ne mo­gu da pre­ju­di­ci­ram kraj po­stup­ka – ka­za­la je su­di­ja Boj­ko­vić.
Su­đe­nje je po­čet­kom pro­šle go­di­ne zbog pro­me­ne po­rot­ni­ka tre­ći put vra­će­no na po­če­tak, iako je bi­lo u za­vr­šnoj fa­zi. Li­sta op­tu­že­nih u me­đu­vre­me­nu se sa 86 sve­la na 44 oso­be pro­tiv ko­jih se po­stu­pak još vo­di.
Naj­ma­sov­ni­ji sud­ski pro­ces u Sr­bi­ji ko­jim je pred li­ce prav­de iz­ve­de­no čak 23 pro­fe­so­ra prav­nih fa­kul­te­ta, 33 stu­den­ta i 32 po­sred­ni­ka u la­ži­ra­nju is­pi­ta, po­čeo je u sep­tem­bru 2009. go­di­ne iz osmog pu­ta. Pr­va gru­pa osum­nji­če­nih pro­fe­so­ra i po­sred­ni­ka uhap­še­na je 20. fe­bru­a­ra 2007. go­di­ne. U le­to iste go­di­ne usle­di­la je pr­va op­tu­žni­ca, a za njom i dru­ga u mar­tu 2008., kao i op­tu­žni pred­log OJT Kra­gu­je­vac u ok­to­bru 2010. go­di­ne.
U op­tu­žni­ci je na­ve­de­no da su la­ži­ra­ne „še­sti­ce” ko­šta­le od 500 do 1.000 evra, dok se do di­plo­ma prav­ni­ka do­la­zi­lo za 12.000 do 16.000 evra.
Na­log za pri­vo­đe­nje iz­dat i 2013. go­di­ne
U ju­lu 2013. go­di­ne su­di­ja Sla­đa­na Boj­ko­vić je iz­da­la na­red­bu za pri­vo­đe­nje Pre­dra­ga Sto­ja­no­vi­ća jer je ve­šta­če­njem Me­di­cin­skog fa­kul­te­ta u No­vom Sa­du utvr­đe­no da je spo­so­ban da pra­ti tok su­đe­nja i ra­zlo­žno iz­ne­se od­bra­nu. Sto­ja­no­vić je ta­da po na­lo­gu po­li­ci­je sam do­šao na ro­či­šte, ali ni ta­da ni­je dao is­kaz su­du uz obra­zlo­že­nje da ni­je u sta­nju da iz­ne­se od­bra­nu.

Uhapšeni prilikom pokušaja krađe "fijata"
Brzom i efikasnom akcijom pripadnici Ministarstva unutrašnjih poslova u Beogradu, uhapsili su dve osobe prilikom pokušaja krađe automobila „fijat uno“, saopštava MUP Srbije.
Zbog postojanja osnova sumnje da su izvršili krivično delo neovlašćeno korišćenje tuđeg vozila policija je uhapsila M.R.(1977) i I.I.(1978).
Sumnja se da je M.R. na parkingu, podesnim alatom, pokušao da otključa i otvori vrata autmobila sa namerom da vozilo nakon toga startuje, dok je osumnjičeni I.I. u blizini osmatrao okolinu, kako bi omogućio da nesmetano izvršenje krivičnog dela.
Nameru osumnjičenih sprečili su policijski službenici i prilikom hapšenja kod osumnjičenih, kao i u vozilu kojim su se dovezli, pronašli su alat za otključavanje i startovanje vozila tzv. „lomače“ brave i motorne računare za fiatova vozila.
Osumnjičeni su uz krivičnu prijavu zbog postojanja osnova sumnje da su izvršili krivično delo neovlašćeno korišćenje tuđeg vozila privedeni Trećem osnovnom javnom tužilaštvu u Beogradu, navodi MUP Srbije.

Preslušani razgovori vehabija
U nastavku suđenja sedmorici muslimana, pripadnika vehabijskog pokreta optuženih za terorizam, veze sa takozvanom Islamskom državom i organizovanje odlazaka naših građana na ratište u Siriju, sudsko veće Specijalnog suda preslušavalo je razgovore optuženih, vođene putem skajpa tokom 2013. godine.
Na predlog tužilaštva, emitovani su prisluškivani razgovori između optuženih Abida Podbićanina, koji je u trenutku razgovora bio u Egiptu, i Gorana Pavlovića Abdulaha, koji je tada bio u Beogradu.
Obojici se, podsećamo, sudi u odsustvu. Podbićanin, koga srpske bezbednosne službe označavaju kao najveću opasnost od terorizma za Srbiju, u jednom od tih razgovora poziva Pavlovića, za koga se tvrdi da je vođa oko 200 beogradskih vehabija i koji je u Srbiji hapšen zbog posedovanja velike količine oružja i eksploziva, da dođe kod njega u Egipat.
Podbićanin u razgovoru predlaže Pavloviću da kupi kartu i dođe, na šta mu ovaj odgovara:
– Prvo da rešim sa ovim ljudima što me proganjaju.
– Ovi što te optužuju da hoćeš da ubiješ Vučića – pita Podbićanin kroz smeh.
– Da.
– Zajedno sa Keljmendijem. On je bio mafijaš u Bosni, pa je pobegao na Kosovo.
– I sam Vučić se našao u čudu odakle ta vest. Sve su to laži. Oni tako pišu da uznemire ljude – odgovorio je Pavlović.
Podbićanin i Pavlović razgovarali su o učenju islama u Egiptu. Pavlović se interesovao koliko je vremena potrebno da se nauči arapski jezik. Podbićanin mu nudi pomoć preko svojih „vezica”, a na njegovu primedbu da su problem finansije, odgovara: „Alah će pomoći onome ko ozbiljno radi na tome”.
Prema optužnici, okrivljeni su na „Fejsbuku” propagirali terorizam i pozivali na samoubilačke akcije u Raškoj oblasti, Beogradu i Rimu. Tužilaštvo ih tereti da su od istomišljenika u Srbiji, zemljama u regionu i zapadnoj Evropi kontinuirano prikupljali novac i finansirali odlazak više građana Srbije, koje su vrbovali radi učešća u oružanim sukobima, najpre u kampove za terorističku obuku u Siriji, a potom na ratište.
Pavlović nije optužen da je planirao da ubije premijera Aleksandra Vučića, iako se to može zaključiti na osnovu njegovog razgovora sa Podbićaninom. Preslušan je i razgovor neobičnog sadržaja između Pavlovića i izvesnog Seida Čolića.
– Dobićete sve poruke koje treba da dobijete – rekao je Pavlović.
– Ti mi trebaš. Vreba sa svih strana – odgovara Čolić.
– Jeste brate, šejtan je tu – nastavlja Pavlović.
– Stoji na tri velike stvari.
– Jel viđaš debelog? Reci mu da ne talasa. Razbiće se o stene, i drugi talasi razbiće se zbog njega o stene – kaže Pavlović.
– On diže prašinu – zaključuje Čolić.
Podbićanin je, kako je navela odbrana na početku suđenja, poginuo na ratištu u Siriji, ali u sud nije stigao nikakav dokaz o njegovoj smrti, zbog čega se smatra da je u bekstvu. Bezbednosne službe smatraju da je on inscenirao svoju pogibiju da bi mogao da se vrati u Srbiju.
Pored njega i Pavlovića, smatra se da je među organizatorima grupe i Tefik Mujović, koji je Srbiji izručen iz Turske. I on, kao i ostali optuženi, odbacili su sve za šta ih tužilaštvo tereti, navodeći da su u Siriju išli radi učenja islama i života po šerijatskim pravilima.

Stefanović: Želimo da kriminalci budu u mraku
Ministar policije Nebojša Stefanović je izjavio danas da je u slučaju pronađenog oružja u Jajincima identifikovano dosta činjenica koje ukazuju ko bi mogli biti isvršioci, te da će više detalja o tome biti poznato kada nadležni budu imali dovoljno dokaza.
Cilje otkriti nalogodavce, rekao je ministar.
„Želmo da kriminalci budu u mraku i ne znaju šta policija zna i zato smo korak ispred njih”, rekao je Stefanović novinarima u Hajatu.
On je ponovio da će javnost biti upoznata sa tim slučajem kada specijalni tužilac bude rekao da ima dovoljno dokaza za nastavak procesa odnosno da se uđe u sledeću fazu.
Stefanović ne naglasio da država ne želi da upozori kriminalce.
Kako kaže u istrazi su povezana neka lica sa tim prostorim i vremenom kada je pronađeno vozilo sa oružijem u blizini porodične kuće premojera u Jajincima, ali da je cilj da se otkriju nalogodavci, a ne izvršitelji.
On je dodao da je pogrešno citiran u medijima, precizirajući da „tim grupama nije problem da izdvoje 10 miliona evra za atentat”.
Stefanović je dodao da su nadležni organi identifikovali dosta činjenica, koje ukazuju ko bi mogli biti izvršioci.
„Da vidimo ko su nalogodavci, to se dogodilo zato što je neko hteo da se to dogodi”, naglasio je Stefanović, prenosi Tanjug.  
Stefanović: Snažan i beskompromisan odgovor na kriminal
Ministar policije Nebojša Stefanović izjavio je danas da bi pojedine interesne grupe u Srbiji najviše volele kada bi Srbija mogla da se vrati u neka prethodna vremena i poručio da će država na to odgovoriti snažno i beskompromisno.
Prema njegovim rečima, pojedine interesne grupe najviše bi volele kada bi Srbiju mogle da se vrate u neka prethodna vremena.
„Bilo je pokušaja da se mafijaški obračuni prenesu na ulice Beograda i drugih gradova kako bi se ojačao njihov kriminalni uticaj i ostvarili njihovi kriminalni ciljevi. Međutim na to ćemo odgovoriti snažno i beskompromisno i nećemo dozvoliti da se bilo ko na takav način ponaša prema Srbiji i njenim građanima”, istakao je Stefanović.
On je na otvaranju Međunarodne konferencija ministara unutrašnjih poslova Srbije, Crne Gore i Makedonije, na kojoj će biti predstavljen zajednički izrađena Regionalna procena pretnji od teškog i organizovanog kriminala (SOCTA), rekao da Srbija ima ima kapaciteta i da je spremna da se uhvati u koštac sa organizovanim kriminalom. „Presekli smo više lanaca trgovine narkoticima i samo ove godine zaplenili smo više od 2,5 tone narkotika. Razbijeni su kanali krijumačarenja droge u Srbiji i zemljama Zapadne Evrope, u saradnji sa našom policijom otriveno je nekoliko laboratorija za uzgoj marihuane”, rekao je Stefanović u Hajatu.
Samo ove godine Kriminalistička policija je procesuriala 12 organizovanih kriminalnih grupa sa ukupno 104 člana koje su se bavile pre svega krijumčarenja narkotika, ljudi, nafte i delima iz oblasti iz oblasti visokotehnološkog kriminala, naveo je ministar Stefanović.
Konferenciju organizuje Misija OEBS-a u Srbiji u okviru projekta „Jačanje kapaciteta za stratešku analizu i stratešku procenu u Upravama kriminalističke policije Ministarstava unutrašnjih poslova Srbije, Crne Gore i Bivše Jugoslovenske Republike Makedonije”, pod finansijskim pokroviteljstvom Švajcarske.
Stefanović je kazao da je taj projekat dobra stvar za region ističući da je zajednička poruka da su te zemlje spremne potpuno da se uhvate u koštac sa organizovanim kriminalom i da imaju snagu da u tome pobede. (Tanjug)

Ksenijin „Spomenar”
Mnogima će biti čudan spoj toliko nespojivih ljudi, ideološki i politički, sa tolikim različitim prošlostima, koji su napisali svoje posvete Kseniji Vučić. Tako je skup njihovih uspomena, priča, eseja i fotografija postao „Spomenar”, bezazleni medij detinjstva iz daleke prošlosti. Nešto poput „Instagrama”, „Fejsbuka” ili „Tiktoka” koje na posebnom mestu čuvaju matorci.
U svakom od tih tekstova različitih žanrova otkrivaju se detalji iz njenog profesionalnog i ličnog života, a kako je njen život posmatran kroz posebnu dioptriju, kao bivše supruge i majke dece najmoćnijeg političara u Srbiji Aleksandra Vučića, nema te predrasude i kontroverze koju joj sa posebnom strašću nije nalepila cinična beogradska čaršija.
Zato je knjiga „Ksenija” izuzetno dragoceno štivo ne samo za porodicu Ksenije Vučić već i za buduće istraživače koji će pokušati da dešifruju događaje od devedestih godina naovamo. Izdavač „Spomenara” je Institut za javnu politiku Vladimira Beba Popovića, bliskog Ksenijinog prijatelja koji se nalazio ne samo na suprotnom političkom spektru već i u različitom političkom univerzumu od onoga u kojem je lebdela Ksenija. Ali, te razlike su ih zbližile, umesto da ih dodatno udalje, što je Popović detaljno i za njega neuobičajeno emotivno opisao u svom tekstu „Šolja čaja”.
Pokazujući da ume da spaja nespojivo, makar za srpsku svakodnevicu, Ksenija Vučić je očigledno posedovala dar i da svoje prijatelje okupi na jednom mestu i posle svoje smrti, poput urednika knjige Petra V. Arbutine, književnog kritičara i esejiste, koji je uređivao knjige i sarađivao na izdanjima velikana poput Milorada Pavića, Mome Kapora, Vladete Jerotića, Milovana Vitezovića. Ima ih još.
Ako tom krugu dodamo i Aleksandra Čotrića, aforističara i pisca, najbližeg saradnika lidera SPO Vuka Draškovića, koji je prve korake u novinarstvu pravio upravo sa Ksenijom Vučić u „Srpskoj reči”, nekadašnjem opozicionom glasilu Srpskog pokreta obnove, pohvataćemo detalje iz novinarske biografije Ksenije Vučić koji su promakli i koji su gotovo nepoznati.
Kako smo mi inače nacija koja pamti kraće od kokoši, dakle, najduže nekoliko dana, o decenijama je izlišno govoriti jer su za Srbe to vekovi – čime su uspeli da demantuju čak i Milankovićev kalendar – drago mi je što će oni koji to žele, a trebalo bi, imati priliku da se uvere da je ona, bez ikakve sumnje, bila jedna od najtalentovanijih novinara svog vremena.
Završivši Istoriju umetnosti na Filozofskom fakultetu u Beogradu, sa obrazovanjem koje se smatra aristokratskim, ona se ne bavi Modiljanijem ili Dalijem, već zaranja u mistični svet srpske politike. Devojka sa Dorćola, iz ugledne porodice koja je takođe ideološki raspolućena, a tako je bilo oduvek i tako će biti zauvek u Srba, Ksenija traži svoj put između desničarskog i monarhističkog glasila i alternativnog Radio Indeksa, koji emituje nove talase mladalačkog bunta generacije koja je imala svoje nade, snove i ideale. Radila je i za VIN produkciju Gordane Suše, koja je bila na suprotnom polu Ksenijinih desničarskih stavova, ali je to nije remetilo da uradi neke od nezaboravnih priloga koja je ta produkcija stvorila. Sa Indeksa je otišla na Studio B, najvažniji medij beogradske čaršije tokom devedesetih. Kada je Zoran Đinđić postao gradonačelnik Beograda, prvi intervju dao je novinarki Studija B – Kseniji Vučić.
Prihvatio sam ideju Bebe Popovića da iščitam stare tekstove „Srpske reči”, koju mi je poslao Čotrić, ali sam robovao predrasudama. Znao sam da je pravila odlične televizijske intervjue na Televiziji Pink sa Edijem Ramom, Nikolom Gruevskim i još nekoliko krupnih političkih zverki iz domaće radinosti. I to je to. Kako u „Spomenaru” ima izuzetnih i emotivnih priloga Elme Zukorlić, Jelene Trivan, Aleksandre Janković, Vladimira Đukanovića, Vanje Udovičića, kao svedočanstvo o njihovom bliskom odnosu bilo mi je zaista dragoceno da pročitam njene davne intervjue iz „Srpske reči”. Nizali su se razgovori sa jednim od osnivača Demokratske stranke filozofom Slobodanom Inićem, rediteljem i predsednikom JUL-a Ljubišom Ristićem, bivšim šefom komunista Dražom Markovićem, glumačkom gromadom Ljubom Tadićem, dramskim piscem Aleksandrom Popovićem...
Zato je veoma važno Ksenijino pisanje posmatrati u tom istorijskom kontekstu nekada velike zemlje, gde vladaju lude šeširdžije u zemlji čuda, na samoj svetskoj granici ideologija, vera i galaksija. Energična, vedra i razborita devojka, još novinarski devojčurak, želi da odgonetne tajnu sedmog pečata, ali srpskog. Ulazi u redakciju gde pišu profesori univerziteta, pisci i intelektualci koji su za kralja i otadžbinu, ali ne samo oni već i novinari sa drugačijom ideološkom matricom. Od žestoke Dane Drašković, matematičara Milana Božića, akademika desne orijentacije Nikole Miloševića i Koste Čavoškog, predsednice Građanskog saveza Vesne Pešić. U tu šaroliku galeriju ličnosti i likova umešali su se i Gordana Suša, Nadežda Gaće, Radivoj Cvetićanin, Mihajlo Kovač, Ejub Štitkovac, tako da su se, i pored dominacije stavova SPO, mogle videti i drugačije političke boje, po principu do tada nepoznatog umetničko-političkog pravca, srpskog kubizma.
Ksenija odmah kreće u akciju, ne dozvoljava da je zvučna imena prestrave, već se nameće upravo intervjuima koji značajno podižu rejting krunskog dvonedeljnika u Republici. Jedna od najboljih reportaža iz tog vremena je upravo njena, opis neuspelog intervjua sa tadašnjim gospodarem života i smrti u Srbiji, Željkom Ražnatovićem Arkanom u Erdutu. Trebalo je mnogo hrabrosti za takav tekst i ona ga je imala.
Ponovo treba staviti Ksenijin novinarski angažman u novi kontekst, a to je njena veza i brak sa Aleksandrom Vučićem, zato što je mačističko društvo poput našeg, robujući stereotipima o supruzi tadašnje mlade političke zvezde u usponu, a kasnije i najmoćnije političke figure u Srbiji, po automatizmu Kseniju smestilo u otrcani kliše Vučićeve supruge. I kod većine je tamo ostala i kada su okončali bračnu zajednicu. Takva vrsta olakog klasifikovanja žena – „ma daj, da nije bilo Vučića” – jedna je od najvećih nepravdi učinjenih prema nekoj koleginici u srpskom novinarstvu.
Iako se tada nije moglo ni naslutiti dokle će Vučić dogurati, etiketa joj je prilepljena po starom običajnom pravu, a samo je uži krug novinarskog esnafa znao koliko je Ksenija bila svoja, talentovana i autentična. Nisam bio njen prijatelj, već kolega. Kako sam za njen novinarski forsaž saznao tokom sklapanja ove knjige, a ona je imala sve resurse da to odavno razglasi na sva zvona, sada mi je mnogo jasnije zašto je imala toliko raznobojnih prijatelja upisanih u „Spomenar”.

„Njujork tajms”: Amerika šalje Ukrajini stare modele kasetne municije - ne eksplodira odmah
SAD planiraju da Ukrajini pošalju stare modele kasetne municije koje u 14 odsto slučajeva ne detoniraju odmah, piše „Njujork tajms”.
Prema podacima lista, Pentagon uverava da su modernizovali model. Međutim, poboljšan je samo domet projektila, koji još uvek sadrži granate, čiji procenat neispravnosti je američki vojni resor opisao kao neprihvatljivo visok.
Prema pisanju „Njujork tajmsa”, pukovnik vojske u penziji Al Vosburg, koji je prošao obuku za uklanjanje eksplozivnih ubojnih sredstava, rekao je da će proces čišćenja područja nakon upotrebe ovakvih projektila potrajati, jer se ne mogu ručno pomerati. Pored toga, biće potrebna edukativna kampanja za stanovništvo koje će se vratiti na ove teritorije i koje bi moglo da strada od neeksplodiranih granata.
Savetnik za nacionalnu bezbednost američkog predsednika Džejk Salivan saopštio je 7. jula da su SAD odlučile da isporuče kasetnu municiju Ukrajini, čijoj se upotrebi UN protive. On je takođe napomenuo da je Kijev Vašingtonu dao pisane garancije za minimiziranje rizika za civile prilikom upotrebe ove vrste municije.

Tri osobe povređene u lančanom sudaru na auto-putu Beograd-Zagreb
Tri osobe su povređene večeras u lančanom sudaru na auto-putu Beograd-Zagreb u smeru ka gradu kod Zmajeve pumpe, rečeno je Tanjugu u MUP-u.
U sudaru su učestvovala dva putnička vozila i jedan kamion, a tri osobe koje su se žalile na povrede zbrinule su ekipe hitne pomoći.
Automobil SUV marke ''audi'' i drugo vozilo su od siline udara u potpunosti uništeni, dok je na kamionu pričinjena manja materijalna šteta.
Zbog sudara je na tom delu auto-puta formirana dugačka kolona, prenosi Tanjug.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Rane starog ratnika
Milentije Radenković kroz ceo svoj dugi vek bije razne bitke, od rane mladosti do danas. Uglavnom je pobeđivao, mada to na prvi pogled ne izgleda tako. Pre dve godine, kad je već zagazio u desetu deceniju svog burnog života, vremešni partizan još jednom je pobedio. Zbog nonšalantnog odnosa prema svim nedaćama koje su ga pratile i gotovo neverovatne istrajnosti nailazi na opšte simpatije gde god se nađe.
U 95. godini Milentije se nalazi u stacionaru za stara lica „Nacionalni dom” u Vladimirovcu, kod Alibunara. U ratu je posle ranjavanja ostao bez jedne noge, a pre dve godine zbog zdravstvenih tegoba amputirana mu je i druga. To je samo deo teškoća koje su ga zadesile.
– Obično su ljudi s takvim telesnim nedostacima nervozni, prgavi i netolerantni, a Milentije je sasvim drugačiji – priča njegov najbolji prijatelj Milorad Krasić, takođe štićenik doma, kome je zahvalan zbog stalne podrške koju od njega dobija. Ističe da su drugari već punu deceniju i da su za to vreme jedan drugom do detalja ispričali svoje živote pa se veoma dobro poznaju. – Veoma je druželjubiv, osećajan i pun razumevanja. Kad je bio bez jedne noge bio je veoma okretan i pokretan. Svakodnevno smo se šetali, zalazili u razna društva. Kad je ostao bez druge noge mislio sam da će zapasti u krizu iz koje se nikad neće izvući. Ali njemu je to uspelo. Povratio je volju i počeo da pronalazi zanimljive sadržaje. On je odličan primer mladima da se uvek mogu naći razlozi za optimizam i da se kaže da je život lep – priča Milorad.
– Rođen sam u selu Rejkovac kod Lebana i Medveđe. U porodici je bilo šestoro dece. Čim sam završio osnovnu školu otac me je jednostavno dao poznatom trgovcu Vojvodiću da učim trgovački zanat. Za celodnevni rad dobijao sam hranu i stan. Kad sam završio, dospeo sam kod Dživdžana u Leskovcu. Kad su ušli okupatori Nemci i Bugari vratio sam se u selo. Nisam bio idejno opredeljen, ali sam pomagao partizane jer sam osećao da njima pripadam. Nakon nekog vremena potpuno sam im se priključio – priča ovaj nekadašnji ratnik.
Nije imao sreće. Ranjen je šrapnelom u nogu. S ratnog poprišta izvukla su ga dvojica drugara koji su u izvlačenju takođe ranjeni. Bolnica je bila u pokretu pa je sustignuta tek treći dan. Rana se iskomlikovala, Milentije se dvoumio, a lekar Voja Stojanović bio je jasan: „Ili glava ili noga”. Operacija je bila naživo jer anestezija nije delovala. Držala su ga dva vojnika i sestra, lekar je upotrebio seosku testeru, jer medicinske nije bilo. Odmah posle operacije put je nastavljen i nosili su ga ceo dan. Tek onda je mogao mirno da leži nekoliko dana. Međutim, opet je usledila neprijateljska ofanziva, trebalo je da se skloni u zemunicu, ali on je hteo da ide u pokret s jedinicom pa su mu obezbedili volovsku zapregu dvokolicu. Upao je u neprijateljsku zasedu. Bugari su ga zarobili, ali su ga posle niza peripetija i mučenja pustili, smatrajući da on partizanima može biti samo teret. Onda se pričalo da će, s još nekoliko ranjenika, ići na lečenje u Italiju. Čekalo se danima, osluškivali avioni i oni su se stvarno jedne noći spustili. Tamo su usledile još dve veoma bolne operacije. Preživeo je.
Pošto je bio među pismenijima, u novembru 1944. otišao je u Bari na kurs. Posle toga su ga angažovali u Generalštabu, u industrijskom sektoru. Najduže je radio u poslovnici čačanske „Slobode” – 30 godina – i onda je usledila penzija.
Zbog svog karaktera odlično se snašao u „Nacionalnom domu”, privatnoj ustanovi za smeštaj i negu starijih lica.
I ovde se našao pred dilemom – noga ili život. I drugu nogu zahvatila je gangrena.
– Bio sam u nedoumici zato što sam pomislio da bez obe noge život nema smisla. Za svaki pokret treba ti nečija pomoć, a to bi, s moje strane, bilo veliko maltretiranje drugih. Ipak, odlučio sam da živim. Nisam se pokajao, mada je u mom životu bilo mnogo nevolja – zaključuje stari ratnik.

Ocene EK o slobodi izražavanja su paušalne
Ocene Evropske komisije (EK) o slobodi izražavanja su paušalne i neprecizne, ocenio je Vladan Vukosavljević, ministar za kulturu i informisanje, na sednici resornog odbora Skupštine Srbije. On je istakao da ne vidi nikakvu prepreku slobodi izražavanja, ili dodatne otežavajuće okolnosti u ovoj oblasti u odnosu na prethodni izveštaj EK. Odbor je, inače, razmatrao i podržao devetomesečni izveštaj o radu Ministarstva za kulturu i informisanje.



Ministarstvo ne može bez državnog sekretara za informisanje 

Govoreći o kadrovskim rešenjima u svom ministarstvu, Vukosavljević je rekao da ne želi da brza sa odlukom o državnom sekretaru zaduženom za medije, jer želi da se detaljnije i preciznije posveti tom pitanju. On je dodao: „Nadam se da će uskoro biti imenovan državni sekretar za informisanje, intenzivno se radi na tome, ministarstvo ne može da funkcioniše bez državnog sekretara.” 

Odgovarajući na pitanje Ane Stevanović (DJB) da prokomentariše ocene Evropske komisije o „atmosferi linča prema nezavisnim novinarima u Srbiji”, ministar je izrazio sumnju da se u izveštaju navodi „linč”, te da bi trebalo sačekati da izveštaj bude preveden. Stevanovićeva je, ipak, tražila njegovo mišljenje o kritikama iz izveštaja, a ministar Vukosavljević je rekao da misli da je „reč o nepreciznim ocenama, koje nisu potkrepljene dokazima”.
Vukosavljević je rekao: „Bilo bi dobro za sve nas da ovakvi izveštaji sadrže konkretnije podatke. Sloboda izražavanja može biti shvaćena u užem i u širem smislu. Mi smatramo da to nije tačno, ne vidimo nikakve prepreke i otežane okolnosti u odnosu na period od prošle godine. Sloboda govora je Ustavom zagarantovana, voleo bih da je Evropska komisija navela konkretne slučajeve ugrožavanja slobode govora i da to dolazi od Ministarstva kulture ili medija sa državnim vlasništvom. Radi se o otrcanom izrazu i paušalnoj oceni.”
Ministar je naveo da je bilo 57 napada na novinare, ali da njegovo ministarstvo nije za to nadležno, već drugi državni organi koji se time bave. On je istakao: „Za osudu je svaki napad na novinara. Zalagaću se za potpunu slobodu govora, pristupa medijima i svaku osudu upotrebe sile i nasilja koji se tiču aktivnosti novinara. Voleo bih da ukažete kako da poboljšamo aktivnosti, prihvatićemo svaki savet i nadomestiti propušteno – šta smo mogli da učinimo, a nismo, u stvaranju povoljne aktivnosti u okvirima našeg rada.”
Podnoseći izveštaj o radu, ministar Vukosavljević je podsetio da se deo njega odnosi na period pre izbora nove vlade i rekao da su neke stvari započete, a njihov rezultat biće u narednom izveštaju. On je istakao da je započet rad na novoj medijskoj strategiji i da su preduzeti prvi potezi na izradi strategije kulturne politike, a da će o tome detaljnije govoriti kada bude podnosio naredni izveštaj, krajem godine. Prema njegovim rečima, osnovni tekst nove medijske strategije trebalo bi da bude gotov krajem decembra.


Sednica Odbora za informisanje (Foto Fonet)
Odgovarajući na pitanje Vesne Marjanović (DS) o velikom broj vršilaca dužnosti na rukovodećim mestima u ustanovama kulture, ali i o obnovi Muzeja savremene umetnosti i Narodnog muzeja, ministar Vukosavljević je rekao: „Više neće biti ’v. d.’ stanja, jer su upravnim odborima data obavezujuća uputstva da što hitnije raspišu konkurse, do kraja novembra, i da izaberu direktore.” Prema njegovim rečima, izuzetak je Muzej savremene umetnosti zbog rekonstrukcije, a, kako je najavio, već u današnjim novinama biće objavljen konkurs za direktora Beogradske filharmonije. Ministar je kazao i da se rekonstrukcija muzeja odvija po planu i da svake nedelja dobija izveštaje o toku radova.
O Tanjugu za mesec dana
U ovom trenutku ne mogu da odgovorim na pitanje kakva je budućnost agencije Tanjug i da li je Srbiji u interesu da ima novinsku agenciju u svom vlasništvu, ali se nadam da ću u narednih mesec dana imati odgovor, rekao je ministar Vukosavljević, odgovarajući  na pitanje Vesne Marjanović (DS) i dodao da ne želi da prejudicira stav. Ministar je naglasio da ne postoji nijedan evropski propis koji zabranjuje vlasništvo države u novinskoj agenciji. 
Vukosavljević je kazao da je Tanjug u procesu likvidacije, ali da ne može biti brisan iz registra APR-a dok ne izmiri sva dugovanja prema trećim licima. Prema njegovim rečima, država ne finansira Tanjug iz budžeta, ni plate, niti druge rashode, ali „nesumnjivo je da je situacija delikatna zbog uloge i značaja Tanjuga i načina na koji je to pitanje rešavano, što je dovelo do neodređenosti”. Ministar je kazao i da su održani brojni sastanci sa predstavnicima diplomatskog kora i međunarodnih organizacija koje je zanimala sudbina Tanjuga. On je naveo i da i većina zemalja EU ima svoju informativnu agenciju u kojoj je država vlasnik u pretežnoj meri. Prema njegovim rečima, pitanje Tanjuga će biti deo buduće medijske strategije čija izrada je u toku.

Konkurs za godišnje nagrade Udruženja novinara Srbije
Udruženje novinara Srbije (UNS) raspisalo je konkurs za novinarske nagrade za 2016. godinu. Nagrade se dodeljuju za celoživotno stvaralaštvo i za najbolje novinarske radove objavljene u medijima od 10. decembra 2015. do 10. decembra 2016. godine. Kategorije u kojima se dodeljuju priznanja su: nagrada za životno delo, zatim nagrada za uređivanje „Dimitrije Davidović”, nagrada za novinarsko stvaralaštvo „Laza Kostić”, i to za vest i izveštaj, reportažu, fotografiju i televizijski snimak, karikaturu i novinarsku satiru.
Najbolji komentar ili kolumna biće nagrađena priznanjem „Bogdan Tirnanić”, a specijalna nagrada „Žika M. Jovanović” dodeliće se za doprinos istoriji štampe i novinarstva, za teorijske radove o novinarstvu i publicističko delo. Zlatna povelju se dodeljuje se za dugogodišnji rad i doprinos novinarstvu i razvoj novinarske organizacije.
„Pravo predlaganja i pravo učešća na konkursu imaju svi zainteresovani. Predlozi treba da sadrže jasno naznačen naziv nagrade za koju se konkuriše, obrazloženu kandidaturu i novinarske radove za koje su autori kandidovani (isečke ili fotokopije tekstova, tonske i video-zapise – CD ili DVD). Predloge za nagrade treba dostaviti najkasnije do 15. decembra 2016. godine, u pet primeraka, na adresu: Udruženje novinara Srbije, Resavska 28/I, 11 000 Beograd, sa naznakom „Za godišnju nagradu UNS-a”. Predlozi se mogu dostaviti i lično, u Sekretarijatu UNS-a”, navodi se u saopštenju i dodaje da će priznanja biti uručena 21. decembra na Dan UNS-a. 
U toku je konkurs za novinarsku nagradu „Aleksandar Tijanić”, koja se dodeljuje za borbenost u novinarskom izražavanju. Predlozi za nagradu se mogu predati najkasnije do 28. novembra. Nagrada se sastoji od diplome i novčanog iznosa od 2.000 evra u dinarskoj protivvrednosti. Ova nagrada ustanovljena je prošle godine, a njen prvi dobitnik bila je novinarka „Politike” Jelena Popadić.

Ispraćaj učesnika vežbe „Slovensko bratstvo 2016”
Ministar odbrane Zoran Đorđević i načelnik Generalštaba Vojske Srbije general Ljubiša Diković, sa saradnicima, ispratili su danas učesnike vežbe „Slovensko bratstvo 2016“, pripadnike oružanih snaga Ruske Federacije i Republike Belorusije, koji su sa aerodroma „Batajnica“ poleteli put svojih zemalja, saopštava Vojska Srbije.
 
Tom prilikom, načelnik Odseka za izviđanje vazdušno-desantnih snaga Oružanih snaga Ruske Federacije general-major Oleg Olegovič Poljgujev i prvi zamenik načelnika štaba Komande za specijalne operacije oružanih snaga Belorusije pukovnik Oleg Ivanović Pejčevski zahvalili su ministru Đorđeviću i generalu Dikoviću na gostoprimstvu tokom vežbe „Slovensko bratstvo 2016“.
 
Neposredno pred ukrcavanje u tri transportna „Iljušina“ na stajanki batajničkog aerodroma, uz želje za srećan put, pripadnici tri vojske pozdravili su se rečima „vidimo se dogodine u Belorusiji“, jer, kako je najavljeno, domaćin multinacionalne vežbe „Slovensko bratstvo“ naredne godine biće beloruske Oružane snage.
 
Multinacionalna vežba „Slovensko bratstvo 2016“ realizovana je od 3. do 9. novembra 2016. godine na intervidovskom poligonu „Pasuljanske livade“, automatizovanom strelištu „Orešac“ i aerodromima „Kovin“ i „Batajnica“. Na taktičkoj vežbi učestvovalo je 212 pripadnika Vazdušno-desantne vojske Oružanih snaga Ruske Federacije, 56 pripadnika Oružanih snaga Republike Belorusije i 450 pripadnika Vojske Srbije, navodi se u saopštenju Vojske Srbije.

Gospodari Zmajeve reke
Zmajeva reka na Čemernom – Mlada krmača tek se beše oprasila i osmoro mladih, samo je tri dana kako su se ispilili, trčkaralo je za majkom kroz jesenje lišće na Čemernom, čekajući da im „podeli” ručak. Spustila se u nepristup, u dnu strane koju ljudska noga ne može da savlada, spremna da ukoliko oseti uljeza u blizini odmah skoči.
Ostavljajući tu divlju porodicu vraćali smo se uzbrdo, pa kroz hranilište, stopu po stopu jer se brže ne može. Dragan Đurašević je odjednom pustio korak požurujući nas, pokazavši glavom na kapitalca, krupnog i nervoznog, kako nas posmatra sa uzvišenja, udaljenog dvadesetak metara.
– Ljut je, kopa nogama, ne treba ga dirati – reče putovođa upola glasa i pohita.
Kad smo se domogli sigurnog terena, Dragan priča da vepar ima, može biti, oko 160 kilograma, bez sumnje je gospodar svoje zajednice i Zmajeve reke. U tom čoporu, kaže, živi oko 38 svinja sa mladima, snimljenih telefonom.
– Ova krmača prasila se i proletos u martu, kad je imala sedmoro. Pre tri dana oprasila se baš u onom lišću gde ih sad doji, oba puta nije udavila ni izgubila nijedno – opisuje Đurašević, koji iz ivanjičkog sela Luke dolazi u ovaj zaselak Gornjeg Dupca, da bi hranio divljač.
Prst upire u visove Čemernog, južno od sela:
– Ovaj, nama najbliži je Mrčajevac od 1.319 metara. Tu izvire Zmajeva reka, prolazi ovde ispod i uliva se u Lučku, a ova u Moravicu.
Narod, kojeg inače nema, svojoj reci je skratio ime u Zmajevac, a dva narodna naziva ima i druga nepredvidiva bujičarka, što izvire na suprotnoj strani iste planinske padine i putuje do Lučana: Bjelica ili, ređe, Belica.
Rajskim surdupima i šumom – bukva i smrča uz gdekoji grab i jasen – gazduje Lovačko udruženje „Dragačevo” (osnovano 1902), sa ukupnom površinom od 45.345 hektara, produktivnom 42.000, korisnom za svinje 10.000 a za srneću divljač 15.000 hektara.
– Ovde se slobodno kreće oko 600 srna i 80 svinja, a za ovu sezonu predviđen je odstrel 34 svinje i 32 srndaća. Godišnja članarina za članove je 9.000 dinara i oni ne plaćaju odstrel – pripoveda Miodrag Ćurčić, upravnik lovišta.
Zmajeva reka je najjužnija tačka opštine Lučani, čak 30 kilometara udaljena od Guče, kroz useke i gudure. Na obali, pored gorskog druma, otisnute su stope srndaća i svinje iako nagib izgleda nesavladiv, oko 75 stepeni. Zverke to lako prebrode pa drugi putovođa, Dušan Broćić iz Guče, besedi kako mu se nekad učini da srndać može da se uspenje i pod uglom od 90.
– Jedan je bio na desetak metara od mene ali nisam digao pušku, nisam imao srca. To je svet koji poštujem, a izgleda i oni mene jer sam se ovde sa medvedom mimoišao na pet metara i svako je otišao svojim putem, bez svađe i rasprave – veli Broćić.
Pravi, najbolji lovac u Zmajevoj reci zove se – vuk.
– Kad ostala divljač miruje zbog nevremena, on neumorno lovi, koristi njihovu neopreznost. Glavna poslastica mu je lovački pas, njega će zaklati uvek pre nego srndaća, ako već može da bira. A u čoporu, za širenje familije zaduženi su jedino glavni mužjak i njegova izabranica, dok svi drugi samo paze na mladunce.
Broćić nas vodi do zatvorene čeke u Zmajevoj reci, na jednom izbrešku okruženom šumom. Drveni vidikovac s kojeg se lepo vide visovi Čemerna bio je neophodan lovištu kroz koje se muvaju medvedi, vukovi i divlje svinje. Odatle lovac posmatra brojno i zdravstveno stanje divljači, a može i da zanoći jer baš tada šuma oživi pošto rečene vrste u poteru za plenom kreću tek od sumraka.
U selo smo se vratili takođe džipom, na okrepu, a u naseobini od 94 kuće i 204 duše okupilo se više naroda nego što ima Gornjodupčana. Bar stotinu lovaca pristiglo je iz svih sela Dragačeva i još dva puta toliko namernika jer je, beše subota, ovde svečano otvaran Lovački dom koji nose ime „Milenko Rudinac”, po narodnom tribunu i meštaninu (1953–2015) koji je cela veka nastojao da ovo lovište postane zajednička tekovina zavičajaca, i prostor kojim će se ponositi.
– Dragačevo u šest svojih društava ima 550 lovaca, i stotinu lovnih objekata, uključujući i fazaneriju u Vranjici. Sve što na ovaj način budemo ulagali u naš kraj vratiće nam se višestruko – kazao je na otvaranju Slobodan Jolović, načelnik Moravičkog okruga.

Lončar: Do kraja sedmice lista 15 inovativnih lekova
BEOGRAD - Republički fond za zdravstveno osiguranje do kraja ove nedelje treba da saopšti listu s 15 inovativnih lekova, izjavio je danas ministar zdravlja Srbije Zlatibor Lončar.
Kako je naveo, ugovori za jedan broj inovativnih lekova biće potpisani i oni će, konačno, posle pet ili šest godina, biti na našem tržištu.
Lončar je na forumu o dijabetesu u Privrednoj komori Srbije, a povodom Svetskog dana te bolesti, rekao i da je Ministarstvo insistiralo da se napravi strategija za naredne četiri godine kako bi se tačno znalo kada će svaki od tih lekova biti uveden na pozitivnu listu.
„To je stvar na koju ja niti želim niti mogu da utičem. Postoje stručne komisije i ljudi koji se bave time. Oni treba da odrede prioritete i da na osnovu novca koji imamo odrede šta je to što treba da prođe ove godine, šta sledeće, a šta za dve i tri godine”, rekao je Lončar.
Naglasio je da takve odluke treba da donosi struka i da on ne bi sebi dao za pravo da odlučuje, te dodao da kakva god da bude odluka Ministarstvo će je ispoštovati.
Ministar je istakao da je namera da se uradi jedinstvena baza podataka na nivou Srbije za sve koji su oboleli od dijabetesa, dodajući da su sredstva u budžetu opredeljena za to, kao i da je u planu da se uradi jedan krovni centar odakle će se pratiti i usmeravati sve ono što se dešava u zemlji oko te bolesti.
Prema njegovim rečima, paralelno sa sprovođenjem aktivnosti na ranom otkrivanju bolesti, radiće se i na unapređenju spektra lekova koji treba da budu na raspolaganju za uspešno lečenje.
Nastavićemo i aktivsnoti na poboljšanju monitoringa bolesti, jer strukturisani monitoring obezbeđuje najefikasniju terapiju, rekao je ministar i dodao:
„Sve ove aktivnosti će biti objedinjene u okviru nacionalnog programa prevencije i kontrole sa jasnom podelom zadataka, a radi sprovođenja programa treba da bude kompletirana i adekvatno opremljena mreža primarnih i sekundarnih centara, kojom će kordinisati nacionalni referentni centar”, naveo je on. (Tanjug)

Čitaoci „Politike” nude pomoć Nikoliji iz Strelica
Kosovska Mitrovica – Mnogo ljudi se javilo, posle teksta „Plišane suze Nikolije iz Strelice”, koji je objavljen u nedeljnom broju „Politike” kako bi pomogli porodici Mikice Maksimovića, samohranom ocu, koji od socijalne pomoći i dečjeg dodatka izdržava četvoročlanu porodicu, u srpskom selu Strelice u opštini Kosovska Kamenica.
Kako da pomoć stigne do Maksimovića, pitali smo Slađana Jordanovića, predsednika Privremenog organa opštine Kosovska Kamenica. On je  svim ljudima dobre volje koji žele da pomognu bilo novčano  ili u odeći, obući, nekvarljivim namirnicama, ili higijenskim paketima poručio da je najbolje da to učine slanjem direktno na adresu: Mikica Maksimović, selo Strelica, 38260 Kosovska Kamenica.
Kako za „Politiku” naglašava Jordanović, „poštar će svaku pošiljku da uruči na kućnu adresu, koja će biti potpisana od strane primaoca”.
Naime, Mikica, nekadašnjeg radnika Gradske čistoće u Kosovskoj Kamenici, pre godinu i po dana je napustila žena, Albanka iz Skadra, pa je prinuđen da sa majkom brine o dve maloletne ćerke, o Milici (4) i Nikoliji (6) koja je bolesna od srca i koja je odmah, po rođenju operisana u Dečjoj klinici u Tiršovoj u Beogradu. Na svaka tri meseca otac odvodi Nikoliju na lekarske kontrole u Beograd a predstoji joj još jedna operacija na Dečjoj klinici.
B. R.

Migranti pošli ka Šidu
Migranti, njih stotinak, koji su danas vraćeni iz međuzone između Srbije i Hrvatske pošli su ka Šidu preko njiva i dalje odbijajući smeštaj u centrima, rekao je Ivan Mišković iz Komesarijata za izbeglice.
''U jednom momentu bili su u međuzoni između Srbije i Hvratske, ali ih je policija rasterala i vratila na naš deo puta, a to je 250, 300 metara od granice sa Hrvatskom'', rekao je Tanjugu Mišković.
On je ranije rekao da je na granici bilo oko stotinak migranata i da su tu policija i ljudi iz Komesarijata.
Kako je naveo, migrantima se i dalje nudi smeštaj u centrima, ali oni to odbijaju.
Oko 130 migranata, koji su proveli celu noć na otvorenom pored puta, oko 200 metara od graničnog prelaza Šid Tovarnik, pokušali su danas da probiju barikadu koju je postavila policija i pređu granicu ali u tome nisu uspeli.
Nakon toga krenuli su preko njiva u pokušaju da ilegalno pređu srpsko-hrvatsku granicu.
Grupa migranata krenula je u petak peške iz Beograda ka Hrvatskoj, kako bi put nastavili ka nekoj od zemalja Zapadne Evrope. Međutim, policija im nije dozvolila da prođu granični prelaz pa su migranti ostali da sede u blizini i da na taj način protestuju tražeći da se granice otvore.
 



Vulin: Prelazak granice- uzaludna nada migranata

Oko 120 migranata trenutno se nalazi na hrvatskoj granici, ponuđeno im je da uđu u naše prihvatne centre, ali oni su to odbili i za sada smatraju da će protestom obezbediti da se otvore granice, izjavio je danas ministar za rad, zapošljavanje, boračka i socijalna pitanja Aleksandar Vulin.„I vi i ja znamo da je ta nada uzaludna, da oni koji ih savetuju da to rade, zaista im ne misle dobro. Čuli ste izjave i predstavnika Republike Hrvatske, a vrlo dobro znate da su to izjave i svih predstavnika članica EU- za ekonomske migrante neće biti otvaranja granica, a posebno neće biti mogućnosti da prelaze bez odgovarajuće kontrole”, jasan je Vulin.Kako je istakao, migranti imaju pravo da protestuju, ali nemaju pravo da zatvaraju saobraćaj, da onemogućavaju svakodnevni saobraćaj i kretanje naših građana i svih ostalih”, rekao je Vulin novinarima, nakon što je primio zahvalnicu za izuzetnu saradnju od Zavoda za zdravstvenu zaštitu radnika „Železnica Srbije”.Ministar je istakao da za sve migrante ima dovoljno mesta, hrane, lekova, lekara, pažnje, krova nad glavom.„Sve postoji. Ko to ne bude hteo, mi ne možemo da donesemo takve odluke umesto njega i nećemo dozvoliti da se remeti svakodnevni život naših građana, nećemo dozvoliti da se radi bilo šta protiv zakona, niti ćemo upotrebljavati silu”, rekao je Vulin, koji je i predsednik Radne grupe za rešavanje problema mešovitih migracionih tokova.Na pitanje ko pokušava da manipuliše migrantima, ministar kaže da zaista ne zna, ali da postoje razne organizacije koje „očigledno smatraju da samo incidentne situacije njima obezbeđuju veću vidljivost”, ili bolji pristup donatorima.„To zaista ne znam, ali apelujem na sve NVO da rade sa vladom Srbije, to je najbolji put da se pomogne ovim ljudima”, rekao je Vulin i dodao da oni koji tako savetuju migrante, ne misle im dobro.

Grupa od oko 150 migranata krenula je u petak peške iz Beograda ka Hrvatskoj, kako bi put nastavili ka nekoj od zemalja Zapadne Evrope. Međutim, policija im nije dozvolila da prođu granični prelaz pa su migranti ostali da sede u blizini i da na taj način protestuju tražeći da se granice otvore.
Hrvatski ministar policije Vlaho Orepić izjavio je juče da nema nijednog razloga zašto bi neko pokušao ilegalno da uđe u tu zemlju.
„U skladu s tim, želim naglasiti da ćemo zaštiti hrvatsku granicu od ilegalnog prelaska osoba i roba”, poručio je ministar Orepić novinarima na graničnom prelazu Tovarnik.
Na pitanje što će biti s migrantima koji pokušaju da pređu granicu ili koji su došli u Šid, ministar kaže da u Hrvatsku neće ući. „Bit će prihvaćeni u prihvatilište u Šidu, ako ne biće vraćeni tamo”.
Stefanović:Nećemo dozvoliti blokade autoputa i prelaza
Srbija neće dozvoliti migrantima da blokiraju autoput i granične prelaze zato što bi da uđu u neku drugu državu koja neće da ih primi, poručio je danas ministar unutrašnjih poslova Nebojša Stefanović.
On je, takođe, najavio da je „pitanje trenutka” kada će vlada predložiti skupštini novi zakon o azilu i novi zakon o strancima.
„Novi zakon o azilu je spreman, imamo i novi Zakon o strancima. Usaglašavamo novi zakon o strancima i želimo da ih oba predstavimo vladi i skupštini u isto vreme, a imaćemo i Zakon o DNK registrima, to su tri zakona koji su i nama u akcionom planu 24”, rekao je Stefanović odgovarajući na pitanja novinara.
Ministar je dodao da je gotov Predlog zakona o azilu i da je već dobijeno mišljenje EU, kao i da se sada radi finalno usaglašavanje.
„Pitanje je samo trenutka kada će biti poslat skupštini”, dodao je Stefanović.
On je naglasio da postoje stalni pokušaji migranata da krenu u neku drugu državu ili zemlju EU, jer ne žele da ostanu u Srbiji ili Bugarskoj, Makedonij i nekoj sličnoj zemlji, pošto je njihov cilj Zapadna Evropa.
Stefanović je naglasio da se Srbija trudi da bude dobar domaćin, kao i da nema mnogo instrumenata da ih odgovori od toga da krenu ka granici, s obzirom da imaju slobodu kretanja u tih 72 sata.
On je rekao da nadležni organi mogu da ih spreče da u ilegalnom ulasku u našu zemlju.
Ministar dodaje da Srbija može da im obezbedi hranu, lekrasku pomoć i drugo.
„Ali, ako neko neće da ih pusti u svoju zemlju to je pitanje za njih i za EU, da kaže da li je to evorpski put koji Unija zagovara. Možmeo da razumemo njihov očaj, ali građani Srbije ne mogu biti taoci, jer je neka grupa ljudi nezadovoljna”, istakao je Stefanović.
On je kazao da im Srbija nudi smeštaj u našim prihvatnim centrim, gde imaju ljudske uslove, ali da se pojavljuju neke organizacije koje ih uverevaju da im je bolje da budu na kiši nego u prihvatnim centrima.
„Šta žele da postignu osim izazivanja hoasa”, naglasio je Stefanović, preneo je Tanjug.
Ministar je, takođe, istkaao da su to ekononmski migranti pošto ne dolaze iz iz ratom zahvaćenih područja.
On je dodao da im se, na primer, ne sviđa Bugarska i da traže samo Zapadnu Evropu.

Srbija sprema nove mere za podsticanje rađanja
Predsednik Vlade Aleksandar Vučić prihvatio je i da bude na čelu Demografskog saveta, koji će doneti nove stimulativne mere za povećanje broja dece, izjavila je Ministarka bez portfelja zadužena za demografiju i populacionu politiku dr Slavica Đukić Dejanović. Kako je navela, demografske procene su da će pojedine opštine na jugu Srbije, ako se nastavi dosadašnji trend, do 2040. godine da ostanu bez stanovništva, uz ocenu da Strategija za podsticanje rađanja iz 2008. „nije zaživela”.
„Politici” je potvrđeno da će ovaj savet biti formiran do kraja godine, kao i da će predsednik SANU Vladimir Kostić biti uključen u njegov rad. Dr Mirjana Rašević iz Centra za demografska istraživanja Instituta društvenih nauka, koja je bila rukovodilac radne grupe za izradu Strategije za podsticanje rađanja iz 2008. godine, ističe da nije iznenađena što je premijer Vučić odlučio da bude na čelu Demografskog saveta.
– U gotovo svim razvijenim zemljama sveta je uobičajeno da uticajna politička figura bude na čelu takvog tela. U Francuskoj su to, primera radi, premijer ili predsednik države – kaže dr Rašević.
Iako su demografska zvona oglasila uzbunu još 1963. godine, kad je i popis stanovništva pokazao pad nataliteta, prva strategija za podsticanje rađanja u Srbiji doneta je tek 2008. godine. Nažalost, donošenje ovog dokumenta poklopilo se sa početkom svetske ekonomske krize, pa je najveći deo strategije ostao slovo na papiru.
Angelina Radulović, predstavnica udruženja „Roditelj”, ocenjuje i da donošenje zakona i strategija samo po sebi ništa ne znači ako nema političke volje za njihovo sprovođenje.
– Posao države jeste da bude roditelj svakom rođenom detetu. Mislim da je nedavna odluka Vlade Srbije o ukidanju povraćaja PDV-a veoma ozlojedila naše roditelje kojima je sve teže da podižu decu. Cene bebi-opreme i odeće i obuće za decu u Srbiji su najviše u regionu, za školske udžbenike, koji su do nedavno bili besplatni, sad treba izdvojiti trećinu prosečne plate, a ne mogu da se nasleđuju – ističe naša sagovornica, naglašavajući da nisu sve mere za podsticanje rađanja finansijske prirode.
– Naše udruženje je pre dve godine organizivalo akciju „Pravo za mame” čija je suština i da država porodiljama isplaćuje porodiljsku naknadu direktno na tekući račun, a ne preko poslodavca. Iako su svi poslanici u Skupštini Srbije podržali ovu inicijativu, ona nikada nije pretočena u zakon – kaže naša sagovornica.

Uskoro nove mere za podsticanje rađanja
Ministarka bez portfelja zadužena za demografiju i populacionu politiku Slavica Đukić Dejanović najavila je danas osnivanje Demografskog saveta, koji će doneti nove stimulativne mere za povećanje broja dece.
Navela je da je procena da će pojedine opštine na jugu Srbije, ako se nastavi dosadašnji trend, do 2040. godine biti depopulacione.
„Tim opštinama je potreban ne samo finansijski podsticaj, vec i zapošljavanje mladih ljudi”, istakla je Đukić Dejanović.
Ministarka je istakla da je država već preduzela odredene mere, bez kojih bi situacija bila lošija.
„Strategija iz 2008. nije zaživela, ali formiranjem Demografskog saveta želimo da podelimo nadležnosti institucijama, ali i da, pored volje države, idemo ka pojedincu koji treba da bude svestan da nas je sve manje”, naglasila je Đukić Dejanović.
Đukić Dejanović je navela i da je premijer Aleksandar Vučić prihvatio da bude na čelu tog saveta, što govori da se država ozbiljno bavi tim pitanjem.
„Akademija nauka takođe želi da uključi svoje resurse, kao i različita ministarstva. Stručnjaci koji budu u Demografskom savetu će kroz svoje institucije realizovati neophodne mere”, kazala je Đukić Dejanovih za RTS.
Kako kaže, stimulativne mere ne treba da budu samo ekonomske, već da žene treba da budu rasterećene od nekih obaveza kako bi bile stimulisane da rađaju.
„Partnerstvo je jako važno i mere stimulacije odnosiće se i na očeve”, kaže ministarka.
Smatra da se postignute mere moraju realizovati kroz lokalnu samoupravu, ali da je jako važno i mišljenje nevladinog sektora koje će uzeti u obzir.
Zakon o finansijskoj podršci porodica sa decom kroz podsticajne mere kao što su ekonomska nezavisnost mladih bračnih parova, ali i analiza migracija može da utiče na poboljšanje situacije.
„Populaciona strategija je jedan od naših ciljeva. Moraćemo unutrašnjim i spoljašnjim migracijama da se bavimo i u okviru populacionih pitanja”, rekla je Đukić Dejanović. (Tanjug)

Ksenijin „Spomenar”
Mnogima će biti čudan spoj toliko nespojivih ljudi, ideološki i politički, sa tolikim različitim prošlostima, koji su napisali svoje posvete Kseniji Vučić. Tako je skup njihovih uspomena, priča, eseja i fotografija postao „Spomenar”, bezazleni medij detinjstva iz daleke prošlosti. Nešto poput „Instagrama”, „Fejsbuka” ili „Tiktoka” koje na posebnom mestu čuvaju matorci.
U svakom od tih tekstova različitih žanrova otkrivaju se detalji iz njenog profesionalnog i ličnog života, a kako je njen život posmatran kroz posebnu dioptriju, kao bivše supruge i majke dece najmoćnijeg političara u Srbiji Aleksandra Vučića, nema te predrasude i kontroverze koju joj sa posebnom strašću nije nalepila cinična beogradska čaršija.
Zato je knjiga „Ksenija” izuzetno dragoceno štivo ne samo za porodicu Ksenije Vučić već i za buduće istraživače koji će pokušati da dešifruju događaje od devedestih godina naovamo. Izdavač „Spomenara” je Institut za javnu politiku Vladimira Beba Popovića, bliskog Ksenijinog prijatelja koji se nalazio ne samo na suprotnom političkom spektru već i u različitom političkom univerzumu od onoga u kojem je lebdela Ksenija. Ali, te razlike su ih zbližile, umesto da ih dodatno udalje, što je Popović detaljno i za njega neuobičajeno emotivno opisao u svom tekstu „Šolja čaja”.
Pokazujući da ume da spaja nespojivo, makar za srpsku svakodnevicu, Ksenija Vučić je očigledno posedovala dar i da svoje prijatelje okupi na jednom mestu i posle svoje smrti, poput urednika knjige Petra V. Arbutine, književnog kritičara i esejiste, koji je uređivao knjige i sarađivao na izdanjima velikana poput Milorada Pavića, Mome Kapora, Vladete Jerotića, Milovana Vitezovića. Ima ih još.
Ako tom krugu dodamo i Aleksandra Čotrića, aforističara i pisca, najbližeg saradnika lidera SPO Vuka Draškovića, koji je prve korake u novinarstvu pravio upravo sa Ksenijom Vučić u „Srpskoj reči”, nekadašnjem opozicionom glasilu Srpskog pokreta obnove, pohvataćemo detalje iz novinarske biografije Ksenije Vučić koji su promakli i koji su gotovo nepoznati.
Kako smo mi inače nacija koja pamti kraće od kokoši, dakle, najduže nekoliko dana, o decenijama je izlišno govoriti jer su za Srbe to vekovi – čime su uspeli da demantuju čak i Milankovićev kalendar – drago mi je što će oni koji to žele, a trebalo bi, imati priliku da se uvere da je ona, bez ikakve sumnje, bila jedna od najtalentovanijih novinara svog vremena.
Završivši Istoriju umetnosti na Filozofskom fakultetu u Beogradu, sa obrazovanjem koje se smatra aristokratskim, ona se ne bavi Modiljanijem ili Dalijem, već zaranja u mistični svet srpske politike. Devojka sa Dorćola, iz ugledne porodice koja je takođe ideološki raspolućena, a tako je bilo oduvek i tako će biti zauvek u Srba, Ksenija traži svoj put između desničarskog i monarhističkog glasila i alternativnog Radio Indeksa, koji emituje nove talase mladalačkog bunta generacije koja je imala svoje nade, snove i ideale. Radila je i za VIN produkciju Gordane Suše, koja je bila na suprotnom polu Ksenijinih desničarskih stavova, ali je to nije remetilo da uradi neke od nezaboravnih priloga koja je ta produkcija stvorila. Sa Indeksa je otišla na Studio B, najvažniji medij beogradske čaršije tokom devedesetih. Kada je Zoran Đinđić postao gradonačelnik Beograda, prvi intervju dao je novinarki Studija B – Kseniji Vučić.
Prihvatio sam ideju Bebe Popovića da iščitam stare tekstove „Srpske reči”, koju mi je poslao Čotrić, ali sam robovao predrasudama. Znao sam da je pravila odlične televizijske intervjue na Televiziji Pink sa Edijem Ramom, Nikolom Gruevskim i još nekoliko krupnih političkih zverki iz domaće radinosti. I to je to. Kako u „Spomenaru” ima izuzetnih i emotivnih priloga Elme Zukorlić, Jelene Trivan, Aleksandre Janković, Vladimira Đukanovića, Vanje Udovičića, kao svedočanstvo o njihovom bliskom odnosu bilo mi je zaista dragoceno da pročitam njene davne intervjue iz „Srpske reči”. Nizali su se razgovori sa jednim od osnivača Demokratske stranke filozofom Slobodanom Inićem, rediteljem i predsednikom JUL-a Ljubišom Ristićem, bivšim šefom komunista Dražom Markovićem, glumačkom gromadom Ljubom Tadićem, dramskim piscem Aleksandrom Popovićem...
Zato je veoma važno Ksenijino pisanje posmatrati u tom istorijskom kontekstu nekada velike zemlje, gde vladaju lude šeširdžije u zemlji čuda, na samoj svetskoj granici ideologija, vera i galaksija. Energična, vedra i razborita devojka, još novinarski devojčurak, želi da odgonetne tajnu sedmog pečata, ali srpskog. Ulazi u redakciju gde pišu profesori univerziteta, pisci i intelektualci koji su za kralja i otadžbinu, ali ne samo oni već i novinari sa drugačijom ideološkom matricom. Od žestoke Dane Drašković, matematičara Milana Božića, akademika desne orijentacije Nikole Miloševića i Koste Čavoškog, predsednice Građanskog saveza Vesne Pešić. U tu šaroliku galeriju ličnosti i likova umešali su se i Gordana Suša, Nadežda Gaće, Radivoj Cvetićanin, Mihajlo Kovač, Ejub Štitkovac, tako da su se, i pored dominacije stavova SPO, mogle videti i drugačije političke boje, po principu do tada nepoznatog umetničko-političkog pravca, srpskog kubizma.
Ksenija odmah kreće u akciju, ne dozvoljava da je zvučna imena prestrave, već se nameće upravo intervjuima koji značajno podižu rejting krunskog dvonedeljnika u Republici. Jedna od najboljih reportaža iz tog vremena je upravo njena, opis neuspelog intervjua sa tadašnjim gospodarem života i smrti u Srbiji, Željkom Ražnatovićem Arkanom u Erdutu. Trebalo je mnogo hrabrosti za takav tekst i ona ga je imala.
Ponovo treba staviti Ksenijin novinarski angažman u novi kontekst, a to je njena veza i brak sa Aleksandrom Vučićem, zato što je mačističko društvo poput našeg, robujući stereotipima o supruzi tadašnje mlade političke zvezde u usponu, a kasnije i najmoćnije političke figure u Srbiji, po automatizmu Kseniju smestilo u otrcani kliše Vučićeve supruge. I kod većine je tamo ostala i kada su okončali bračnu zajednicu. Takva vrsta olakog klasifikovanja žena – „ma daj, da nije bilo Vučića” – jedna je od najvećih nepravdi učinjenih prema nekoj koleginici u srpskom novinarstvu.
Iako se tada nije moglo ni naslutiti dokle će Vučić dogurati, etiketa joj je prilepljena po starom običajnom pravu, a samo je uži krug novinarskog esnafa znao koliko je Ksenija bila svoja, talentovana i autentična. Nisam bio njen prijatelj, već kolega. Kako sam za njen novinarski forsaž saznao tokom sklapanja ove knjige, a ona je imala sve resurse da to odavno razglasi na sva zvona, sada mi je mnogo jasnije zašto je imala toliko raznobojnih prijatelja upisanih u „Spomenar”.

„Njujork tajms”: Amerika šalje Ukrajini stare modele kasetne municije - ne eksplodira odmah
SAD planiraju da Ukrajini pošalju stare modele kasetne municije koje u 14 odsto slučajeva ne detoniraju odmah, piše „Njujork tajms”.
Prema podacima lista, Pentagon uverava da su modernizovali model. Međutim, poboljšan je samo domet projektila, koji još uvek sadrži granate, čiji procenat neispravnosti je američki vojni resor opisao kao neprihvatljivo visok.
Prema pisanju „Njujork tajmsa”, pukovnik vojske u penziji Al Vosburg, koji je prošao obuku za uklanjanje eksplozivnih ubojnih sredstava, rekao je da će proces čišćenja područja nakon upotrebe ovakvih projektila potrajati, jer se ne mogu ručno pomerati. Pored toga, biće potrebna edukativna kampanja za stanovništvo koje će se vratiti na ove teritorije i koje bi moglo da strada od neeksplodiranih granata.
Savetnik za nacionalnu bezbednost američkog predsednika Džejk Salivan saopštio je 7. jula da su SAD odlučile da isporuče kasetnu municiju Ukrajini, čijoj se upotrebi UN protive. On je takođe napomenuo da je Kijev Vašingtonu dao pisane garancije za minimiziranje rizika za civile prilikom upotrebe ove vrste municije.

Tri osobe povređene u lančanom sudaru na auto-putu Beograd-Zagreb
Tri osobe su povređene večeras u lančanom sudaru na auto-putu Beograd-Zagreb u smeru ka gradu kod Zmajeve pumpe, rečeno je Tanjugu u MUP-u.
U sudaru su učestvovala dva putnička vozila i jedan kamion, a tri osobe koje su se žalile na povrede zbrinule su ekipe hitne pomoći.
Automobil SUV marke ''audi'' i drugo vozilo su od siline udara u potpunosti uništeni, dok je na kamionu pričinjena manja materijalna šteta.
Zbog sudara je na tom delu auto-puta formirana dugačka kolona, prenosi Tanjug.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Deo opozicije RTS-u preti i protestima
Predstavnici dela opozicije koji zahtevaju da se predsednički izbori održe u „fer i demokratskim uslovima” uručili su RTS-u zahtev za objektivan, ravnopravan tretman i adekvatan prostor u debatnim televizijskim emisijama, dodajući da nisu zadovoljni izveštavanjem javnog servisa koji su nazvali mestom za „promociju Aleksandra Vučića”. Lider Pokreta za preokret Janko Veselinović, jedan od podnosilaca zahteva, istakao je da će Radio-televiziji Srbije ostaviti rok od mesec dana „da vidimo hoće li se stvari promeniti” i najavio organizovanje protesta ukoliko se to ne dogodi.
Sa Veselinovićem su RTS posetili i novi predsednik Izvršnog odbora DS-a Radoslav Milojičić Kena, samostalni poslanik, i doskorašnji član poslaničkog kluba DSS-a Đorđe Vukadinović, portparol SDS-a Konstantin Samofalov i poslanik Narodnog pokreta Srbije Miroslav Aleksić. Oni su se sastali sa generalnim direktorom RTS-a Draganom Bujoševićem, urednikom Informativnog programa Nenadom Lj. Stefanovićem i direktorom Radio Beograda Milivojem Mihajlovićem, sa kojima su razgovarali oko sat i po.
Janko Veselinović, upitan kako su Bujošević i Stefanović reagovali na zahteve, odgovorio je da se ne radi o njima, već da su bitni „urednici” koji se, kako tvrdi, ne nalaze u Takovskoj 10. Lider Pokreta za preokret Veselinović je dodao i da je jučerašnji sastanak protekao u „pristojnom tonu”, ali i da očekuje dela, a ne obećanja.
Veselinović je poručio i da RTS ne bi trebalo da bude „servis za promociju jednog čoveka – Aleksandra Vučića”, iako je upravo premijer taj koji je u toku ove godine više puta naglasio da se ne meša u politiku ove radio-televizije, i sam je kritikujući.
„Nije u pitanju svađa, poštujem što su javni servis, nažalost, pojedini urednici se ponašaju kao političke persone, sami ste svedoci tome, vidite šta rade u programu. A ja imam pravo kao ličnost da se s tim ne slažem. Da li ih neko dira? Sede tu, ko ih je postavio, ne znam, DS ili neko drugi, sede već četiri godine i pre toga još deset. Neka rade svoj posao, mene jedino interesuje koliko su para potrošili. Neka pričaju o meni i vladi šta hoće, ja ću da uzvraćam”, poručio je premijer 22. avgusta ove godine.
Vučić je još u maju 2016. primetio i da je vest o njegovom sastanku sa  Vladimirom Putinom, u dnevniku RTS-a bila objavljena tek posle priloga u kojem je hrvatski analitičar Davor Đenero, i da je za javni servis ruski predsednik manje bitna vest od Đenera.
A Đorđe Vukadinović je, kritikujući aktuelni sadržaj RTS-a i politiku vlade prema medijima, ocenio da „nema tog kandidata Putina, Trampa,  Obamu, ili Kenedija da vaskrsnete, koji bi mogao da dobije izbore u medijskoj situaciji kakva je danas u Srbiji”.
Miroslav Aleksić naglasio je da na programu RTS-a premijer debatuje „jedino sa voditeljima”, dok opozicionim strankama nije pružena prilika da učestvuju u takvim emisijama. Radoslav Milojičić je ocenio kako ta medijska kuća ne može da se smatra pravim javnim servisom i da u Srbiji nema slobode medija.
„Svako ko drugačije misli i govori od SNS-a izložen je šikaniranju i medijskom progonu. DS nije na to pristajao ni devedesetih, nije ni 2000. i neće pristati ni sada”, naveo je Milojičić.
Konstantin Samofalov izrazio je nadu da je uručenje zahteva samo uvertira za dogovor opozicije o zajedničkom predsedničkom kandidatu. On je najavio da će SDS biti domaćin sledećeg sastanka opozicionih partija.
Dogovor predstavnika dela opozicije da se RTS-u uputi ovakav zahtev postignut je na sastanku od pre desetak dana u sedištu Pokreta za preokret, na kojem od većih stranaka nisu bili prisutni izaslanici Dveri i Dosta je bilo, dok DSS i LDP nisu bili pozvani uz obrazloženje organizatora da nisu prava opozicija.

Premijer Kazahstana priredio svečanu večeru za Vučića
ASTANA - Premijer Kazahstana Bakitdžan Abdirovič Sagintajev priredio je večeras u Astani, povodom posete šefa srpske vlade Aleksandra Vučića, svečanu večeru u čast visokog gosta iz Srbije. Premijer Vučić doputovao je danas popodne u Astanu, gde će, do srede, 16. novembra, predvoditi državno- privrednu delegaciju Srbije. Predsednika srpske vlade na aerodromu je docekao ministar nacionalne ekonomije Kuandik Beshimbajev.
Kazahstan je zemlja koja ima primeran privredni rast i veoma brzo se razvila, a sa kojom Srbija želi da uspostavi još tešnju ekonomsku i političku saradnju. Izvoz Fijata na evroazijsko tržište neće biti jedina tema boravka delegacije iz Srbije, već će posebna pažnja biti posvećena i tome kako Beograd može da uči od Astane, jer je ovaj grad za samo desetak godina prošao neverovatan razvoj, s čime će se tokom posete upoznati i gradonačelnik srpske prestonice Siniša Mali.
Premijer Srbije Aleksandara Vučić će, u razgovorima, pokušati da podstakne dalje unapređenje saradnje sa Kazahstanom, koji je rastuća ekonomija sa odličnim rezultatima, a koliko se ova zemlja razvila govori i činjenica da je 2.700 kilometara autoputa izgradila za nešto više od decenije. Tokom posete biće reči i o potpisivanju memoranduma o vazdušnom saobraćaju sa Kazahstanom, ali i kako podstaći još više kazahstanske privrednike da dođu i ulažu u Srbiju.
U okviru posete biće potpisano više sporazuma koji su mapa puta za period od 2017-2018, a tiču se oblasti trgovinske saradnje, obrazovanja, mladih i sporta, vazdušnog saobraćaja, kao i međuregionalne saradnje. Srbija će učestvovati na predstojećem „Ekspo 2017” koji će biti održan u Astani.
Izvoz Srbije je u poslednjih osam meseci porastao za 6 odsto, uvoz je pao za 9 procenata, a prošle godine je trgovinska razmena bila iznad 165 miliona evra. Premijer Srbije će sutra najpre imati sastanak sa premijerom Kazahstana Sagintajevom, a potom i predsednikom ove države Nursultanom Nazarbajevim, te će razgovarati i sa predsednikom Donjeg doma Parlamenta Nurlanom Zajrulajevicem Nigmatulinom.
Premijer Vučić će prisustvovati otvaranju Biznis foruma dveju zemalja i održati predavanje na univerzitetu „Nazarbajev”. On će obići objekte u kojima ce biti održana izložba „Ekspo 2017” i prisustvovati, u sredu, otvaranju ulice Nikole Tesle u glavnom gradu, Astani.
Tanjug

Direktor SPS Dejan Backović podneo ostavku?
Direktor Socijalističke partije Srbije Dejan Backović nije večeras ni potvrdio, ni demantovao informaciju da je podneo ostavku na tu funkciju. B 92 je ranije prenela da je Backović podneo ostavku na mesto direktora SPS-a. Na pitanje da li je podneo ostavku, Backović je novinara Tanjuga uputio na informativnu službu SPS, uz opasku da se „u to više ne bi petljao”.
U informativnoj službi stranke Tanjugu su demantovali informaciju o ostavci kao medijsku spekulaciju, ali - nisu hteli da to zvanično saopšte. Kako je rečeno, danas je u SPS održan sastanak direktora Backovića sa zaposlenima u vezi sa organizacijom rada.
„Uopšte ne znamo kako se pojavila ta vest. Mi smo danas sedeli sa njim i napravili plan rada. Bio je to regularan sastanak i ovo su bukvalno špekulacije”, kažu u informativnoj službi socijalista.
Zamenica predsednika SPS Slavica Đukić Dejanović rekla je da vest o ostavci Backovića deluje kao insinuacija i da ona nema te informacije. „Stanje u SPS je redovno”, rekla je Đukić Dejanović Tanjugu, dodajući da će više o tome znati sutra.
Tanjug

Davenport: Spreman sam da ponovo dođem u Parlament
Šef delegacije Evropske unije u Srbiji Majkl Devenport ponovio je danas da je spreman da dođe u Parlament i predstavi izveštaj Evropske komisije o napretku Srbije u 2016. ukoliko se za to obezbede neophodni uslovi.



Davenport:Nije na meni da se mešam u slučaj Savamala 

Šef delegacije EU u Srbiji Majll Devenport izjavio je danas da nije na njemu da se meša u slučaj Savamala i da komentariše rad Tužilaštva.
Devenport je, odgovarajući na pitanje da prokomentariše raniju izjavu da se taj slučaj nije našao u izveštaju EK jer se ne bave sitnim slučajevima, a da se našao slučaj prebijanja brata premijera, rekao da u izveštaju piše da bi trebalo da se poštuju preporuke nezavisnih i regulatornih tela.
„Mi kao delegacija pratimo u ime EK dešavanja u Srbiji, uključujući i dešavanja koja su se desila u Hercegovačkoj 24. aprila i dešavanja nakon toga u vezi sa tim incidentima. Sada je na nadležnim organima da primene te preporuke, na primer zaštitnika građana. Nije na meni da se mešam u taj slučaj i da komentariše rad tužilaštva” rekao je Devenport novinarima.
On je ponovio da je praksa da se pojedinačni slučajevi koji su predmet nadležnih organa i tužilaštva ne nalaze u izveštaju
„To je naša uobičajena praksa, ne samo za Srbiju nego i za druge zemlje kandidate, ali to ne znači da se za te slučajeve ne interesujemo” objasnio je Devenport.
Upitan da li je to politika nezameranja vlastima, Devenport je ponovio da taj slučaj prate, kao i dešavanja u vesi sa tim...
„Mi to vidimo iz perspektive implementacije Akcionog plana za poglavlje 23, sada je na nadležnim organima da odluče da li je reč o kršenju prava o privatnoj svojini i svojini uopšte” podvukao je Devenport.

„Mislim da je naš stav poznat, sada je na skupštini da li može da nastavi sednicu (Odbora za evropske intgracije)”, rekao je Devenport novinarima posle obilaska rekontruisane zgrade pravosudnih organa u Beogradu.
Devenport prošle nedelje nije uspeo da predstavi izveštaj Evropske komisije o napretku Srbije jer su poslenici Srpske radiklane stranke i Liberalno demokratske partije smatrali da on teba da se prevede na srpski jezik dok su Dveri negodovale smatrajući da Devenport koji je Britanac treba da podnese izveštaj i Bregzitu a ne o napretku Srbije ka EU.
Šef delegacije EU rekao je da je uputio pismo predsedenici Skupštine Srbije Maji Gojković u kome je obavestio šta se dogodilo.
„Ja sam uvek spreman da dođem u Parlament na poziv parlamentaraca, predsednika skupštine, predsednika odbora za evropske integracije i spremni smo kao delegacija EU da učestvujemo u ovakvim sustinskim razgovorima”, međutim, kako je rekao, neophodno je da se za to obezbede uslovi.
Devenport je rekao da je, osim što je spreman za razgovor s poslanicima, spreman i da organizuje druge sastanke kako bi godišnji izveštaj predstavio privrednim krugovima i nevladinim organizacijama i to ne samo u Beogradu već i u drugim gradovima.
Dogovor o telekomunikacijam dokaz da se ide napred
Šef Delegacije Evropske unije u Srbiji Majkl Devenport pozdravio je danas dogovor o primeni sporazuma o telekomunikacijama između Beograda i Prištine i dodao da taj dogovor pokazuje da se ide napred.
„Mislim da je sporazum od koristi za građane u oblasti telekomunikacija i on sada treba da se primeni prema definisanim rokovima”, rekao je Devenport novinarima u Beogradu, upitan da li je tim dogovorom odblokiran put evrointegracija Srbije.
On je izrazio nadu da će to biti podsticaj i za napredak u drugim oblastima u dijalogu Beograda i Prištine, kako što su formiranje Zajednice srpskih opština ili oblast energetike.
(Tanjug)

Brisel i Beograd zovu 383
Tri godine razgovora o telekomunikacijama u Briselu okončane su dogovorom po kome će imovina „Telekoma Srbija” na KiM ostati u vlasništvu Beograda, dok Srbija ustupa Kosovu kao geografskoj oblasti međunarodni pozivni broj +383. Građani Srbije će, kako je to u ponedeljak predstavljajući ovaj sporazum objasnio Marko Đurić, direktor vladine Kancelarije za KiM, i ubuduće moći da pozivaju fiksne i mobilne brojeve pokrivene MTS signalom bez dodatnog tarifiranja. Naime, kako je dogovoreno, naplaćivaće se cena za uobičajeni međugradski telefonski saobraćaj. Takođe, građani koji budu pozivali brojeve na Kosovu pokrivene srpskom mrežom neće morati da okreću ni međunarodni pozivni broj. 
Sporazum o telekomunikacijama postignut u nedelju uveče predviđa da Srbija uputi pismo Međunarodnoj uniji za telekomunikacije u kome navodi da se slaže da se Kosovu dodeli pozivni telefonski broj, a rok za primenu je 3. decembar. Precizirana je i obaveza prenošenja imovine „Telekoma Srbije” na njenu ćerka firmu „MTS Kosovska Mitrovica d. o. o.” koja će biti uspostavljena na KiM.
Dodeljivanje telefonskog broja Srbiji koja će ga potom ustupiti Kosovu Đurić je uporedio sa onim što već postoji u Kini koja ima više pozivnih brojeva, „jedan za maticu, jedan za Hongkong, drugi za Makao, treći za Tajvan”, ili Velikoj Britaniji koja ima jedan broj za maticu, a drugi za Folklandska ostrva.


„’Telekom Srbija’ i Republika Srbija ostaju jedini članovi Međunarodne telekomunikacione unije, a tim dodatnim pozivnim brojem u potpunosti raspolaže Srbija. Zaštićeni su naši interesi, bez obzira na to što Priština i ovaj dogovor interpretira na lažan, iskrivljen i drugačiji način”, rekao je Đurić.
On očekuje da ćemo presedan o pitanju „Telekoma Srbija” i zaštite imovine te kompanije na KiM moći da koristimo kao argument u razgovorima o energetici i kada je reč o hidrocentrali „Gazivode”. Đurić je dodao da su vlasti u Prištini pokušale da reše pitanje imovine otimačinom – da otmu „Trepču” zakonom koji ostaje mrtvo slovo na papiru jer ne mogu da ga sprovedu.
Šef delegacije Evropske unije u Srbiji Majkl Davenport kaže da dogovor o telekomunikacijama treba da se primeni prema definisanim rokovima. On izražava nadu da će to biti podsticaj i za napredak u drugim oblastima u dijalogu, kao što su formiranje ZSO ili oblast energetike.

„Telekom Srbija” će legalno raditi na području Kosova i Metohije priznat od međunarodne zajednice i prištinskih institucija, istakao je Marko Đurić  

Sporazum o telekomunikacijama Beograda i Prištine podržali su srpski i albanski članovi kosovske vlade. Predsednik Kosova Hašim Tači smatra da dogovor osnažuje poziciju Kosova i otvara put ka procesu digitalizacije. Dalibor Jevtić i Ljubomir Marić izjavili su da je ovaj dogovor veoma značajan i koristan za građane.
„Ono što je suštinski važno jeste da je principijelan stav Vlade Srbije o pitanju imovine urodio plodom i da imamo sporazum koji je vrlo koristan za narod na KiM koji će imati kvalitetnu uslugu što se tiče telekomunikacija”, rekao je Marić.
Jevtić je naglasio da je postignuti sporazum o telekomunikacijama značajan iz više razloga a ne samo zbog činjenice da je u jednom periodu došlo do zastoja dijaloga u Briselu.
Dogovor o telekomunikacijama oštro je kritikovao DSS koji je zaključio da je to „samo još jedan u nizu neustavnih i štetnih sporazuma” kojim se zaokružava kosovska državnost, dok potpredsednik albanskog pokreta „Samoopredeljenje” Glauk Konjufca smatra da je ovaj sporazum loš po suverenitet KiM i kao dokaz navodi da se srpska državna kompanija na velika vrata vratila na Kosovo.
Priština neće moći da prisluškuje naše građane
Dogovorom o telekomunikacijama predviđeno je da „svi elementi za fiksnu i mobilnu telefoniju” fizički ostaju na teritoriji centralne Srbije, tako da prištinska strana nema pristup serverima niti glavnim centralama „Telekoma”, izjavio je Marko Đurić.
On je na novinarsko pitanje kako je rešeno insistiranje Prištine da mogu legalno da se priključe na bazne stanice i prisluškuju naše građane na osnovu sudskih odluka sa Kosova, rekao da je to jedno od pitanja zbog kojih dogovor dugo nije mogao da bude postignut.
„Oni su hteli da uđu u naš sistem, bazne stanice, da bi mogli da prisluškuju, ali dogovorili smo da svi elementi za fiksnu i mobilnu telefoniju fizički ostaju na teritoriji centralne Srbije i oni nemaju fizički pristup serverima i glavnim centralama”, rekao je Đurić.
On je istakao i da isključivo naši pravosudni organi i bezbednosne institucije imaju pravo da pristupaju podacima u vezi sa korisnicima mobilne telefonije, u skladu sa našim pravnim poretkom.
Popović: Vlada treba da raskine Briselski sporazum
Vlada Srbije treba da raskine Briselski sporazum i da pokrene široku diplomatsku inicijativu da se pitanje KiM izuzme iz nadležnosti EU i vrati u nadležnost Saveta bezbednosti UN, gde ima principijelnu podršku svojih saveznika Rusije i Kine, izjavio je Nenad Popović, predsednik Srpske narodne partije. On je istakao da se situacija na geopolitičkoj mapi sveta menja i da „konačno ide naruku Srbiji”.
Predsednik SNP smatra da današnja Vlada Srbije ima „istorijsku šansu” da preokrene situaciju u pogledu Kosova i Metohije i da ispravi nepravdu koju je srpskom narodu nanela „prethodna štetočinska vlast”.

Miščević optimista- Otvaranje tri poglavlja do kraja godine
Šefica pregovaračkog tima Srbije za pristupanje EU Tanja Miščević izjavila je danas da je optimista da će se do Nove godine otvoriti tri nova poglavlja u procesu pristupanja Srbije EU.
„Ja sam uvek optimista. Još prošle nedelje, nakon objavljivanja izveštaja Evropske komisije sam rekla da je mogućnost otvaranja poglavlja do kraja godine uvećana činjenicom da je u tom izveštaju upravo ocenjeno da je Srbija uradila jako dobar veliki posao, pre svega u dijalogu sa Prištinom”, rekla je Miščević za Pink.
Prema njenim rečima, do kraja godine postoji mogućnost da se poglavlja 25 i 26, koja se tiču nauke i istraživanja, odnosno obrazovanja i kulture, kao i poglavlje pet, koje se odnosi na javne nabavke, otvore za pregovore.
„Ta tri su potpuno spremna, naravno u različitim su fazama. Poglavlje 5 o javnim nabavkama dodatno je dorađivanje sistema javnih nabavki koje je u velikoj meri usklađeno sa onim što postoji u EU, ali smo svedoci da ima manjkavosti na kojima treba dodatno raditi”, kaže Miščević.
Što se druga dva poglavlja tiče, Miščević je rekla da pravo EU nema pravila u oblasti obrazovanja i da je poenta ta dva poglavlja, posebno istraživanja i razvoja -povezivanje.
„Evropsko povezivanje, radi jačanja, umnožavanja kapaciteta, posebno kada je reč o istraživanju, razvoju, inovaciji i vezi sa privredom. Ta dva poglavlja se istovremeno otvaraju i privremeno zatvaraju. To bi bio još jedan veliki podsticaj za nas, da posle jednog broja poglavlja imamo i prva koja smo zatvorili”, rekla je Miščević. (Tanjug)

Balkan bliži Moskvi nego Briselu
Izgleda da su zapadni posmatrači sve zabrinutiji za sudbinu Evropske unije na zapadnom Balkanu. To potvrđuje i nedavna izjava Džudi Dempsi, iz Instituta Karnegi Evropa, koja je upozorila da bi EU morala da posveti daleko veću pažnju regionu kako ga ne bi zaposela Rusija.
Unija bi morala, rekla je Dempsijeva za Radio slobodna Evropa, ne samo da bude „mnogo glasnija kad je reč o onome što Rusija radi, posebno u Nišu, tamošnjem takozvanom humanitarno-bezbednosnom centru, kao i u Bosni, odnosno u Republici Srpskoj”, već i da bude znatno aktivnija na terenu, kako bi zadržala ovaj prostor na svojoj strani.
Koliko zvaničnici EU uzimaju za ozbiljno ovakva mišljenja analitičara nije poznato. Tek, prošle sedmice bilo je očigledno da se Johanes Han, evropski komesar za proširenje, svesrdno trudi da uveri javnost kako oni žele da zemlje regiona napreduju što je brže moguće ka EU.
Nasuprot ovakvim uveravanjima, ipak, kao Damoklov mač nad proširenjem stoji ranija izjava Žan-Kloda Junkera, predsednika Evropske komisije, da u narednih pet godina neće biti prijema novih članica.
Da li je EU, zatvarajući svoja vrata do 2020, faktički prepustila zapadni Balkan drugim igračima, pre svega Rusiji, ali i Kini?
Dušan Proroković, izvršni direktor Centra za strateške alternative, najpre ističe da EU uopšte nije geopolitički faktor.
„Ukoliko pogledamo poteze EU prema istočnoj Evropi u poslednjih 25 godina, videćemo da su oni apsolutno bili u saglasnosti sa strategijama NATO-a i SAD. Dakle, EU je sve ovo vreme služila kao šargarepa SAD, da one ostvare svoje interese od Baltika do Mediterana. Onog trenutka kad je ta politika delimično potrošena, kad je pod uticajem globalne ekonomske krize opala moć SAD, javio se problem i unutar EU, ali i u odnosu EU prema nama”, kaže Proroković.
Slažući se, pak, s ocenom da su Rusi ovde sve prisutniji, podseća da je pre 13 godina Rusija povukla svoj kontingent sa Kosova i da od tada vojnog prisustva Rusije nije bilo, a da ne govorimo o njenom ekonomskom, političkom, informativnom uticaju. „Rusija, međutim, danas nastupa kao ozbiljan ekonomski činilac na Balkanu i ima svoje strateške interese”, ističe on, dovodeći to u vezu s rastom Rusije, s jedne strane, i opadanjem moći SAD, s druge strane. Inače, nije mišljenja da je jačanje ruskog uticaja loša stvar po balkanske narode, niti da je to najveća pretnja po SAD, a samim tim i za evropske države, već da je to radikalni islam.
S druge strane, Dragan Đukanović, potpredsednik Centra za spoljnu politiku, ukazuje da se Rusija „dodatno involvira na prostoru zapadnog Balkana, ne samo na energetskom polju, već sve više u sferi političkog života”.
Očigledna je, kako kaže, želja Moskve da ojača prisustvo, pre svega u Srbiji, Crnoj Gori i RS, a nešto manje i u Makedoniji. Kao jasan primer njenog uključivanja „u suverene odluke suverenih država” navodi pokušaj da se Crnoj Gori ospori mogućnost ulaska u NATO.
Stoga, Đukanović misli da u ovom trenutku treba da bude mnogo značajnija uloga EU na Balkanu, ali da se ona ne snalazi baš najbolje.
„Očigledno je da je neophodno ubrzavanje integracija, kako od strane država regiona ka EU, tako i pokazivanje otvorene volje s druge strane da se proces proširenja desi, da on ne bude stopiran niti na bilo koji način osporen. Jedino tom sinergijom obostranih volja možemo doći do napretka”, kaže ovaj analitičar.
A što se tiče Kine, uz sve uvažavanje najavljenih investicija, ocenjuje da ta zemlja ipak ne pokazuje težnju da se uključi u političke vode balkanskih zemalja, niti u tom smislu ona može da utiče na evropske, ali ni na evroatlantske integracije regiona.
Proroković, međutim, smatra da je kineski projekat „16 plus jedan” veoma ozbiljan izazov za američku geopolitiku.
„Kina postaje najznačajniji investitor u Srbiji, BiH, Mađarskoj, Grčkoj, u 2016. Zapravo, Kina pravi taj novi balans u međunarodnim odnosima, preko Istočne Evrope, a EU to uopšte ne primećuje, za njih je to periferno pitanje, kao što je i Rusija bila periferno pitanje pre osam godina”, kaže on.
Za razliku od prethodne dvojice naših sagovornika, Neven Cvetićanin, iz Instituta društvenih nauka, naglašava da je zapadni Balkan u poslednjih nekoliko vekova tradicionalno područje na kojem se susreću različite diplomatske sile. Nekada Austrougarska, Turska, Rusija, čak, u pojedinim momentima, i Francuska i Velika Britanija, dok se u savremenom dobu reflektuje uticaj kako globalnih, tako i regionalnih sila, SAD i Rusije, odnosno EU i Nemačke, kao i Turske. „Ono što se dešava na Balkanu jeste jednačina svih tih vektora”, podvlači Cvetićanin.

Pukotine u EU posle američkih izbora
Za­te­če­nost po­be­dom re­pu­bli­kan­ca Do­nal­da Tram­pa po­ka­za­la je ju­če na sa­stan­ku mi­ni­sta­ra spolj­nih po­slo­va Evrop­ske uni­je ne sa­mo da ne po­sto­ji ozbi­ljan za­jed­nič­ki stav pre­ma bu­du­ćem ame­rič­kom pred­sed­ni­ku, ko­me se ve­ći­na evrop­skih čla­ni­ca ni­je na­da­la, ne­go da ne po­sto­ji ni usa­gla­še­na spolj­na po­li­ti­ka u Bri­se­lu.
Ko­li­ko je sve kli­ma­vo u se­di­štu bri­sel­ske ad­mi­ni­stra­ci­je vi­de­lo se još u ne­de­lju na­ve­če, ka­da je še­fi­ca spolj­ne po­li­ti­ke Fe­de­ri­ka Mo­ge­ri­ni or­ga­ni­zo­va­la ne­for­mal­ni sa­sta­nak to­kom ve­če­re. Pred­stav­ni­ci ne­kih čla­ni­ca su kri­ti­ko­va­li nje­nu od­lu­ku da sa­zi­va hi­tan sa­sta­nak po­vo­dom re­zul­ta­ta de­mo­krat­skih iz­bo­ra nji­ho­vog ključ­nog sa­ve­zni­ka. Na­i­me, bi­lo je pla­ni­ra­no da mi­ni­stri dan ka­sni­je odr­že re­do­van me­seč­ni sa­sta­nak u Bri­se­lu, či­ja je glav­na te­ma tre­ba­lo da bu­de Tur­ska.
Mi­ni­stri spolj­nih po­slo­va Bri­ta­ni­je, Fran­cu­ske i Ma­đar­ske ni­su pri­su­stvo­va­li ovom van­red­nom oku­plja­nju. Ka­ko je iz­ve­stio „Eurak­tiv”, por­tal bli­zak bri­sel­skoj ad­mi­ni­stra­ci­ji, Mo­ge­ri­ni­je­va je ko­men­ta­ri­sa­la od­su­stvo bri­tan­skog mi­ni­stra spolj­nih po­slo­va Bo­ri­sa Džon­so­na re­kav­ši da je valj­da nor­mal­no za ze­mlju ko­ja je na re­fe­ren­du­mu od­lu­či­la da na­pu­sti EU da je ne za­ni­ma­ju raz­go­vo­ri o bu­duć­no­sti od­no­sa EU i SAD.
Obra­zla­žu­ći Džon­so­nov iz­o­sta­nak sa van­red­nog su­sre­ta, bri­tan­sko mi­ni­star­stvo spolj­nih po­slo­va je na­ve­lo da ne vi­di po­tre­bu za odr­ža­va­njem van­red­nog sa­stan­ka u ne­de­lju (Džon­son je pri­su­stvo­vao ju­če­ra­šnjem re­dov­nom sa­stan­ku u Bri­se­lu) zbog to­ga što iz­bo­ri u SAD ni­su odr­ža­ni na­pre­čac, ne­go je odav­no po­zna­to ka­da se odr­ža­va­ju.
U sa­op­šte­nju je s ve­li­kom do­zom ne­ra­zu­me­va­nja za fru­stra­ci­ju ko­ja se ose­ća u de­lu EU zbog re­zul­ta­ta ame­rič­kih pred­sed­nič­kih iz­bo­ra na­ve­de­no da je „spro­ve­de­na de­mo­krat­ska pro­ce­du­ra, da je stu­pio na sna­gu pre­la­zni pe­ri­od i da će Bri­ta­ni­ja ra­di­ti sa ak­tu­el­nom i bu­du­ćom ad­mi­ni­stra­ci­jom ka­ko bi obez­be­di­la naj­bo­lje po­zi­ci­je”.
Fran­cu­ski mi­ni­star spolj­nih po­slo­va Žan Mark Ero (ta­ko­đe do­šao na re­do­van ju­če­ra­šnji sa­sta­nak) oprav­dao je iz­o­sta­nak sa ve­če­re „ve­o­ma va­žnim sa­stan­kom” u po­ne­de­ljak ra­no uju­tru sa no­vim ge­ne­ral­nim se­kre­ta­rom UN An­to­ni­jem Gu­te­re­som.
A ma­đar­ski mi­ni­star spolj­nih po­slo­va Pe­ter Si­jar­to, još je­dan od onih ko­ji se ni­su oda­zva­li hit­nom po­zi­vu Mo­ge­ri­ni­je­ve, ne­go su po­sla­li am­ba­sa­do­re, iz­ja­vio je da je sa­sta­nak „sa­svim pre­u­ra­njen”, kao i da je ba­zi­ran na „fru­stri­ra­ju­ćim i hi­ste­rič­nim iz­ja­va­ma ko­je su po­te­kle iz Evro­pe” po­vo­dom Tram­po­ve po­be­de.
„Dok ne bu­de­mo zna­li ko će bi­ti za­du­žen za ame­rič­ku spolj­nu po­li­ti­ku, dok Be­la ku­ća ne sa­či­ni i ne ob­ja­vi svo­je eko­nom­ske i spolj­no­po­li­tič­ke pri­o­ri­te­te, ta­kav sa­sta­nak je pot­pu­no gu­blje­nje vre­me­na i ja ne znam o če­mu bi­smo mo­gli da raz­go­va­ra­mo”, re­kao je Si­jar­to. Iz­ja­va nje­go­vog pre­mi­je­ra Vik­to­ra Or­ba­na u tre­nut­ku Tram­po­ve po­be­de je bi­la da­le­ko od fru­stri­ra­no­sti: on je Tram­po­vu po­be­du na­zvao „od­lič­nom ve­šću” i do­ka­zom da „de­mo­kra­ti­ja još po­sto­ji”.
Si­jar­to je ci­ljao na upo­zo­re­nje pred­sed­ni­ka Evrop­ske ko­mi­si­je Žan-Klo­da Jun­ke­ra da iz­bor Tram­pa za ame­rič­kog pred­sed­ni­ka ri­zi­ku­je da po­re­me­ti od­no­se SAD i Evro­pe, kao i na nje­gov po­ziv bu­du­ćem ame­rič­kom pred­sed­ni­ku da se što pre iz­ja­sni o pi­ta­nji­ma po­put glo­bal­ne tr­go­vi­ne i po­li­ti­ke ve­za­ne za kli­mu i bu­du­će od­no­se sa NA­TO sa­ve­zni­ci­ma. Ova nje­go­va iz­ja­va na­i­šla je na otvo­re­nu kri­ti­ku ne­ko­li­ko pred­stav­ni­ka čla­ni­ca, dok ne­ki dru­gi ni­su kri­ti­ko­va­li Jun­ke­ra, ali su zah­te­va­li da se „spu­sti lop­ta”.
Polj­ski mi­ni­star spolj­nih po­slo­va Vi­told Va­šči­kov­ski iz­ja­vio je da bez ob­zi­ra na to što no­vo­i­za­bra­ni pred­sed­nik SAD „ni­je an­đeo”, on ni­je „ni de­te sa po­seb­nim po­tre­ba­ma” da bi se tra­ži­li po­seb­ni od­no­si sa SAD, pre­ne­la je ju­če ame­rič­ka agen­ci­ja AP. On je u ne­de­lju na­ve­če u Bri­se­lu re­kao da se Tramp ne mo­že do­da­ti na li­stu pro­ble­ma EU, jer „Evro­pa ima mno­go pro­ble­ma, ali de­fi­ni­tiv­no ne sa SAD”.
Ot­pri­li­ke na tra­gu sta­va Ma­đar­ske i Polj­ske, Mo­ge­ri­ni­je­va je po­sle ve­če­re oba­ve­sti­la no­vi­na­re da EU oče­ku­je „ve­o­ma sna­žno part­ner­stvo sa SAD”, na osno­va­ma „na­ših prin­ci­pa, vred­no­sti i in­te­re­sa” i da su „svi za­jed­no od­lu­či­li da sa­ra­đu­ju sa bu­du­ćom ad­mi­ni­stra­ci­jom, čak i u pr­voj ne­de­lji tran­zi­ci­je”. „To ne za­vi­si od nas, ne­go je na bu­du­ćoj ame­rič­koj ad­mi­ni­stra­ci­ji da de­fi­ni­še svo­ju po­zi­ci­ju”, re­kla je Mo­ge­ri­ni­je­va ob­ja­sniv­ši da je to je­di­ni stav ko­ji tre­nut­no EU mo­že za­u­ze­ti jer „svet ide da­lje, Evro­pa ide da­lje, kri­za se na­sta­vlja, ali i mo­guć­no­sti”.
Mi­ni­star spolj­nih po­slo­va Slo­vač­ke, ko­ja pred­se­da­va Sa­ve­tu EU, Mi­ro­slav Laj­čak je iz­neo ne­što pre­ci­zni­ji stav: „Mi raz­u­me­mo da će Ame­ri­ka za­u­ze­ti ne­što kao po­slo­van pri­stup i zbog to­ga bi tre­ba­lo da bu­de vi­še Evro­pa sa na­še stra­ne, ali ni­ko ni­je do­veo u pi­ta­nje is­hod iz­bo­ra ni­ti na­šu sprem­nost da sa­ra­đu­je­mo sa SAD.”
Ka­ko su pre­ne­le agen­ci­je, bel­gij­ski mi­ni­star Di­di­jer Rejn­ders je bra­nio sa­zi­va­nje sa­stan­ka spolj­nih mi­ni­sta­ra, re­kav­ši da sa­sta­nak ni­je sa­zvan po hit­nom po­stup­ku i Evro­pa ni­je zbu­nje­na. „Bi­zar­no bi bi­lo da se ši­rom sve­ta go­vo­ri o ame­rič­kim iz­bo­ri­ma, a da to ne ra­de mi­ni­stri spolj­nih po­slo­va”, re­kao je on i ob­ja­snio da će EU mo­ra­ti da sa­če­ka i vi­di ka­kve će sta­vo­ve za­u­ze­ti no­va ad­mi­ni­stra­ci­ja u na­red­nim me­se­ci­ma. „Raz­go­vo­ri se sa­da od­no­se na to ka­ko EU mo­že da oja­ča svoj glas u sve­tu”, re­kao je Rejn­ders.
Svo­je vi­đe­nje na­sto­ja­nja da EU oja­ča Mo­ge­ri­ni­je­va je iz­ne­la u po­ne­de­ljak, po­no­viv­ši ide­ju o pro­jek­tu ja­ča­nja evrop­ske bez­bed­no­sti „jer je to po­treb­no pre sve­ga gra­đa­ni­ma EU”. Še­fi­ca evrop­ske spolj­ne po­li­ti­ke ni­je po­mi­nja­la ja­ča­nje bez­bed­no­sti EU u kon­tek­stu Tram­po­ve pred­iz­bor­ne na­ja­ve da SAD ne­će in­ter­ve­ni­sa­ti bra­ne­ći čla­ni­ce u Evro­pi ko­je ne pla­ća­ju do­go­vo­re­na dva od­sto BDP-a za svo­ju od­bra­nu NA­TO-u, ne­go je na­ve­la da glo­bal­na stra­te­gi­ja o evrop­skoj bez­bed­no­sti i od­bra­ni, ko­ju će pred­sta­vi­ti mi­ni­stri­ma, ne pred­vi­đa for­mi­ra­nje evrop­ske voj­ske, ne­go struk­tu­re ko­ja će de­lo­va­ti za­jed­no sa NA­TO-om.
Ona je pod­se­ti­la da je od­bra­na EU bi­la te­ma i pre ame­rič­kih iz­bo­ra i da „ima još vi­še raz­lo­ga da to bu­de i da­lje”. Me­đu­tim, ni oko te ide­je ni­je bi­lo sa­gla­sno­sti, jer je ju­če austrij­ski kan­ce­lar Kri­sti­jan Kern re­kao da ne po­dr­ža­va ide­ju u ve­zi sa for­mi­ra­njem voj­ske EU. Kern je po­ru­čio da je nje­mu ne­za­mi­sli­vo uče­šće austrij­ske voj­ske u ak­ci­ji ko­ja ne bi bi­la pod ko­man­dom Austri­je. Mi­ni­star od­bra­ne Hans Pe­ter Do­sko­cil je bio ja­san: „Vi­še sa­rad­nje da, ali voj­sku EU od­bi­jam.”
Na svom re­dov­nom sa­stan­ku ju­če mi­ni­stri su za­tra­ži­li od vla­sti u Te­he­ra­nu da pot­pu­no spro­ve­de u de­lo spo­ra­zum o upo­tre­bi nu­kle­ar­ne ener­gi­je u Ira­nu je­di­no u ci­vil­ne, a ne u voj­ne svr­he. Ka­ko je sa­op­šte­no, EU će na­sta­vi­ti da po­ku­ša­va da ob­no­vi ve­ze sa Ira­nom, kao na­sta­vak sklo­plje­nog spo­ra­zu­ma o nu­kle­ar­nom pro­gra­mu, za ko­ji je no­vo­i­za­bra­ni pred­sed­nik SAD Do­nald Tramp re­kao da će ga uki­nu­ti, pre­neo je ju­če Roj­ters.

Prvi razgovor Trampa i Putina
MOSKVA - Ruski predsednik Vladimir Putin razgovarao je u ponedeljak uveče telefonom sa novoizabranim predsednikom SAD Donaldom Trampom, prvi put posle njegove pobede u trci za Belu kuću, i preneo mu spremnost za partnerski dijalog, saopštio je Kremlj.
Ruski lider izrazio je spremnost za partnerske odnose sa novom administracijom Bele kuće „na principima ravnopravnosti, uzajamnog poštovanja i nemešanja u unutrašnje stvari”.
Putin je još jednom je čestitao republikancu pobedu na izborima i poželeo mu uspeh u sprovođenju predizbornog programa.
U saopštenju pres-službe se navodi da su se Putin i Tramp složili da se rusko-američki odnosi nalaze u „veoma lošem stanju”, ali su se saglasili da se zajedničkim naporima treba boriti protiv terorizma, naveo je TASS.
Dva lidera su se dogovorila da nastave telefonske kontakte sa mogućnošću ličnog susreta, preneo je TAS S.
Tanjug

„Mig 29” pao u blizini nosača aviona „Admiral Kuznjecov”
Ruski borbeni avion „mig 29” srušio se u ponedeljak iznad Sredozemnog mora, a poleteo je sa nosača aviona „Admiral Kuznjecov”, saopštilo je rusko Ministarstvo odbrane. Pilot aviona se katapultirao i njegov život nije u opasnosti, dodaje se u saopštenju.
Kako se navodi, avion je bio na trenažnom letu, a srušio se zbog tehničke neispravnosti tokom pripreme za sletanja na nekoliko kilometara od nosača.
Pomorska grupa ruskog nosača aviona nastavlja da operiše u Sredozemnom moru prema planu. Letovi avijacije nastavljaju se u skladu sa zadacima, stoji u saopštenju Ministarstva odbrane, javlja Sputnjik a prenosi Fonet.


Nosač aviona "Admiral Kuznjecov" (Foto Ministarstvo odbrane Ruske Federacije)
Zanimljivo da je vest o ovome objavio i „Foks njuz”. ali - pozivajući se na američke zvaničnike.
„Borbeni avion ruske mornarice „mig-29K” srušio se u Sredozemno more, ubrzo nakon poletanja sa nosača aviona u blizini Sirije. Tri aviona „mig 29” su poletela sa nosača aviona „Admiral Kuznjecov” ka Siriji. Po svemu sudeći, jedan od njih imao je tehničkih problema i okrenuo se ka nosaču. Srušio se u vodu, pokušavajući da sleti. Ruski spasilački helikopter je došao po pilota, čije stanje trenutno nije poznato, naveli su američki obaveštajni zvaničnici”, javila je televizija „Foks njuz” čiju informaciju je preneo i Tanjug.

Ksenijin „Spomenar”
Mnogima će biti čudan spoj toliko nespojivih ljudi, ideološki i politički, sa tolikim različitim prošlostima, koji su napisali svoje posvete Kseniji Vučić. Tako je skup njihovih uspomena, priča, eseja i fotografija postao „Spomenar”, bezazleni medij detinjstva iz daleke prošlosti. Nešto poput „Instagrama”, „Fejsbuka” ili „Tiktoka” koje na posebnom mestu čuvaju matorci.
U svakom od tih tekstova različitih žanrova otkrivaju se detalji iz njenog profesionalnog i ličnog života, a kako je njen život posmatran kroz posebnu dioptriju, kao bivše supruge i majke dece najmoćnijeg političara u Srbiji Aleksandra Vučića, nema te predrasude i kontroverze koju joj sa posebnom strašću nije nalepila cinična beogradska čaršija.
Zato je knjiga „Ksenija” izuzetno dragoceno štivo ne samo za porodicu Ksenije Vučić već i za buduće istraživače koji će pokušati da dešifruju događaje od devedestih godina naovamo. Izdavač „Spomenara” je Institut za javnu politiku Vladimira Beba Popovića, bliskog Ksenijinog prijatelja koji se nalazio ne samo na suprotnom političkom spektru već i u različitom političkom univerzumu od onoga u kojem je lebdela Ksenija. Ali, te razlike su ih zbližile, umesto da ih dodatno udalje, što je Popović detaljno i za njega neuobičajeno emotivno opisao u svom tekstu „Šolja čaja”.
Pokazujući da ume da spaja nespojivo, makar za srpsku svakodnevicu, Ksenija Vučić je očigledno posedovala dar i da svoje prijatelje okupi na jednom mestu i posle svoje smrti, poput urednika knjige Petra V. Arbutine, književnog kritičara i esejiste, koji je uređivao knjige i sarađivao na izdanjima velikana poput Milorada Pavića, Mome Kapora, Vladete Jerotića, Milovana Vitezovića. Ima ih još.
Ako tom krugu dodamo i Aleksandra Čotrića, aforističara i pisca, najbližeg saradnika lidera SPO Vuka Draškovića, koji je prve korake u novinarstvu pravio upravo sa Ksenijom Vučić u „Srpskoj reči”, nekadašnjem opozicionom glasilu Srpskog pokreta obnove, pohvataćemo detalje iz novinarske biografije Ksenije Vučić koji su promakli i koji su gotovo nepoznati.
Kako smo mi inače nacija koja pamti kraće od kokoši, dakle, najduže nekoliko dana, o decenijama je izlišno govoriti jer su za Srbe to vekovi – čime su uspeli da demantuju čak i Milankovićev kalendar – drago mi je što će oni koji to žele, a trebalo bi, imati priliku da se uvere da je ona, bez ikakve sumnje, bila jedna od najtalentovanijih novinara svog vremena.
Završivši Istoriju umetnosti na Filozofskom fakultetu u Beogradu, sa obrazovanjem koje se smatra aristokratskim, ona se ne bavi Modiljanijem ili Dalijem, već zaranja u mistični svet srpske politike. Devojka sa Dorćola, iz ugledne porodice koja je takođe ideološki raspolućena, a tako je bilo oduvek i tako će biti zauvek u Srba, Ksenija traži svoj put između desničarskog i monarhističkog glasila i alternativnog Radio Indeksa, koji emituje nove talase mladalačkog bunta generacije koja je imala svoje nade, snove i ideale. Radila je i za VIN produkciju Gordane Suše, koja je bila na suprotnom polu Ksenijinih desničarskih stavova, ali je to nije remetilo da uradi neke od nezaboravnih priloga koja je ta produkcija stvorila. Sa Indeksa je otišla na Studio B, najvažniji medij beogradske čaršije tokom devedesetih. Kada je Zoran Đinđić postao gradonačelnik Beograda, prvi intervju dao je novinarki Studija B – Kseniji Vučić.
Prihvatio sam ideju Bebe Popovića da iščitam stare tekstove „Srpske reči”, koju mi je poslao Čotrić, ali sam robovao predrasudama. Znao sam da je pravila odlične televizijske intervjue na Televiziji Pink sa Edijem Ramom, Nikolom Gruevskim i još nekoliko krupnih političkih zverki iz domaće radinosti. I to je to. Kako u „Spomenaru” ima izuzetnih i emotivnih priloga Elme Zukorlić, Jelene Trivan, Aleksandre Janković, Vladimira Đukanovića, Vanje Udovičića, kao svedočanstvo o njihovom bliskom odnosu bilo mi je zaista dragoceno da pročitam njene davne intervjue iz „Srpske reči”. Nizali su se razgovori sa jednim od osnivača Demokratske stranke filozofom Slobodanom Inićem, rediteljem i predsednikom JUL-a Ljubišom Ristićem, bivšim šefom komunista Dražom Markovićem, glumačkom gromadom Ljubom Tadićem, dramskim piscem Aleksandrom Popovićem...
Zato je veoma važno Ksenijino pisanje posmatrati u tom istorijskom kontekstu nekada velike zemlje, gde vladaju lude šeširdžije u zemlji čuda, na samoj svetskoj granici ideologija, vera i galaksija. Energična, vedra i razborita devojka, još novinarski devojčurak, želi da odgonetne tajnu sedmog pečata, ali srpskog. Ulazi u redakciju gde pišu profesori univerziteta, pisci i intelektualci koji su za kralja i otadžbinu, ali ne samo oni već i novinari sa drugačijom ideološkom matricom. Od žestoke Dane Drašković, matematičara Milana Božića, akademika desne orijentacije Nikole Miloševića i Koste Čavoškog, predsednice Građanskog saveza Vesne Pešić. U tu šaroliku galeriju ličnosti i likova umešali su se i Gordana Suša, Nadežda Gaće, Radivoj Cvetićanin, Mihajlo Kovač, Ejub Štitkovac, tako da su se, i pored dominacije stavova SPO, mogle videti i drugačije političke boje, po principu do tada nepoznatog umetničko-političkog pravca, srpskog kubizma.
Ksenija odmah kreće u akciju, ne dozvoljava da je zvučna imena prestrave, već se nameće upravo intervjuima koji značajno podižu rejting krunskog dvonedeljnika u Republici. Jedna od najboljih reportaža iz tog vremena je upravo njena, opis neuspelog intervjua sa tadašnjim gospodarem života i smrti u Srbiji, Željkom Ražnatovićem Arkanom u Erdutu. Trebalo je mnogo hrabrosti za takav tekst i ona ga je imala.
Ponovo treba staviti Ksenijin novinarski angažman u novi kontekst, a to je njena veza i brak sa Aleksandrom Vučićem, zato što je mačističko društvo poput našeg, robujući stereotipima o supruzi tadašnje mlade političke zvezde u usponu, a kasnije i najmoćnije političke figure u Srbiji, po automatizmu Kseniju smestilo u otrcani kliše Vučićeve supruge. I kod većine je tamo ostala i kada su okončali bračnu zajednicu. Takva vrsta olakog klasifikovanja žena – „ma daj, da nije bilo Vučića” – jedna je od najvećih nepravdi učinjenih prema nekoj koleginici u srpskom novinarstvu.
Iako se tada nije moglo ni naslutiti dokle će Vučić dogurati, etiketa joj je prilepljena po starom običajnom pravu, a samo je uži krug novinarskog esnafa znao koliko je Ksenija bila svoja, talentovana i autentična. Nisam bio njen prijatelj, već kolega. Kako sam za njen novinarski forsaž saznao tokom sklapanja ove knjige, a ona je imala sve resurse da to odavno razglasi na sva zvona, sada mi je mnogo jasnije zašto je imala toliko raznobojnih prijatelja upisanih u „Spomenar”.

„Njujork tajms”: Amerika šalje Ukrajini stare modele kasetne municije - ne eksplodira odmah
SAD planiraju da Ukrajini pošalju stare modele kasetne municije koje u 14 odsto slučajeva ne detoniraju odmah, piše „Njujork tajms”.
Prema podacima lista, Pentagon uverava da su modernizovali model. Međutim, poboljšan je samo domet projektila, koji još uvek sadrži granate, čiji procenat neispravnosti je američki vojni resor opisao kao neprihvatljivo visok.
Prema pisanju „Njujork tajmsa”, pukovnik vojske u penziji Al Vosburg, koji je prošao obuku za uklanjanje eksplozivnih ubojnih sredstava, rekao je da će proces čišćenja područja nakon upotrebe ovakvih projektila potrajati, jer se ne mogu ručno pomerati. Pored toga, biće potrebna edukativna kampanja za stanovništvo koje će se vratiti na ove teritorije i koje bi moglo da strada od neeksplodiranih granata.
Savetnik za nacionalnu bezbednost američkog predsednika Džejk Salivan saopštio je 7. jula da su SAD odlučile da isporuče kasetnu municiju Ukrajini, čijoj se upotrebi UN protive. On je takođe napomenuo da je Kijev Vašingtonu dao pisane garancije za minimiziranje rizika za civile prilikom upotrebe ove vrste municije.

Tri osobe povređene u lančanom sudaru na auto-putu Beograd-Zagreb
Tri osobe su povređene večeras u lančanom sudaru na auto-putu Beograd-Zagreb u smeru ka gradu kod Zmajeve pumpe, rečeno je Tanjugu u MUP-u.
U sudaru su učestvovala dva putnička vozila i jedan kamion, a tri osobe koje su se žalile na povrede zbrinule su ekipe hitne pomoći.
Automobil SUV marke ''audi'' i drugo vozilo su od siline udara u potpunosti uništeni, dok je na kamionu pričinjena manja materijalna šteta.
Zbog sudara je na tom delu auto-puta formirana dugačka kolona, prenosi Tanjug.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Evakuisani Dejli mejl i Metro, uzbuna bila lažna
LONDON – Zaposleni u „Dejli mejlu” i „Metrou” danas su bili evakuisani iz redakcija u zapadnom delu Londona zbog „sumnjivog paketa”.
„Independent” navodi da je policija utvrdila da je u pitanju bila lažna uzbuna.
Mediji su javili da je u pitanju bio paket sa sumnjivim belim prahom.
Kako se navodi, niko nije uhapšen. (Tanjug)

Ponovo tuča ukrajinskih poslanika
KIJEV– U ukrajinskom parlamentu ponovo je danas izbila tuča poslanika u kojoj su „glavne uloge” imali kopredsedavajući Opozicionog bloka Jurij Bojko i lider Radikalne stranke Oleg Ljaško.
Sve je počelo kad je Ljaško optužio Bojkova da je „agent Kremlja” i da „putuje Moskvu da bi tamo dobio naređenja od vlade”.
„Instrukcije treba da dobijaš od sopstvenog naroda, Ukrajinaca”, rekao je Ljaško.
Ljaško je nastavio:"Želeo bih da pitam bezbednosnu službu zašto posećuju Moskvu, a nisu u zatvoru?”, preneo je Rojters.
Bojko je sedeo odmah do Ljaške, pa je odmah „reagovao pesnicom”.

Your browser doesn’t support video.
Please download the file: video/youtube

Drugi političari su odmah počeli da ih razdvajaju tako da tuča nije dugo trajalo i sve se se vratilo u normalu za 30 sekundi.
Ovo nije prvi put da Ljaško učestvuje u tuči u ukrajinskom parlamentu, koje inače nisu retkost.

Politiko: Soroš razrađuje strategiju, hoće da sruši Trampa
VAŠINGTON – Milijarder Džordž Soroš okupio je liberale na trodnevnoj konferenciji, kako bi osmislili plan u borbi protiv pobednika američkih predsedničkih izbora Donalda Trampa, piše „Politiko”.
Prema navodima tog lista, konferencija je počela u nedelju uveče u hotelu „Mandarin orijental”, a prisustvuju i šefica demokrata u Senatu Nensi Pelosi, kao i senatorka Elizabet Voren.
Na trodnevnoj konferenciji detaljno se razrađuje strategija sabotaže Trampovog plana u prvih 100 dana mandata, koji ova grupa smatra „užasnim napadom na dostignuća odlazećeg američkog predsednika Baraka Obame”, prenosi Tanjug
Predsednica Demokratske alijanse, kluba koji je sponzor ove konferencije, Gare Lamarš najavila je da će se odupirati Trampovoj administraciji.
„Politiko” navodi da, iako retko dolazi na sastanke Demokratske alijanse, Soroševo pojavljivanje na ovom skupu ukazuje da je spreman da „pomrsi račune Trampu”.

Kremlj: Moguć sastanak Putina i Obame u Peruu
MOSKVA– Portparol Kremlja Dmitrij Peskov izjavio je danas da na predstojećem samitu Azijsko-pacifičke ekonomske saradnje (APEC) u Peruu nije predviđen odvojeni susret ruskog predsednika Vladimira Putina sa predsednikom SAD Barak Obama.
„Sada nema planiranih kontakata s Obamom, ali će se oni verovatno sresti u Peruu na marginama samita APEC. Naravno, ukoliko su oni (Putin i Obama) na istom događaju, ne može se isključiti da bi mogli da razgovaraju na marginama”, kazao je Peskov, a prenosi TAS S.(Tanjug)

Mej: Trampova pobeda označava novu eru promena u svetu
LONDON – Premijerka Velike Britanije Tereza Mej izjavila je danas da pobeda republikanca Donalda Trampa na američkim predsedničkim izborima i glasanje za izlazak Britanije iz EU označavaju novu eru dubokih promena u svetu.
Mej je u Londonu rekla da Britanija ne sme da odbija promene i da bije bitke iz prošlosti, već da se adaptira na sadašnjost, prenosi AP.
Britanski ministar spoljnih poslova Boris Džonson ocenio je da je Tramp „raspoložen za dogovore”.
„Mislim da bi to mogla da bude dobra stvar za Britaniju, ali takođe i dobra stvar za Evropu. Mislim da je to ono na šta treba da se fokusiramo danas”, rekao je Džonson. (Tanjug)

Obamina zakasnela poseta Atini
Od našeg dopisnika
Atina – Već od večeras Atina je zatvoreni grad! Stotine američkih specijalaca i 4.500 grčkih policajaca i snajperista su već raspoređeni duž trase kojom će se od sutra, tokom dvodnevne posete Atini, kretati odlazeći predsednik SAD Barak Obama.
Reč je o drakonskim merama bezbednosti, praktično do sada neviđenim u Grčkoj. Zatvaraju se nebo i zemlja, onemogućava mobilna telefonija... Vojna avijacija prati avion američkog predsednika, a zajedno s njim stiže blindirani automobil opremljen najsavremenijom tehnologijom, medicinska ekipa, čak i specijalno oružje za njegovo obezbeđenje i još mnogo toga što je u strogoj tajnosti. Pomereni su svi avio-letovi do momenta bezbednog spuštanja američkog aviona, a svaki saobraćaj i kretanje u centru Atine biće blokirani sat i po pre pojavljivanja američkog konvoja za koji se, do poslednjeg trenutka, neće znati kojom će se maršrutom kretati.
Zabrinuti su domaćini ali i gosti jer Obama stiže u Atinu nekoliko dana posle terorističkog napada na francusku ambasadu, posle divljanja anarhista koji su napali policijsku stanicu u centru, posle pretnji terorističkih organizacija da će tokom posete biti nereda i iznenađenja. Iz bezbednosnih razloga cela poseta odvijaće se u zatvorenom, obezbeđenom prostoru. Otkazane su sve manifestacije na otvorenom, najverovatnije i mogućnost da Barak Obama poseti Akropolj.
Sve novonastale okolnosti su razočarenje za Ciprasovu vladu koja, iako je reč o odlazećem američkom predsedniku, ne odustaje od svojih očekivanja i isticanja da je reč o istorijskoj poseti koja je mesecima pripremana. Konkretno, Atina od Baraka Obame očekuje podršku u pregovorima s poveriocima u nadi da će do narednog zasedanja Evrogrupe 5. decembra biti pokrenuto pitanje dužničkih olakšica, restrukturizacija duga.
Odlazeća američka administracija je više puta do sada isticala uspeh grčkih reformi i podsticala MMF i druge institucije da pomognu Grčkoj u prevazilaženju problema i izvlačenju iz dužničke krize. Predsednik Obama je bio najglasniji u trenutku kada je MMF pojačavao pritisak i tražio nove mere štednje a činjenica da je planirao da Grčku i Berlin poseti posle izbora doživljavana je upravo kao posebni znak podrške Ciprasovoj vladi ali i upozorenje Briselu i Berlinu da dalje produbljavanje i odlaganje rešenja grčke krize može da utiče na evropsku stabilnost.
Malo ko je očekivao pobedu Donalda Trampa i sada poseta odlazećeg predsednika Obame i susreti s predsednikom i premijerom Grčke gubi očekivani sjaj. Pitanje je hoće li se nova administracija uopšte i na koji način baviti Grčkom koja je, prema ranijim izjavama Trampa, primer koji treba izbegavati, „problem Nemačke” ili „zemlja za koju je bilo bolje da je ostala na nacionalnoj valuti”...
Nije, međutim, nevažno što će se u Atini razgovarati o grčkom dugu, migrantskoj krizi, regionalnoj stabilnosti i mestu koje u njoj ima Grčka... Jer Barak Obama do odlaska iz Bele kuće ima još dva meseca, dovoljno dugo da pokuša da ispuni data obećanja da će do završetka njegovo mandata pitanje grčkog duga biti na dnevnom redu. Ima vremena da bar ublaži stav EU prema Atini i njenim dugovima i novoj administraciji bar ukaže na značaj Grčke za stabilnost u regionu, potrebu da se Trampova administracija bavi i kiparskim problemom, odnosima s Turskom, da ukaže na smer u kome treba da se i ubuduće kreće američka spoljna politika.
Uoči posete, Barak Obama je Grcima poslao jasnu poruku podrške naglasivši da je „grčkom narodu potrebna nada” i da SAD smatraju da je „potrebno istaći značaj saradnje s Grčkom”i da „Vašington ostaje bliski partner u borbi protiv terorizma”.
Takođe, Obama je naglasio da „sve dok Grčka nastavlja borbu s teškim bremenom bolnih reformi i pokušava da pomogne u rešavanju migrantske krize na humani način kao do sada, grčki narod će imati prijatelja i oslonac u SAD”.
U intervjuu listu „Katimerini”, predsednik Obama čestita narodu, vladi i premijeru Ciprasu na doslednosti u naporima da se reformiše i obnovi privreda, na rešenosti da se sprovedu teške i bolne mere štednje i reforme što govori o tome da Grčka čini sve da sama sebi pomogne”.
Ono što za Atinu predstavlja najveći značaj i podstrek u trenutku kada se, zaista, 5. decembra odlučuje o njenim šansama da se delimično izvuče iz duga jeste poruka Obame da će „nastaviti da ubeđuje kreditore da preduzmu neophodne mere koje bi Grčkoj pružale mogućnost da oživi ekonomiju, krene putem razvoja i dobije bolje uslove za otplatu duga, olakšice koje će ga učiniti održivim i ostaviti prostora za obnovu”.
Bez sumnje, dvodnevni boravak Obame u Atini na koji će se fokusirati svi svetski mediji ima veliki simbolični značaj jer potvrđuje doslednost predsednika Obame koji je gajio posebno prijateljske odnose s Atinom i isticao da samo mere štednje nisu jedino rešenje problema. Mišljenje, suprotno onom koje je zagovarao Berlin i koje su kao viziju novog poretka branili premijer Cipras i Mateo Renci.
Ipak, sve vreme prisutno je pitanje: koliko je Barak Obama zakasnio s posetom Atini.

Borisov predao ostavku svoje vlade bugarskom parlamentu
SOFIJA – Bugarski premijer Bojko Borisov predao je ostavku svoje manjinske vlade nacionalnom parlamentu
To je danas saopštila pres služba bugarske vlade, a prenosi Rojters. Agencija podseća da je Borisov juče saopštio da će podneti ostavku nakon što je kandidatkinja njegove stranke desnog centra GERB za predsednicu Bugarske Cecka Cačeva izgubila izbornu trku.
„U pismu poslanicima premijer je naveo da će vlada nastaviti s obavljenjem dužnosti do izbora nove vlade”, stoji u saopštenju.
Rojters navodi da bi pad vlade Borisova mogao da rezultira u mesecima političke neizvesnosti i verovatnim prevremenim izborima na proleće naredne godine. (Tanjug)

Merkelova će podržati Štajnmajera za predsednika Nemačke
BERLIN – Hrišćanskodemokratska unija (CDU) nemačke kancelarke Angele Merkel podržaće ministra spoljnih poslova iz redova socijaldemokrata Frank-Valtera Štajnmajera kao kandidata vladajuće koalicije na predsedničkim izborima naredne godine.
Izvor Rojtersa iz redova konzervativaca naveo je da bi Štajnmajer trebalo da bude kandidat za naslednika aktuelnog predsednika Joahima Gauka.
Navodi se da je i lider sestrinske stranke demohrišćana, bavarske Hrišćanskosocijalne unije, Horst Zehofer objavio da je ta partija takođe pristala da pruži podršku Štajnmajeru za preuzimanje ove mahom ceremonijalne funkcije.
Rojters navodi da nije jasno ko će naslediti Štajnmajera na funkciji šefa diplomatije u slučaju da on pobedi na predsedničkim izborima. (Tanjug)

Sanders: Amerikanci glasali iz protesta, nezadovoljni sistemom
NjUJORK – Milioni Amerikanaca su u utorak glasali iz protesta, izražavajući nezadovoljstvo ekonomskim i političkim sistemom koji stavlja interese bogatih ispred njihovih, ocenio je jedan od bivših kandidata za nominaciju Demokratske stranke Berni Sanders u tekstu za „Njujork tajms”.
„Smatrao sam da je Hilari Klinton pravi izbor pa sam je podržavao. Ali Donald Tramp je pobedio, jer je uspeo da „upregne bes” jednog dela biračkog tela”, naveo je sinoć Sanders.
Sanders navodi da je tužan zbog ishoda glasanja, ali da nije šokiran što su milioni glasali za Trampa, jer im je dosta ekonomskog, političkog i medijskog statusa kvoa.
„Obični ljudi gledaju kako političare finansiraju milijarderi i korporacije, a političari potom ignorišu obične ljude. Amerikanci rade duže za manje plate, a dobro plaćeni poslovi odlaze van zemlje. Umorni su od toga da direktori zarađuju 300 puta više od njih i da 52 odsto prihoda odlazi najbogatijima. Mnogi ruralni gradovi ostaju bez stanovnika, prodavnice se zatvaraju, a mladi odlaze jer nema posla”, konstatuje Sanders.
Prema njegovim rečima, radnička klasa ne može sebi da priuštiti da na adekvatan način brinu o deci - ne mogu da ih pošalju na fakultet i nemaju ušteđevinu za penziju, dok ima i dosta porodica koje traže utehu u drogama i alkoholu.
„Novoizabrani predsednik je u pravu - Amerikanci žele promenu. Ali kakvu će im on promenu ponuditi? Hoće li imati hrabrosti da se suprotstavi ljudima koji su odgovorni za nesreću radničke klase? Ili će usmeriti bes većine prema manjinama i imigrantima?”, pita se Sanders.
Sanders postavlja i pitanje da li će Tramp imati hrabrosti da se suprotstavi Vol stritu i institucijama koje su „prevelike da bi propale” ili će samo nastaviti sve po starom.
„Biću otvoren prema idejama Trampa. Ako je ozbiljan u naumu da popravi uvslove života radničke klase, ja ću mu izložiti neke prilike da dobije moju podršku”, poručuje Sanders, prenosi Index.hr.
Sanders je pozvao na stvaranje miliona dobro plaćenih poslova i podizanje minimalca na nivo dovoljan za život.
„Reformišimo sistem koji dopušta milijarderima poput Trampa da ne plate savezni porez na dohodak. I najvažnije, okončajmo mogućnost da bogati donatori kupe izbore”, istakao je Sanders.
On je najavio da će narednih dana izložiti niz reformi za Demokratsku stranku.
„Smatram da stranka treba da prekine veze s korporacijama i ponovno postane stranka radnika, staraca i siromašnih. Moramo otvoriti vrata idealizmu i energiji mladih ljudi i svih koji se bore za pravdu. Moramo ići napred, a ne unazad”, zaključio je Sanders. (Tanjug)

EU: Poštovati izbor birača u SAD, ojačati glas Unije u svetu
BRISEL – Ministri spoljnih poslova Evropske unije založili su se za snažno partnerstvo sa SAD na osnovama „naših principa, vrednosti i interesa”, saopštila je visoka predstavnica EU za spoljnu politiku i bezbednost Federika Mogerini.
„Postoji jedinstvo među svim članicama EU o potrebi nastavka rada na jačanju transatlanskih odnosa”, rekla je Mogerini novinarima sinoć posle neformalnog sastanka ministara spoljnih poslova EU, na kojoj su razmenjeni stavove o daljem putu u odnosima između EU i SAD posle izbora Donalda Trampa za novog američkog predsednika.
Agencija AP je prenela da su se ministri u Briselu složili da će morati da sačekaju i vide kakve će poteze novoizabrani predsednik SAD povući u narednim nedeljama, kao i da je neophodno raditi na jačanju evropske uloge u svetskim pitanjima sve dok budući transatlantski odnosi ne postanu jasniji.
Oni su istakli važnost poštovanja izbora američkih glasača i uspostavljanja kontakta sa Trampovim prelaznim timom.
„Moraćemo da sačekamo i vidimo kakve će stavove nova administracija zauzeti u narednim mesecima. Razgovori se sada odnose na to kako EU može da ojača svoj glas u svetu”, rekao je po okončanju sastanka belgijski ministar Didijer Rejnders.
Rejnder je demantovao da je ovo bio hitan sastanak, kao i tvrdnje da je Evropa zbunjena.
„Bizarno bi bilo da se širom sveta govori o američkim izborima, a da to ne rade ministri spoljnih poslova”, rekao je on.
Italijanski ministar spoljnih poslova Paolo Đentiloni je napomenuo da Tramp preuzima funkciju u januaru, i da Evropa „dotad ima dosta toga na tanjiru”, kao što su izbeglice i ekonomska pitanja.
„Evropa bi trebalo da se brine za sopstvene probleme, a ne da se brine šta se dešava na drugoj strani Atlantika”, naglasio je Đentiloni.
AP konstatuje da je trenutno možda najurgentniji problem shvatiti na koji način će Tramp da se odnosi prema ruskom predsedniku Vladimiru Putinu.
Sastanak je održan na poziv visoke predstavnice Federike Mogerini.
Bilo je planirano da ministri održe redovan mesečni sastanak u Briselu u ponedeljak, u čijem fokusu je trebalo da bude Turska, ali neočekivana Trampova pobeda izazvala je zabrinutost u Evropi.
Prethodno, na dan njegove pobede na predsedničkim izborima u SAD, istaknuti zvaničnici Evropske unije Donald Tusk i Žan-Klod Junker pozvali su Trampa na samit EU-SAD i istakli da je „danas važnije nego ikada da se ojačaju transatlantski odnosi”.
Nakon toga, Junker je u petak upozorio da izbor Trampa za američkog predsednika rizikuje da poremeti odnose SAD i Evrope.
Predsednik Evropske komisije je u subotu pozvao Trampa da razjasni stavove o pitanjima poput globalne trgovine, politike vezane za klimu i buduće odnose sa NATO saveznicima. Junkerove izjave su u suprotnosti sa umerenijim reakcijama drugih lidera EU, navodi BBC.
Posle Trampove pobede, francuski predsednik Fransoa Oland i Tramp su se u telefonskom razgovoru saglasili da treba da razjasne stavove o ključnim međunarodnim pitanjima, kao što su Bliski istok i Ukrajina, dok nije saopšteno o čemu je tačno telefonom Tramp razgovarao sa nemačkom kancelarkom Angelom Merkel.
Tramp je izabran za 45. predsednika SAD pobedivši protivkandidata iz tabora demokrata Hilari Klinton. Posle njegove izborne pobede EU je suočena s onim što Amerikanci zovu „savršena oluja”, imajući u vidu, kako ocenjuju analitičari, da je Tramp u Beloj kući, Putin u Kremlju, Erdogan u Ankari, desničarski populisti svuda, a sve to nakon Bregzita.

Ksenijin „Spomenar”
Mnogima će biti čudan spoj toliko nespojivih ljudi, ideološki i politički, sa tolikim različitim prošlostima, koji su napisali svoje posvete Kseniji Vučić. Tako je skup njihovih uspomena, priča, eseja i fotografija postao „Spomenar”, bezazleni medij detinjstva iz daleke prošlosti. Nešto poput „Instagrama”, „Fejsbuka” ili „Tiktoka” koje na posebnom mestu čuvaju matorci.
U svakom od tih tekstova različitih žanrova otkrivaju se detalji iz njenog profesionalnog i ličnog života, a kako je njen život posmatran kroz posebnu dioptriju, kao bivše supruge i majke dece najmoćnijeg političara u Srbiji Aleksandra Vučića, nema te predrasude i kontroverze koju joj sa posebnom strašću nije nalepila cinična beogradska čaršija.
Zato je knjiga „Ksenija” izuzetno dragoceno štivo ne samo za porodicu Ksenije Vučić već i za buduće istraživače koji će pokušati da dešifruju događaje od devedestih godina naovamo. Izdavač „Spomenara” je Institut za javnu politiku Vladimira Beba Popovića, bliskog Ksenijinog prijatelja koji se nalazio ne samo na suprotnom političkom spektru već i u različitom političkom univerzumu od onoga u kojem je lebdela Ksenija. Ali, te razlike su ih zbližile, umesto da ih dodatno udalje, što je Popović detaljno i za njega neuobičajeno emotivno opisao u svom tekstu „Šolja čaja”.
Pokazujući da ume da spaja nespojivo, makar za srpsku svakodnevicu, Ksenija Vučić je očigledno posedovala dar i da svoje prijatelje okupi na jednom mestu i posle svoje smrti, poput urednika knjige Petra V. Arbutine, književnog kritičara i esejiste, koji je uređivao knjige i sarađivao na izdanjima velikana poput Milorada Pavića, Mome Kapora, Vladete Jerotića, Milovana Vitezovića. Ima ih još.
Ako tom krugu dodamo i Aleksandra Čotrića, aforističara i pisca, najbližeg saradnika lidera SPO Vuka Draškovića, koji je prve korake u novinarstvu pravio upravo sa Ksenijom Vučić u „Srpskoj reči”, nekadašnjem opozicionom glasilu Srpskog pokreta obnove, pohvataćemo detalje iz novinarske biografije Ksenije Vučić koji su promakli i koji su gotovo nepoznati.
Kako smo mi inače nacija koja pamti kraće od kokoši, dakle, najduže nekoliko dana, o decenijama je izlišno govoriti jer su za Srbe to vekovi – čime su uspeli da demantuju čak i Milankovićev kalendar – drago mi je što će oni koji to žele, a trebalo bi, imati priliku da se uvere da je ona, bez ikakve sumnje, bila jedna od najtalentovanijih novinara svog vremena.
Završivši Istoriju umetnosti na Filozofskom fakultetu u Beogradu, sa obrazovanjem koje se smatra aristokratskim, ona se ne bavi Modiljanijem ili Dalijem, već zaranja u mistični svet srpske politike. Devojka sa Dorćola, iz ugledne porodice koja je takođe ideološki raspolućena, a tako je bilo oduvek i tako će biti zauvek u Srba, Ksenija traži svoj put između desničarskog i monarhističkog glasila i alternativnog Radio Indeksa, koji emituje nove talase mladalačkog bunta generacije koja je imala svoje nade, snove i ideale. Radila je i za VIN produkciju Gordane Suše, koja je bila na suprotnom polu Ksenijinih desničarskih stavova, ali je to nije remetilo da uradi neke od nezaboravnih priloga koja je ta produkcija stvorila. Sa Indeksa je otišla na Studio B, najvažniji medij beogradske čaršije tokom devedesetih. Kada je Zoran Đinđić postao gradonačelnik Beograda, prvi intervju dao je novinarki Studija B – Kseniji Vučić.
Prihvatio sam ideju Bebe Popovića da iščitam stare tekstove „Srpske reči”, koju mi je poslao Čotrić, ali sam robovao predrasudama. Znao sam da je pravila odlične televizijske intervjue na Televiziji Pink sa Edijem Ramom, Nikolom Gruevskim i još nekoliko krupnih političkih zverki iz domaće radinosti. I to je to. Kako u „Spomenaru” ima izuzetnih i emotivnih priloga Elme Zukorlić, Jelene Trivan, Aleksandre Janković, Vladimira Đukanovića, Vanje Udovičića, kao svedočanstvo o njihovom bliskom odnosu bilo mi je zaista dragoceno da pročitam njene davne intervjue iz „Srpske reči”. Nizali su se razgovori sa jednim od osnivača Demokratske stranke filozofom Slobodanom Inićem, rediteljem i predsednikom JUL-a Ljubišom Ristićem, bivšim šefom komunista Dražom Markovićem, glumačkom gromadom Ljubom Tadićem, dramskim piscem Aleksandrom Popovićem...
Zato je veoma važno Ksenijino pisanje posmatrati u tom istorijskom kontekstu nekada velike zemlje, gde vladaju lude šeširdžije u zemlji čuda, na samoj svetskoj granici ideologija, vera i galaksija. Energična, vedra i razborita devojka, još novinarski devojčurak, želi da odgonetne tajnu sedmog pečata, ali srpskog. Ulazi u redakciju gde pišu profesori univerziteta, pisci i intelektualci koji su za kralja i otadžbinu, ali ne samo oni već i novinari sa drugačijom ideološkom matricom. Od žestoke Dane Drašković, matematičara Milana Božića, akademika desne orijentacije Nikole Miloševića i Koste Čavoškog, predsednice Građanskog saveza Vesne Pešić. U tu šaroliku galeriju ličnosti i likova umešali su se i Gordana Suša, Nadežda Gaće, Radivoj Cvetićanin, Mihajlo Kovač, Ejub Štitkovac, tako da su se, i pored dominacije stavova SPO, mogle videti i drugačije političke boje, po principu do tada nepoznatog umetničko-političkog pravca, srpskog kubizma.
Ksenija odmah kreće u akciju, ne dozvoljava da je zvučna imena prestrave, već se nameće upravo intervjuima koji značajno podižu rejting krunskog dvonedeljnika u Republici. Jedna od najboljih reportaža iz tog vremena je upravo njena, opis neuspelog intervjua sa tadašnjim gospodarem života i smrti u Srbiji, Željkom Ražnatovićem Arkanom u Erdutu. Trebalo je mnogo hrabrosti za takav tekst i ona ga je imala.
Ponovo treba staviti Ksenijin novinarski angažman u novi kontekst, a to je njena veza i brak sa Aleksandrom Vučićem, zato što je mačističko društvo poput našeg, robujući stereotipima o supruzi tadašnje mlade političke zvezde u usponu, a kasnije i najmoćnije političke figure u Srbiji, po automatizmu Kseniju smestilo u otrcani kliše Vučićeve supruge. I kod većine je tamo ostala i kada su okončali bračnu zajednicu. Takva vrsta olakog klasifikovanja žena – „ma daj, da nije bilo Vučića” – jedna je od najvećih nepravdi učinjenih prema nekoj koleginici u srpskom novinarstvu.
Iako se tada nije moglo ni naslutiti dokle će Vučić dogurati, etiketa joj je prilepljena po starom običajnom pravu, a samo je uži krug novinarskog esnafa znao koliko je Ksenija bila svoja, talentovana i autentična. Nisam bio njen prijatelj, već kolega. Kako sam za njen novinarski forsaž saznao tokom sklapanja ove knjige, a ona je imala sve resurse da to odavno razglasi na sva zvona, sada mi je mnogo jasnije zašto je imala toliko raznobojnih prijatelja upisanih u „Spomenar”.

„Njujork tajms”: Amerika šalje Ukrajini stare modele kasetne municije - ne eksplodira odmah
SAD planiraju da Ukrajini pošalju stare modele kasetne municije koje u 14 odsto slučajeva ne detoniraju odmah, piše „Njujork tajms”.
Prema podacima lista, Pentagon uverava da su modernizovali model. Međutim, poboljšan je samo domet projektila, koji još uvek sadrži granate, čiji procenat neispravnosti je američki vojni resor opisao kao neprihvatljivo visok.
Prema pisanju „Njujork tajmsa”, pukovnik vojske u penziji Al Vosburg, koji je prošao obuku za uklanjanje eksplozivnih ubojnih sredstava, rekao je da će proces čišćenja područja nakon upotrebe ovakvih projektila potrajati, jer se ne mogu ručno pomerati. Pored toga, biće potrebna edukativna kampanja za stanovništvo koje će se vratiti na ove teritorije i koje bi moglo da strada od neeksplodiranih granata.
Savetnik za nacionalnu bezbednost američkog predsednika Džejk Salivan saopštio je 7. jula da su SAD odlučile da isporuče kasetnu municiju Ukrajini, čijoj se upotrebi UN protive. On je takođe napomenuo da je Kijev Vašingtonu dao pisane garancije za minimiziranje rizika za civile prilikom upotrebe ove vrste municije.

Tri osobe povređene u lančanom sudaru na auto-putu Beograd-Zagreb
Tri osobe su povređene večeras u lančanom sudaru na auto-putu Beograd-Zagreb u smeru ka gradu kod Zmajeve pumpe, rečeno je Tanjugu u MUP-u.
U sudaru su učestvovala dva putnička vozila i jedan kamion, a tri osobe koje su se žalile na povrede zbrinule su ekipe hitne pomoći.
Automobil SUV marke ''audi'' i drugo vozilo su od siline udara u potpunosti uništeni, dok je na kamionu pričinjena manja materijalna šteta.
Zbog sudara je na tom delu auto-puta formirana dugačka kolona, prenosi Tanjug.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.


  </body>
 </text>
</TEI>