<TEI version="3.3.0" xmlns="http://www.tei-c.org/ns/1.0">
 <teiHeader>
  <fileDesc>
   <titleStmt>
    <title>The shortest TEI Document Imaginable</title>
   </titleStmt>
   <publicationStmt>
    <p>First published as part of TEI P2, this is the P5
         version using a namespace.</p>
   </publicationStmt>
   <sourceDesc>
    <p>No source: this is an original work.</p>
   </sourceDesc>
  </fileDesc>
 </teiHeader>
 <text>
  <body>
Istorijsko ne
Ovog leta navršava se šezdeset godina kako je na Vidovdan 1948. objavljena Rezolucija Informbiroa. Na sastanku u Bukureštu, pod Staljinovim pritiskom, istočnoevropske komunističke partije optužile su jugoslovenske komuniste sa Titom na čelu da vode nacionalističku i antisovjetsku politiku, da se priključuju zapadnim imperijalistima, da pripremaju obnovu kapitalizma. Staljin je verovao da će prosovjetske snage oboriti jugoslovensko rukovodstvo i omogućiti Sovjetskom Savezu da eksploatiše Jugoslaviju kao sve ostale istočnoevropske zemlje. Dovoljno je da pomaknem mali prst pa da Tito padne, rekao je. Na kraju se pokazalo da ni planirane zavere ubacivanja agenata i atentatora, ni ekonomska blokada, ni pretnje invazijom i manevri oklopnih divizija na granicama neće biti dovoljni.
Staljinov propagandni pritisak sastojao se od optužbi i zahteva da se kroz potčinjavanje dokaže da one nisu tačne. Jugosloveni su se pokazali tvrdoglavi, inadžije, nedokazani.
Sovjetskom Savezu i njegovim istočnoevropskim satelitima najednom nije bilo dovoljan dokaz jugoslovenskog antifašizma to što je preko 300.000 Jugoslovena, većinom Srba, poginulo u borbi protiv Nemaca i Italijana. Ali sumnjičenja ne bi bilo da su Jugosloveni prihvatili eksploatatorske ugovore sa Sovjetskim Savezom.
Rušenje dva američka aviona koji su bez dozvole preletali našu teritoriju, ili pomoć grčkim partizanima koji su se borili protiv krajnjih desničara naoružanih od Amerikanaca i Engleza, nisu bili dovoljni dokazi da Jugoslavija ne prelazi u tabor imperijalista. Ali bi to po svoj prilici bili da se Jugosloveni nisu protivili da sovjetska obaveštajna služba neometano regrutuje jugoslovenske građane da budu špijuni.
Zaboravljeni su i 27. mart i ustanak 41, a Jugoslovenima je rečeno da nemaju većih zasluga od Rumuna ili Mađara koji su se u ratu borili na strani Nemačke. Verovatno bi se Staljin i njegova propagandna mašinerija sećali tih događaja da nisu stavljene primedbe na to što sovjetski stručnjaci imaju nekoliko puta veće plate od vodećih ministara i generala u Beogradu.
Beograd je u svojoj štampi objavio sve sovjetske optužbe a u Sovjetskom Savezu i Istočnoj Evropi nijedan tekst u kome se Jugosloveni brane od optužbi. Staljin je izveo logičan zaključak da u Beogradu nema ni najmanje demokratije, a da je na Istoku ima. 
Onaj ko se spremao za invaziju proglasio je sebe za miroljubivog internacionalistu, a onog ko se spremao na odbranu optužio je za agresivni nacionalizam.
I sve bi bilo mnogo lepše i lakše da samo staljinistička diktatura, ili tiranski režimi uopšte, stalno traže dokaze od malih zemalja. Međutim, teško ide i sa uveravanjem bogatih, stabilnih, demokratskih država.
Srbija je od dvehiljadite imala više predsedničkih, parlamentarnih i lokalnih izbora visokog demokratskog standarda. Na otimačinu Kosova reagovala je apelima na međunarodno pravo.
Izručili smo Hagu i sami osudili mnoge optužene ratne zločince. Razbili smo spregu tajnih službi i organizovanog kriminala. Nemamo političkih zatvorenika. Sloboda štampe nije bez mana ali one nisu ni veće ni drugačije od onih od kojih pati zapadna štampa. Iskreno se trudimo da sa susednim državama uspostavimo mirne i prijateljske odnose. Naša vojska nikome ne preti. Naše manjine ponekad se žale ali niko ne veruje da zavide srpskoj manjini na Kosovu ili u Hrvatskoj. Naši sportisti, posebno teniseri, ne samo što pobeđuju već se i ističu šarmom i fer-plejom. I preko dve trećine stanovništva redovno izražava svoje opredeljenje za Evropu.
A opet se traže neki novi dokazi, i opet nas optužuju da smo nedokazani.
Mladići i devojke koji ovog juna slave veliku maturu bili su desetogodišnjaci u vreme pada Miloševića, ali u očima mnogih moćnih i bogatih Evropljana još nisu građani jedne stvarno evropske zemlje pa samim tim ni pravi Evropljani. Upisaće se na fakultet kao mladi građani države koju ogroman broj Evropljana i Amerikanaca ne smatra stvarno demokratskom, stvarno proevropskom, stvarno prozapadnom.
Ako imamo prijatelja u svetu, nadati se da će dati sve od sebe da osamnaestogodišnjaci Srbije ne postanu još jedna izgubljena generacija.

Pogled iz bunkera
Povodom godišnjice sukoba između Tita i Staljinamoguće je izvući korisne paralele i razlike između događaja od pre šezdeset godina i trenutne krize koja zbog Kosova vlada u odnosima između Srbije, sa jedne strane, i, sa druge strane, SAD i većeg dela EU.
Simbolička paralela je očigledna – jedna mala zemljabori se protiv velike sile dabi zaštitila svoje legitimne interese i svoje dostojanstvo. Međutim, dublja analiza između ova dva istorijska događaja pokazuje da važne razlike postoje i uočavanje tih razlika možda je najbitnije za predviđanjedaljihmogućihtokova sadašnje krize.
Za razumevanje tih razlikadve činjenice su ključne. Prvo, uzroci i priroda dve krize su potpuno različiti. Drugo, sasvim su drugačijii kvaliteti i sposobnosti dve političke elite – tada jugoslovenske, danas srpske.
Konflikt između Jugoslavije i SSSR 1948. godine imao je pre svega ideološki i lični karakter: da li će Kominform (u suštini, Komunistička partija SSSR) i Staljin lično diktirati spoljnu i domaću politiku svih zemalja socijalističkog lagera, odnosno da li Jugoslavija ima pravo na svoj sopstveni „nacionalni put do socijalizma”.
Važno je ovde istaći da se ovaj sukob nije pretvorio u državni konflikt, u tom smislu što SSSR ni druge zemlje Kominforma nisu prekinule diplomatske odnose sa Jugoslavijom, i nisu, bar formalno, dovele u pitanje njen teritorijalni integritet. Štaviše, Staljin, SSSR i Kominform nisu okupirali nijedan deo jugoslovenske teritorije.
Zbog ovakve prirode sukoba, rešenje je bilo relativno jednostavno – Staljinova smrt i promene u sastavu Politbiroa KPSS-a otvorile su mogućnost da se već 1955. Hruščov pomiri sa Titom.
Kriza oko Kosova nema inherentnu dramukakvu je imao sukob 1948, u mnogim pogledima njeni uzroci i priroda su ozbiljniji i zbog toga će ona biti teže rešiva.
Skoro je nezamislivo da bi ijedno političko vođstvo u Srbiji moglo da odluči da prizna nezavisnost Kosova. Sa druge strane, odlazak nekih političkih lidera u EU ili u Vašingtonu i dolazak novih neće izmeniti situaciju; niko ozbiljan ne očekuje da će zemlje koje su već priznale Kosovo povući to priznanje.
Dakle, nalazimo se u pat pozicijiiz koje bi Srbija mogla da izađe kao pobednik – na onom nivou trijumfa koji je Tito dočekao 1955. godine – jedino u slučaju neke velike promene konstelacije moći u svetu. I to takve promene konstelacije moći koja bi bila veća od one koja se dogodila između 1989. i 1991. Ali, bazirati spoljnopolitičke ciljeve na nadi da će svet drastično promenitiviše podseća na iluzije koje su ljudi u Hitlerovom bunkeru gajili u aprilu 1945. nego na neku realnu politiku.
Druga ključna razlika nalazi se u kvalitetu političkih elita. Šta god čovek mislio o njihovoj ideologiji, moraju se priznati dostignuća i uspesi tadašnjeg jugoslovenskogvrha. Tito, Đilas, Kardelj, Ranković, Pijade i drugi koji su pripadali vođstvu, osnovalisu, organizovali i uspešno rukovodili efikasnim političkim pokretom i ozbiljnim oružanim snagama koji su se sa uspehom suprotstavili i domaćim političkim protivnicima, i Hitleru i, na kraju, Staljinu. Ta politička ekipa pokazala je impresivne sposobnosti za razumevanje političkog trenutka, za odnos snaga u svetu, za razumevanjeznačaja propagande pred domaćom i stranom javnošću i političku agilnost koja je uspela da ubedi glavne faktore na Zapadu i na Istoku da se interesi njihove male zemlje moraju poštovati.
U poređenju sa ovakvim dostignućima Tita i njegovih drugova, čime može da se pohvali današnja srpska političkaelita? Sa time što se u poslednje dve ključne godine za kosovski proces, Srbija vrti ukrug kriza vlade – pad vlade – izbori – kriza oko formiranje vlade – kriza vlade – pad vlade – izbori? Ili sa činjenicom što nije uspela blagovremeno da završi ni najjednostavnije obaveze jedne države? Na primer, da se bar dogovori o imenovanju ambasadora u važnim svetskim prestonicama. Da ne govorimo o tome što joj je trebalo više od decenije da skine sa vlasti jednog požarevačkog komunističkog apartčika... Ovakvih primera ima izuzetno mnogo i oni dovoljno svedočeo tome da ova elitanije bila dorasla izazovima i odgovornostima istorijskog momenta.
Ova analiza sugeriše da će u poređenju sa sukobom između Tita i Staljina, kriza u odnosima Srbije sa EU i SAD biti dugotrajnija i da su izgledi Srbije za povoljniji ishod manji.
Ipak, u politici uvek postoje mogućnosti da se koliko-toliko utiče na razvoj događaja. U tom smislu, najvažniji zadatak danas za srpsku spoljnu politiku, za srpsku političku elitui za građane Srbije jeste da postignu saglasnost o tomešta je maksimalni uspeh koji se može postići kad je reč o Kosovu, šta je realno očekivati u datim okolnostima. Sa realnom procenom političkog momenta i uz kreativnu politiku i diplomatiju, Srbija još može dostojanstveno da brani svoje interese i kad je reč o Kosovu, i kad je reč o evropskim integracijama.
To pre svega znači da Beograd treba uporno da upozorava zemlje koje nisu priznale kosovsku secesiju na opasnosti koje ovaj presedan predstavlja za međunarodni poredak. Ako većina državačlanica međunarodne zajednice neprizna Kosovo, to će predstavljati veliki uspeh za srpsku diplomatiju. Istovremeno, Beograd mora da ubedi članice EU da ne uslovljavajunjegovu dalju evropsku integraciju sa zahtevom da prizna Kosovo.
To nisu potezi koji vode ka idealnom ishodu, ali jesu realni ciljevi koje srpska državna politika može da postigne i jesu okvir u kome Srbija može da unapređuje svoje odnose sa važnim međunarodnim akterima i da uspešno završi postmiloševićevsku demokratsku tranziciju. Ako dostigne ove ciljeve, možda će današnja politička elitau poređenju sa generacijom koja se usprotivila Staljinu izgledati manje neuspešna.
Autor je profesor na Univerzitetu Kolumbija

Informbiro
Informbiro, puni naziv Informacioni biro komunističkih i radničkih partija, akr. IB, katkada zvan i Kominform, međunarodno savetodavno i koordinaciono telo devet evropskih komunističkih i radničkih partija, koje je u razdoblju 1947–1956. imalo zadatak da, kako je bilo službeno navedeno, omogući razmenu iskustava i, prema potrebi, usklađuje delatnost tih partija na temelju uzajamne saglasnosti.
Osnovni oblik rada Informbiroa imala su savetovanja predstavnika centralnih komiteta partija – članica (po dva iz svakog CK). Osim osnivačkog, IB je održao još dva savetovanja: u junu 1948. u Bukureštu i u novembru 1949. u Budimpešti. IB je izdavao organ „Za čvrsti mir, za narodnu demokratiju”, koji je izlazio petnaestodnevno. Do proleća 1948. sedište IB bilo je u Beogradu, a kasnije u Bukureštu.
Stvarni ciljevi zbog kojih je IB osnovan bili su bitno drugačiji od službeno proklamovanih. Idejno-politička i vojnostrategijska platforma CK SKP (b) (sovjetskih komunista, prim. red.), izložena na osnivačkom savetovanju, bila je prilagođena vođenju hladnog rata s blokovskih pozicija i jasno je ukazivala na to da sovjetsko rukovodstvo namerava da pretvori IB u sredstvo za širenje moći sovjetske države u svetu i za jačanje rukovodeće uloge SKP (b) u međunarodnom komunističkom pokretu, kako bi što lakše i efikasnije moglo sprovoditi svoju sektaško-lagersku politiku u trenutku kad su se, posle 1947. međunarodni odnosi sve više zaoštravali. Takva hegemonistička shvatanja morala su neminovno ignorisati specifičnosti nacionalnih razvitaka i društvenih preobražaja u novostvorenim socijalističkim zemljama te, samim tim, produbiti protivrečnost u odnosima između komunističkih partija na vlasti. To je, dalje, značilo da će se IB suprotstaviti svakoj partiji koja bi ispoljila težnju da samostalno vodi spoljnu i unutrašnju politiku ili koja bi u ma čemu drugom odstupila od „svevažećeg sovjetskog iskustva” i odustala od njegovog nekritičkog, bezrezervnog prihvatanja.
Zbog takve svoje realne uloge IB je delovao suprotno principima na kojima je osnovan, tako da je period njegovog postojanja karakterističan po mnogim deformacijama i udaljavanjima od socijalističkih načela na kojima se temelje odnosi među komunističkim partijama i socijalističkim zemljama. Tipični su primeri takve prakse mešanje Informbiroa u unutrašnje stvari KP Japana i insceniranje sudskih procesa na kojima su protivzakonito osuđeni i pogubljeni Laslo Rajk u Mađarskoj, Trajčko Kostov u Bugarskoj, Rudolf Slanski u ČSSR i druge istaknute ličnosti koje su se suprotstavile politici Informbiroa.
Funkcija IB kao sredstva preko kojeg će SKP (b) podvrgnuti vlastitim interesima odnose između komunističkih partija i pribaviti međunarodno pokriće svojoj sektaško-lagerskoj politici najpotpunije je došla do izražaja u sukobu KPJ i SKP (b) u periodu 1948–1956.
Izvor: Opća enciklopedija, Jugoslavenska akademija znanosti i umjetnosti

Staljin je prerano umro
Rezolucija Informbiroa prvi je ozbiljni nagovještaj pukotina u istočnom bloku nakon Drugog svjetskog rata. Rascjep je imao vrlo konkretne uzroke, prvenstveno u bojazni Moskve da će Titova balkanska politika – prevlast nad Albanijom i izravno upletanje u grčki građanski rat – dovesti do blokovskog sukoba sa Zapadom, ali bio je i posljedica sovjetskog imperijalnog uvjerenja kako se nijedno satelitsko vodstvo ne može opirati Moskvi. Upravo zato što je jugoslavensko vodstvo preživjelo sovjetsku osudu – mobilizacijom i terorom, traženjem vlastitog puta i novim vanjskopolitičkim inicijativama – monolitnost istočnog bloka dovedena je u pitanje. Time je ostvarena mogućnost „policentrizma” (Togliatti), koji je nakon Staljinove smrti narastao u niz rascjepa, navlastito u „velikom rascjepu” s Kinom šezdesetih godina. Bez monolita komunizam nije mogao opstati, pa je zato jugoslavenski rascjep i početak njegova kraja.
Pomicanje Jugoslavije iz lagera predstavljalo je šansu za Zapad što je američka politika koristila do pada europskog komunizma. Poruka koju je Washington odaslao komunističkim vodstvima bila je: ugledajte se u Tita! Možete imati svoju vlast, svoju ideologiju, svoje legitimno mjesto pod suncem, ali ne morate služiti Moskvi. Za Jugoslaviju pak otpadništvo je predstavljalo šansu evolucije prema pluralizmu i demokraciji. Nakon Šestog kongresa KPJ/SKJ (1950) nakratko je izgledalo kao da će jugoslavensko vodstvo krenuti tim putem. Jugoslavija je ušla u Balkanski pakt s Grčkom i Turskom (1953), a time u izravno partnerstvo sa članovima NATO-a. Izgledalo je da će SKJ tražiti mjesto u Socijalističkoj internacionali. No, za takav je rasplet Staljin prerano umro. Njegovom smrću nestalo je neposredne opasnosti od sovjetske invazije, a time i razloga za sistemsku evoluciju. Jugoslavensko partijsko vodstvo vratilo se logici birokratske partijske vlasti i na tome putu ostalo do kraja. Prva žrtva novog kursa i sistemskog repozicioniranja prema sovjetskom izvorištu bio je Milovan Đilas.
Teško je odgovoriti na pitanje bi li uvođenje demokracije spasilo Jugoslaviju. Unatoč nizu razdoblja „liberalizacije”, druga Jugoslavija ni u jednom trenutku nije uvela višestranačje i mogućnost smjenjivanja vlasti, ali nije preživjela ni kao federalizirana diktatura. Bez demokracije nema legitimnog dogovora, ali ponekad ga nema ni u demokratskom sustavu.
Autor je profesor na Jejl univerzitetu

Zapad je predviđao vlast prosovjetske ekipe
„Začuđuju, pogotovu iz današnje perspektive, i pogrešna predviđanja Zapada o ishodu sukoba – ne samo ona svima dostupna predviđanja, iskazana u sredstvima informisanja, nego i ona s diplomatskih prijema i iz diplomatskih kancelarija, koja su, mada u ograničenoj meri, bila dostupna jugoslovenskoj vladi: svi su se – koliko je meni poznato – slagali u predviđanju skorog pada jugoslovenskog režima. Ali treba priznati: većina je predviđala dolazak na vlast prosovjetske ekipe, a ne pristalica bivšeg kraljevskog režima.
No, ja sam i to – te shematične i nerealne prognoze, spomenuo više kao suprotnost osećanju i uverenju koje je prevladavalo u Jugoslaviji, nego kao upotpunjavanje celine moje priče. Niko u jugoslovenskom vrhu – bar ne oni koji su bili za otpor Sovjetskom Savezu, nije sumnjao u održanje vlasti. (...)
Mi smo slutili, pa i zaključivali ono što se danas naveliko zna – ponajvećma iz referata Hruščova na 20. kongresu KPSS – da je Staljin bio u zabludi, verujući da će do preokreta u Jugoslaviji doći iznutra, akcijom „zdravih snaga” u partiji, odnosno – kako se on izrazio pred Hruščovom – da je dovoljno da on mrdne prstom pa da Tito padne.
Našu uverenost u održanje pojačavalo je stanje u partiji, a pogotovu raspoloženje u narodu. (...)
Nekomunist, odnosno običan jugoslovenski građanin, nije imao dilema i čitav spor je za njega bio takoreći prirodan, a pogotovu prihvatljiv – makar grozio i sovjetskom intervencijom: pritisci i vojne intervencije velikih protiv malih „neizbežno”, stoletno su stanje – pogotovu na Balkanu.
Zbog toga u širokim, nepartijskim slojevima sukob sa Sovjetskim Savezom ne smo što nije izazvao ni zabune ni kolebanja, nego je prihvaćen s nagonskim oduševljenjem – kao jedan od onih prelomnih trenutaka koji život nacija usmeravaju novim, svojim i zdravijim smerovima. To predosećanje naroda se nije sasvim obistinilo, ali nije sasvim ni iznevereno: Jugoslavija je tada, sa svim nedoslednostima i opterećenjima, ipak zakoračila svojim putem. A to će takođe biti početak otpadanja od sovjetskogcentra i drugih komunističkih partija: takvo nešto smo mi u vođstvu slutili, pa i predviđali, mada se u našoj svesti to tada manje javljalo kao „nacionalni put”, kao „nacionalni komunizam”, nego kao „nove forme”, novi putevi socijalizma... Svi izveštaji koje smo dobijali iz unutrašnjosti, kao i iz Beograda, govorili su o jednodušnosti naroda i podršci Centralnom komitetu, odnosno otporu pritisku Sovjetskog Saveza. I sam sam se u to uveravao, kud god sam putovao (npr. u Crnu Goru ili po selima oko Beograda); svuda nedvosmislena i čvrsta podrška „običnih”, neideologizovanih ljudi. Čak i iz redova dojučerašnjih protivnika... Kod mene je tih dana došla radi neke intervencije Buba Gašić, supruga Jola Gašića, u čijoj sam vili ranije stanovao: Jole Gašić je bio negdašnji šef kabineta kraljevskog predsednika vlade Milana Stojadinovića – prava pravcata beogradska buržoazija i „reakcija”. Gđa Gašić se nije mnogo razumevala u politiku – za nju je to bila neka vrsta kockarske snalažljivosti. Ali njen suprug se razumevao, već i otud što je bio finansijski stručnjak – uzgred budi rečeno, ja sam mu pomogao i da se zaposli. On je bio iz središta „ostataka ostatka” bivših režima. I gđa Gašić mi je tada rekla: Samo nek Rusi tu ne gospodare – vi ste naši, kakvi ste da ste... – Slično je govorila Koči Popoviću njegova majka – takođe „buržujka” i „reakcionarka”.
Milovan Đilas: „Vlast i pobuna“, Beograd, 1991.

Albanci su bili kap u čaši
Specijalno za „Politiku“
Moskva, 13. juna – Konflikt između Staljina i Tita bio je predmet političkih manipulacija od 1948. godine pa skoro do današnjeg dana, izjavio je nedavno sovjetski istoričar Lav Gibianski, dodajući da je to bio prvi u nizu raskola koji su potresali socijalistički lager.
Tek posle 1991. godine Staljinova arhiva postala je dostupna i danas se čuva u Ruskom državnom arhivu savremene političke istorije. Skidanje pečata državne tajne sa dokumenata – osim sa onih koji se odnose na odbrambena pitanja – omogućilo je istoričarima da zaključe da je uzrok sukoba Staljina i Tita bio kako lične, tako i geopolitičke prirode.
U tajnim analizama koje je sastavljao Centralni komitet Komunističke partije (boljševika), sve do 1948. nema nijedne primedbe na politiku koju je vodila KP Jugoslavije. Staljin počinje da biva nezadovoljan kada je Tito bez prethodnog dogovora počeo da donosi odluke o delovanju na međunarodnoj političkoj sceni. Kamen spoticanja najpre je bio Trst, a onda i Titov odnos prema „balkanskim narodnim demokratijama“.
Postupci jugoslovenskog lidera nisu bili u skladu sa komunističkim hijerarhijskim sistemom, u kome je SSSR imao dominantnu ulogu. Sovjetski istoričari su u svojim prvim zamerkama jugoslovenskom predsedniku napisali da je Tito sebe počeo da smatra „balkanskim De Golom“ i da je pretendovao na samostalnost, pokušavajući da u svoju interesnu sferu uključi ne samo Albaniju, nego i Grčku, pa čak i Italiju.
Prvi „oportunistički“ korak bilo je zaključivanje ugovora o prijateljstvu, saradnji i uzajamnoj pomoći između vlada Jugoslavije i Bugarske, što je učinjeno uprkos Staljinovom naređenju da se s tim sačeka. Staljina je iznervirala i izjava Georgija Dimitrova o perspektivama stvaranja federacije sa Jugoslavijom i carinske unije kojom bi bile obuhvaćene sve „narodne demokratije“ na Balkanu. Kap koja je prelila čašu bila je Titova želja da i Albaniju uključi u jugoslovensku federaciju i to što je od Envera Hodže tražio da dozvoli jugoslovenskoj vojsci da uđe u Albaniju. I to sve bez znanja Kremlja.
Ruska istoriografija do dana današnjeg nema odgovor na pitanje o pravim Staljinovim namerama na Balkanu, o vojno-političkim ciljevima koji je trebalo da budu postignuti odstranjivanjem Jugoslavije iz socijalističkog lagera. Nema ni odgovora na pitanja o mogućem oružanom konfliktu između SSSR-a i Jugoslavije i eventualnom učešću u njemu drugih zemalja „narodnih demokratija“. Među otvorenim dokumentima nema onih koji bi potvrdili tezu o planiranom napadu na Jugoslaviju.
Istoričari ne mogu da odgovore ni na pitanje zašto su Titovi postupci iritirali Staljina s obzirom na to da su se u velikom delu poklapali sa njegovim planovima da se na Balkanu formira jak prosovjetski blok – da li su, zaista, kako je Staljin govorio, bili preuranjeni u vreme kad je SSSR vodio politiku kompromisa sa Zapadom ili zato što Staljin nije želeo da na čelu tog bloka bude samostalan političar kakvim se pokazao Tito.
Postoji i verzija da je Staljinu odgovarao sukob sa Titom jer je tako mogao da napravi kompromis sa Zapadom u vezi sa Grčkom – iako se još 1947. zalagao za prekid građanskog rata u ovoj zemlji, Staljinu je sasvim odgovaralo da za poraz komunista optuži Jugoslaviju koja je 1949. zatvorila svoju granicu prema Grčkoj, što faktički jeste bilo uzrok poraza komunista.

Darovit politički glumac
„Kako je Tito podneo sukob sa Sovjetskim Savezom 1948. godine? Kolika i kakva je njegova uloga u njemu?
Titu je raskid sa Moskvom, iako je do njega došlo postupno, psihološki i intelektualno pao veoma teško: verovalo se u krugu oko Tita, a pogotovu je verovao Tito, da je tada i oboleo od žuči. U javnosti i pred nebliskim – pogotovu pred predstavnicima sovjetske ambasade, ukoliko je morao s njima da ima susreta – on je glumio spokojstvo i pribranost. U tome je i uspevao, jer je darovit politički glumac, iako je sovjetska obaveštajna služba, budući da je imala svoje ljude u njegovoj blizini, znala pravo stanje. Ali pred bliskim, Tito nije mogao, pa ni umeo, sakriti svoja preživljavanja. (...) Ali iako se Tito psihički kidao u sukobu s Moskvom ne samo što se nimalo nije kolebao, nego je jačao i svoju i državnu nezavisnost. (...) A u junu 1948. godine, u parku dvorca Brdo kod Kranja, gde je pripreman odgovor kojim je odbijeno učešće KP Jugoslavije na zasedanju Informbiroa u Bukureštu – na „ideološkom” suđenju jugoslovenskom CK-u, Tito mi je u samopregornom gnevu dobacio: Poginuti na svojoj zemlji – to onda ostane! (...) Tito je – svakako i zbog togapreplitanja ličnog i objektivnog, lične opasnosti i istorijske uloge – ispoljio i osobeno svojstvo – svojevrsnu, pronicljivu pragmatičnost. On je odmah osetio da je njegova, odnosno jugoslovenska, jaka strana državnost – država međunarodno priznata: napad na tu državu, na Jugoslaviju, morao je da izazove komplikacije čak i da se „hladni rat” nije razbuktavao. Zavojevana lična vlast se poklapala – i u Titovoj svesti i u stvarnosti – s državnom nezavisnošću. (...)
Nije bilo u najužem rukovodstvu razlika u otporu Sovjetima. Bilo je nijansi u gledanjima, od početka. „Teoretičarska” struja – Kardelj, Kidrič, Bakarić, ja i drugi – naginjala je proširivanju konflikta i na oblast teorije. Konflikt je za tu struju bio izraz krize u lenjinizmu – u sovjetskoj formi socijalizma. Tito, Ranković i „praktičari” naginjali su svođenju konflikta u sferu vlasti i države. Ali i jednima i drugima su umovi ključali i buktali u početku – ponekad sam skoro fizički opažao kako u glavama prskaju oklopi nasleđene, mehanički prihvaćene dogme. (...) Ubrzo, posle 1949. godine, došlo je do homogenizacije obeju tendencija – Tito je prihvatio ideološke novotarije, da bi ih napustio posle Staljinove smrti kao politički balast i ugrožavanje njegove lične vlasti“.
Milovan Đilas: „Druženje s Titom“, Beograd, 1990.

Voljeni neprijatelj
Obeležavajući šezdesetu godišnjicu znamenitog sukoba Federativne Narodne Republike Jugoslavije sa zemljama istočnog, sovjetskog bloka, pre svega sa samim SSSR-om, a zatim i svetskim komunističkim pokretom u celini, možemo se upitati da li je reč o zbivanju koje je nepovratno otplovilo u prošlost, bez ikakve veze sa današnjim vremenom, ili pak kako često biva, ovo istorijski zanimljivo doba sadrži u sebi izvesne pouke od nemale važnosti za buduća vremena.
Nema suštinskog značaja činjenica da je vidno iz prethodne rečenice da države, glavni akteri dešavanja o kojem je reč, ne postoje više pod ranije poznatim imenima. Nisu naravno promenjena samo imena, već je bitno drugačije preoblikovan čitav geopolitički prostor istočne Evrope. Uporedo s tim, sišle sa istorijske scene tada vladajuće političke snage – komunističke partije, koje su svojom burnom i bučnom retorikom sazdavale utisak da je u sukobu Kominforma (Komunističkog informacionog biroa), koji je objedinjavao veći broj evropskih komunističkih partija, okupljenih oko Komunističke partije Sovjetskog Saveza) i Komunističke partije Jugoslavije, reč o ideološkom sporu.
U samom jezgru zbivanja, ponavljala se neznano koji put priča o odnosu velikih i malih. Izašavši iz velikog rata 1945. kao pobednik, SSSR je sopstvenu dominaciju u delu Evrope koji mu je pripao, smatrao nečim podrazumevajućim. Istovremeno kako jedina, već decenijama postojeća socijalistička zemlja, bio je prirodna metropola komunističkim partijama celog sveta, bez obzira na raspuštanja Komunističke internacionale 1943. godine. Kada se uzme u obzir autoritarna i totalitarna priroda sovjetskog poretka, kao i prisutni refleks ruskog imperijalnog nasleđa, postaje jasno da je jugoslovenska težnja ka suverenosti, morala da se suoči sa žestokim osporavanjem Kremlja. Uvek su nezaobilazne i same ličnosti lidera. Obogotvoreni Josif Visarionovič Staljin, na vrhuncu slave zemaljske, i kult u usponu jugoslovenskog maršala Josipa Broza Tita, čvrsto ukorenjen u Jugoslaviji, teško su mogli da kohabitiraju u istom ideološkom prostoru.
Nećemo se ovde baviti detaljnom rekonstrukcijom sukoba Jugoslavije sa sovjetskim blokom. Da podsetimo samo na ono što smatramo bitnim. Tadašnje jugoslovensko rukovodstvo upustilo se u bitku za odbranu svog i nacionalnog dostojanstva (nacionalnog u smislu državnog, jugoslovenskog) reklo bi se bez izgleda na uspeh. Protivnik je bio dojučerašnji saveznik, moćan, poštovan i bez ikakvog preterivanja rečeno, voljen od velikog dela Jugoslovena. U političkim prilikama onog vremena, od velikog značaja je bila i činjenica da nijedna komunistička partija na svetu nije podržala Jugoslaviju.
I sama podrška Zapada, koja se pokazala presudnom, došla je nešto kasnije, kada se sukob sa Sovjetima razgoreo. Odnos sa Zapadom komplikovalo je, osim ideoloških razlika, i godinama otvoreno, ozbiljno granično – Tršćansko pitanje, rešeno tek 1954. godine. Nesporna je činjenica da je tadašnji jugoslovenski režim suočen sa otvorenim ugrožavanjem, praćenim ozbiljnim vojnim pretnjama sa komunističkog Istoka, odgovorio žestokim represalijama prema svim stvarnim ili samo naslućenim pristalicama „staljinske“ linije. Poznata su strahotna preterivanja ostvarena na tom planu, sa brojnim, često nevinim žrtvama. Ipak smatramo da se ne može ceo prelomni period od 1948. do 1955, 1956. godine, svoditi na pitanje nezakonitih represija – kako se inače često čini. Uz sav pijetet prema žrtvama, mišljenja smo da suštinski značaj leži u otporu prema grubom nasrtaju velike sile na malu zemlju, na odbrani sopstvene autentičnosti.
Kao da zbivanja poslednjih godina svedoče da se iskušenja ponavljaju i da nekada ispoljena kuraž, može biti podsticaj za hrabrost u novom dobu.
Autor je savetnik u Istorijskom muzeju Srbije

Poniznost za primer drugima
U februaru 1948. sovjetski ministar spoljnih poslova Vjačeslav Molotov upozorio je Tita da će i dalje biti „ozbiljnih razlika u mišljenju” o „odnosima naših zemalja” ukoliko se Jugoslavija ne bude držala „normalne procedure” prethodnog usaglašavanja svih akcija sa Moskvom. Zabrinutost zbog poštovanja„normalnih procedura” bila je barem isto toliko bitna kao i bilo koji drugi sukob u bilateralnim odnosima sa Balkanom.
U prvim posleratnim godinama pojavilo se još nekoliko spornih pitanja između SSSR-a i Jugoslavije. Tito je bio mnogo više voljan od Staljina da pruži vojnu i finansijsku pomoć komunističkim gerilama u zemljama „sive zone”, posebno u Grčkoj. I u ostalim pitanjima se jugoslovenski lider povremeno protivio nečemu što je smatrao preterano pomirljivom politikom SSSR-a prema Zapadu, što je ironično s obzirom na kasniji razvoj događaja. Bez obzira na to, neslaganja između dve strane, ma koliko da su bila važna, teško da su sama po sebi bila dovoljna da izazovu tako dubok i skup razdor. Jugoslovenski komunisti uglavnom su velikodušno podržavali Staljina i SSSR sve do početka 1948. Istina, stamena lojalnost Jugoslavije u bezmalo svemu – lojalnost koja je bila spontana, a ne iznuđena – bila je očigledno jedan od važnijih faktora koji su uticali na Staljinovu odluku da traži od Beograda da ponizno kapitulira kako bi dao primer ostalim istočnoevropskim zemljama kakva se nepokolebljiva poslušnost očekivala.
Međutim, daleko od toga da je pokazao sovjetsku snagu, razlaz sa Jugoslavijom je ukazao na granice sovjetske moći prinude – ekonomske, političke i vojne. Sovjetski Savez i njegovi istočnoevropski saveznici uveli su Jugoslaviji ekonomske sankcije i sproveli niz političkih mera i tajnih operacija da bi destabilizovali zemlju i ubrzali pad Titovog režima. Međutim, sovjetski politički, ekonomski i prikriveni pritisci na Jugoslaviju pokazali su se kao beskorisni. Staljinu je kao jedina solucija ostala neprivlačna velika vojna operacija, koju nikada nije sproveo. Iako je Staljin pri kraju života nadzirao veliko širenje oružanih snaga Istočnog bloka i time spremio temelje invazije na Jugoslaviju (bez obzira na to da li je to bila glavna svrha vojnog jačanja ili nije), nemoguće je reći šta bi stvarno uradio da je poživeo još nekoliko godina. Bez obzira na obimne vojne pripreme sovjetskog bloka i uprkos nastojanjima Moskve da u Jugoslaviji probudi snažan strah od pretećeg sovjetsko-istočnoevropskog napada, raspoloživi dokazi govore da Staljin nikada nije doneo čvrstu odluku – u ovom ili onom pravcu – o vojnoj intervenciji u Jugoslaviji.
Umesto da krene u opštu invaziju, Sovjetski Savez je morao barem privremeno da se pomiri sa rascepom u istočnom bloku i strateškim gubitkom Jugoslavije u pogledu Balkana i Jadranskog mora.
Štaviše, produženi prkos Jugoslavije povećao je šanse da se „titoizam” raširi i „zarazi” ostale zemlje istočnog bloka. Kako bi predupredio bilo kakvo dalje suprotstavljanje sovjetskoj kontroli, Staljin je dao instrukcije istočnoevropskim komunističkim partijama da sprovedu nove čistke i javna suđenja sa ciljem eliminisanja svakog ko bi mogao da se ugleda na Tita. Ove represivne mere su donele posebno velike gubitke Bugarskoj, Mađarskoj i Čehoslovačkoj.
Staljinova nastojanja da spreči preslikavanje jugoslovenske situacije i da ojača zajednički front protiv Tita imala su željeni efekat. Uprkos velikom strateškom „gubitku” Jugoslavije, za njegovog života nije više bilo pretnji sovjetskom uticaju u Istočnoj Evropi. Početkom pedesetih Staljin je uspostavio takav stepen kontrole u Istočnoj Evropi ka kojem su njegovi naslednici mogli samo da teže.
Autor je profesor na Univerzitetu Harvard

Vilja matirao i Šveđane
Četvrtim pogotkom na 13. Evropskom prvenstvu David Vilja je u drugom minutu nadoknade vremena „ukrao“ Šveđanima „već osvojeni“ bod i doneo Španiji drugu pobedu i verovatni plasman među osam najboljih selekcija Starog kontinenta. U Inzbruku: Švedska – Španija 1:2 (1:1).
„Crvena furija“ je krenula silovito i diktirala tempo, pa je Fernando Tores u 15. minutu doneo prednost izabranicima Luisa Aragonesa. Posle kornera s leve strane Španci su izveli lepu kombinaciju, koju je napadač Liverpula krunisao golom. Vođstvo rivala bio je signal Šveđanima da se prenu. Zaigrali su ofanzivnije i u 34. minutu stigli do zasluženog izjednačenja. Stur je izvanredno pronašao Ibrahimovića u kaznenom prostoru, ovaj se u svom stilu lako oslobodio Ramosa i sa sedam metara savladao Kasiljasa. Sporan momenat dogodio se u 45. minutu, kada je Elmander u kaznenom prostoru s leđa srušio Vilju, a holandski arbitar Vink pokazao da se igra nastavi.
U drugom delu Španci su vodili igru uporno tražeći rupu u izvanredno organizovanoj i disciplinovanoj protivničkoj odbrani. Pokušavali su Tores, Silva i Vilja, ali im to nije uspevalo sve do finiša utakmice. Šveđani, oslabljeni izlaskom povređenog golgetera Ibrahimovića, više su bili orijentisani da sačuvaju bod, nego da pokušaju da osvoje tri. Pad koncentracije odbrane i lucidni David Vilja doneli su prevagu na stranu „crvene furije“. Napadač Valensije se vešto oslobodio Stura i Hansona i rutinski matirao Isaksona za 1:2 i zaslužen trijumf Španije.
Stadion: Novi Tivoli. Gledalaca: 30.772. Sudija: Vink (Holandija). Strelci: 0:1 Tores (15), 1:1 Ibrahimović (34), 1:2 Vilja (89). Žuti kartoni: Svenson (Švedska), Marčena (Španija).
ŠVEDSKA: Isakson 7, Nilson 6,5, Melberg 7, Hanson 6,5, Stur 6,5, Svenson 7, Ljungberg 6, Ibrahimović 7 (od 46. Rozenberg 6), Elmander 7 (od 79. S. Larson -), H. Larson 6,5 (od 87. Kalstrom -), Anderson 6,5. Selektor: Lagerbek.
ŠPANIJA: Kasiljas 6,5, Marčena 7, Pujol - (od 24. Albiol), Inijesta 6,5 (od 59. Kazorla 6,5), Vilja 8, Ćavi 7 (od 59. Fabregas 6,5), Tores 7, Kapdevila 6,5, Ramos 7, Sena 7, Silva 7. Selektor: Aragones.
IGRAČ UTAKMICE: David Vilja (Španija).

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Zirjanov svrgnuo Grke s trona
Tradicija da nikada ni jedan šampion Starog kontinenta nije odbranio tron je opstala, pošto su Grci već posle drugog kola izgubili i teoretske šanse da se plasiraju među osam najboljih. Golom Zirjanova u 33. minutu, posle kardinalne greške odbrane rivala na čelu sa golmanom Nikopolidisom, Rusija je u Salcburgu pobedila izabranike Ota Rehagela sa 1:0 (1:0), pa će u poslednjem kolu takmičenja u grupama da odluči ko će u četvrtfinale na megdan sjajnim Holanđanima.
U tvrdoj, borbenoj, dinamičnoj i neizvesnoj utakmici izabranici Gusa Hidinka su bili bolji i imali više šansi, pa je trijumf nad evropskim prvakom mogao da bude ubedljiviji. Ispromašivao se napadač Roman Pavljučenko, koji nije realizovao ni jedan od brojnih kontranapada. Ipak, strpljivom igrom Rusi su zasluženo došli do trijumfa koji ih je ostavio u borbi za drugo mesto u „D“ grupi. Grci nisu imali snage, a ni znanja za preokret, mada su susret odigrali s trojicom napadača u timu. Najzreliju priliku za izjednačenje propustio je kapiten Basinas u 55. minutu kada je neometan sa 12 metara tukao preko gola. Nisu uspeli da postignu pogodak u dva meča, pretrpeli su dva poraza, pa ih je stigla sudbina jednog od domaćina Švajcarske da će posle trećeg kola sigurno završiti učešće na 13. prvenstvu Evrope.
Stadion: Vals Zicenhajm. Gledalaca: 31.063. Sudija: Roseti (Italija). Strelac: 0:1 Zirjanov (33). Žuti kartoni: Karagunis, Liberopulos (Grčka), Sajenko, Torbinski (Rusija).
GRČKA: Nikopolidis 5, Sejtaridis 6,5 (od 40. Karagunis 6,5), Pacacoglu 6, Delas 6, Basinas 6,5, Haristeas 6, Torosidis 6,5, Kirjakos 6, Amanatidis 6 (od 80. Janakopulos -), Kacuranis 6, Liberopulos 6 (od 61. Gekas 6). Selektor: Rehagel.
RUSIJA: Akinfejev 7, Ignaševič 7, Torbinski 6,5, Kolodin 7, Semak 6,5, Biljaletdinov 7 (od 70. Sajenko -), Zirjanov 7,5, Žirkov 7,5 (od 87. V. Berezucki -), Pavljučenko 7,5, Semšov 7, Anjukov 7. Selektor: Hidink.
IGRAČ UTAKMICE: Roman Pavljučenko (Rusija)

Svrbi, crveni se i nervira
Urtikarija (latinski naziv „urtica“ znači kopriva) je alergijska kožna bolest koja se s razlogom naziva „koprivnjača“, budući da crvenilo i uzdignuća na koži podsećaju na ona koja nastaju kada nas ožari kopriva. Zanimljivo je da sastojci koprive deluju na kožu samo dok je u svežem stanju, dok kuvanjem njena alergena svojstva iščezavaju. Koprivnjača se prepoznaje po crvenoj ospi na koži, različite veličine i oblika i upornom i dosadnom svrabu. Svaka četvrta osoba iskusila je ovu neprijatnu kožnu reakciju.
Koprivnjaču mogu da izazovu mnogi sastojci namirnica, pojedini lekovi, ubodi i otrovi insekata, prašina, grinje, životinjska dlaka, polen i psihogeni činioci, ali i vrućina, veliki fizički napori, mehanički pritisak, znoj i sunčevo zračenje.
U dodiru s alergenom na koži osip može da nastane brzo, najkasnije za pola sata, ili odloženo, za nekoliko sati. Obično traje jedan dan, ali može, zavisno od vrste, da se produži i na nekoliko nedelja, pa i duže, premeštajući se s jednog dela kože na drugi. Kao i kod drugih alergijskih reakcija, i za koprivnjaču je važno otkriti uzrok i izbegavati alergene kad je to moguće. Međutim, to nije nimalo jednostavno, jer izbegavanje alergena ponekad zahteva i promenu radnog mesta.
Reakcije na znoj 
Poneko reaguje koprivnjačom i na mehanički nadražaj, kao što je jače brisanje kože peškirom posle kupanja (dermografizam). Urtike potraju izvesno vreme, a zatim spontano iščezavaju. Lek još nije pronađen, a stručnjaci preporučuju izbegavanje mehaničke iritacije i uzimanje antihistaminika sa sedativnim dejstvom.
Visoke spoljašnje temperature takođe izazivaju ovu vrstu alergije koja obično nastaje kod osoba koje su tokom cele godine profesionalno izložene toploti, ali i usled tropskih vrućina, sve češćih na našim prostorima. U ovom slučaju pomažu antihistaminici i antiholinergici.
Urtikarija može da se pojavi i kao reakcija na sopstveni znoj u uslovima visokih spoljašnjih temperatura, za vreme intenzivnog vežbanja u sportskoj sali, pod dejstvom vruće vode i stresa. Nastaje delovanjem acetilholina koji sa znojem oslobađaju znojne žlezde. Koprivnjača je sitna, ali je okolna koža crvena i neprijatno svrbi.
Poseban oblik ove bolesti javlja se pod uticajem ultraljubičastih zraka na kožu (solarni dermatitis). Reakcija ne nastaje odmah, a nestaje posle povlačenja sa sunca, i treba je razlikovati od crvenila izazvanog opekotinama od sunca koje traje i više dana i veoma je bolno. Jedina zaštita od sunčeve urtikarije je pokrivanje kože odećom koliko god je to moguće i upotreba preparata sa visokim zaštitnim faktorom, ali ne većim od 50. Za smanjivanje svraba preporučuje se uzimanje antihistaminika, koji sprečavaju vezivanje histamina za ćelije i pomažu njegovo izlučivanje iz organizma.
Alergija na sunčevo zračenje može da se pojavi u posebnim uslovima fotosenzibilizacije - udruženim delovanjem ultravioletnih zraka i pojedinih supstanci koje stavljamo na kožu ili ih unosimo u organizam. Ima ih u nekim biljkama, kozmetičkim preparatima, parfemima, kremama za zaštitu od sunca, čak i sapunima. Pod dejstvom sunčeve svetlosti, na primer, ako se na kožu osobe alergične na celer prisloni ova biljka, može da se pojavi crveni otisak u obliku njegovog lista.
(/slika2)Fotosenzibilizaciju mogu da izazovu i antibiotici iz grupe tetraciklina, sulfonamidi, acetilsalicilna kiselina, antireumatici, pojedini lekovi za dijabetes i za izlučivanje tečnosti, veštački zaslađivači, pa čak i neki antihistaminici! Na uputstvu se naznačuje da li lek izaziva fotosenzibilizaciju i obavezno ga treba pročitati.
I kontakt s vodom može da prouzrokuje koprivnjaču. U ovom slučaju acetilholin, koji izaziva neželjene reakcije na koži, oslobađa se automatski, bez učešća drugih imunoloških posrednika. Ispoljava se u obliku sitnih tvrdih urtika. Nastaje posle kupanja u slatkoj i slanoj vodi, nezavisno od njene temperature. Ublažava se uzimanjem antihistaminika i antiholinergika, a na letovanju pomaže i preventivno uzimanje ovih lekova.
Pomaže i dijeta
Kod svih koprivnjača, bez obzira da li nastaju samostalno ili u sklopu drugih alergijskih reakcija, uvek je najvažnije, naglašavaju stručnjaci, izbegavanje alergena i njegova brza eliminacija iz organizma. Osim toga, na pojavu koprivnjače koja traje duže trebalo bi preduzeti i određene dijetetske mere. Dijeta se sastoji u izbegavanju namirnica koje sadrže belančevine: mesa, jaja, ribe, sira, mleka, jogurta... Proteini, naime, transportuju alergene do kože. Svrab ćete brzo ublažiti ili će on sasvim prestati ako prvog dana ne uzimate hranu, već samo zaslađen čaj i dovoljno vode koja pomaže izlučivanje produkata alergijske reakcije. Drugi dan jelovnik je bogatiji za pirinač i dvopek, treći dan prijaće obaren krompir. Četvrti dan možete da uzmete obarenu piletinu, teletinu ili junetinu sa šargarepom, krompirom i zelenom salatom. Nedelju dana kasnije vraćate u ishranu jogurt i mleko. Lekove uzimajte još nekoliko dana posle povlačenja ospe.
Stručnjaci upozoravaju da histamin može da se oslobodi iz potkožnih ćelija (mastocita) za vreme alergijske reakcije i razgradnjom unetih proteina. Osobe sklone koprivnjači zato ne bi trebalo da uzimaju namirnice koje dugo stoje i podgrejana jela s mesom, jer sadrže velike količine histamina koji može da pojača reaktivnost organizma. Toplota i zamrzavanje ne uništavaju histamin.
Deca i odrasli skloni alergiji trebalo bi da izbegavaju sireve, naročito „stare“, plavu ribu (skuša, sardela, haringa), konzervirane namirnice i suhomesnate proizvode.
Koprivnjača na koži najčešće prolazi bez posledica, pa ipak trebalo bi biti oprezan, budući da ona može da bude i samo jedan od niza simptoma opšte reakcije organizma koja se ispoljava na različitim organima, a u pojedinim slučajevima izaziva i anafilaktički šok sa prestankom disanja.

Dobri duh iz boce
Znanja o eterskim uljima čovečanstvo je počelo da sakuplja od pamtiveka. Korišćena su na razne načine: za masažu, pomešana sa nosećim masnim uljima, bademovim, čičkovim, jojobinim, avokadovim, a pre svih maslinovim, zatim u vidu raznih raspršivača, isparivača, kupki... U preventivne i terapeutske svrhe primenjivana su još u tradicionalnoj kineskoj medicini, njihova blagotvorna svojstva bila su poznata i u starom Egiptu, pa su travari i lekari važili za najpoverljivije osobe faraona, a u srednjem veku, svojim brojnim otkrićima, Paracelzijus je dostigao vrh evropske alhemije. Na samom početku nove ere napravljena je i prva aparatura za destilaciju eterskih ulja koja se, malo osavremenjena, i danas koristi. Posle nekoliko hiljada godina i Beograđanin Zoran Gutović, apsolvent fizičke hemije, dao je svoj doprinos primeni eterskih ulja, osmislivši aroma broš. Ovim pronalaskom, po pristupačnoj ceni, želeo je da demonstrira koliko je priroda moćna i koliko bi na nju, naročito u današnje vreme, trebalo da se oslanjamo.
- Kad odemo u prirodu, raširimo ruke i udahnemo, nismo ni svesni da taj osećaj zadovoljstva i lepote prvenstveno stvaraju eterska ulja biljaka koja nas okružuju i koja kroz disajne organe i preko kože dospevaju u krvotok i osvežavaju sve naše vitalne organe. Gotovo isti efekat postiže se korišćenjem aroma broša. On je kao mali lični sanatorijum u našim nedrima i za svakog čoveka koji živi u urbanoj sredini znači kontakt sa prirodom - uverava nas Gutović, objašnjavajući na koji način eterična ulja u jednoj staklenoj ampuli zapremine svega jedan mililitar toliko oporavljaju i harmonizuju naš organizam.
- Eterska ulja primenjena kroz aroma broš deluju dozirano i kontinuirano, po meri prirode. On se nosi zakačen sa unutrašnje strane odeće, što bliže disajnim organima, i to dvadeset četiri sata. Pod uticajem telesne temperature te mirisne komponente lagano isparavaju, pošto je fitilj koji se nalazi u ampuli programiran prema našoj telesnoj temperaturi od trideset šest stepeni, jedinoj konstanti za koju sam mogao da se vežem. Taj sadržaj koji se izluči tokom mesec dana, odgovara količini od trista šolja popijenog čaja.
U svojim recepturama, koje su rezultat desetogodišnjeg rada, Zoran koristi dvadesetak različitih eterskih ulja, a u jednoj ampuli najviše pet. 
- Nijedno etersko ulje ne može da se meša sa bilo kojim, jer kada se koriste zajedno, neka pojačavaju svoje dejstvo, a neka ga poništavaju. Tragajući za najboljim kombinacijama, dobio sam četiri programa, a peti, stimulativni, za koncentraciju i psihorelaksaciju, preuzeo sam od japanskog instituta za aromaterapiju. Korišćenje aroma broša može da pomogne kod problema sa disajnim organima, sinusima, bronhijama, bronhijalne astme i oslabljenog imuniteta, zatim kod aritmija, tahikardija i neuravnoteženog pritiska. Može da pospeši varenje, ublaži nadimanja stomaka i mučninu, a takođe i da umanji stres, depresiju ili tegobe u vreme menopauze. Kada su u pitanju disajni organi, upotrebljavam pre svega eterska ulja četinara, a kod toniziranja rada srca u osnovi je matičnjak u kombinaciji sa još nekim eterskim uljima.
Matičnjak su u srednjem veku zvali radost srca ili eliksir života zbog toga što podiže opšte stanje organizma. Praktično, kad srce počne normalno da radi, krv se puni kiseonikom, popušta mišićni spazam u predelu grudnog koša i čovek počne lakše da diše, a samim tim se bolje i oseća - objašnjava naš sagovornik.
Međutim, dodaje, kod terapeutske primene aroma broša potrebna je što preciznija dijagnoza.
- Dođu ljudi i kažu, imam povišen pritisak. Za to postoji više uzroka, recimo spondiloza ili loš rad bubrega. Dakle, ako se aromaterapeutski deluje na uzrok, rešićemo problem do kraja, a ako se deluje na posledicu, samo privremeno - ističe Zoran.
Aroma broš je kao patent prijavljen u našoj zemlji, a praktično je pred odobrenjem za Evropu i Ameriku. Ali, zapelo je kod finansija.
- Zasad bezuspešno, za pomoć sam se obraćao ministarstvima i nekim ljudima koji bi trebalo da shvate da je ovo proizvod koji može da postane ekološki brend naše zemlje, a siguran sam i civilizacijska tekovina 21. veka. Jer, šta nedostaje megalopolisima? Dah prirode! Ovde je snaga prirode zatvorena kao duh u boci i izlazi iz nje u precizno odmerenim količinama. Zamislite šta bi za nekog Njujorčanina, Parižanina ili Beograđanina značilo da uvek ima kod sebe ove ampule sa lekovitim biljnim molekulima Stare planine, Rtnja, Tare, Alpa Sredozemlja ili kanadskih šuma. Zato preporučujem ljudima da ponesu aroma broš kao odraz naše pripadnosti prirodi.

Spomenici prirode usred Beograda
Odvajkada je narod pojedina stabla odabirao za sveto drvo - zapis. U deblo je urezivan krst koji nas je upozoravao da mu se valja obratiti molitvom i ponekad se nasloniti na njega ne bi li se „preuzeo” deo životne snage. Nepisano pravilo glasi: „Ne sme se seći, sa njega se ne otkidaju grane, niti se njegovi plodovi koriste.”
Pored zapisa koje narod sam bira, postoje i stabla - spomenici prirode. U našoj metropoli ih je 49, i o njima se staraju zaposleni u JKP „Zelenilo Beograd”.
Među najpoznatijima je platan kod Miloševog konaka, po nekima najlepši u Evropi. Ovaj „Bečlija” je u Topčiderskom parku zasađen 1881. godine.
Posebnu pažnju zaslužuje hrast lužnjak na Cvetnom trgu, koji na Vračaru raste već dva veka, kao jedini sačuvan od cele šume hrastova.
Stablo ginka u dvorištu letnjikovca kralja Petra Prvog Karađorđevića jedan je od najvećih i najvitalnijih predstavnika listopadne egzotične vrste drveta - tercijalnog relikta čija se starost procenjuje jednim stolećem.
Kedar u Tolstojevoj ulici, prema predanju, zasadio je 1880. godine Josif Pančić.
Dva stabla himalajskog borovca u Ulici Žanke Stokić posađena su 1929. godine pokraj doma porodice Milutina Milankovića. 
(/slika2)U čemu je posebna vrednost ovih stabala, pitali smo Mirjanu Gucić, savetnika u Sekretarijatu za zaštitu životne sredine Beograda.
- To su, pre svega, reprezentativnost, starost, očuvanost, kulturno-istorijski značaj i pejzažna atraktivnost. Zaštićena stabla su uglavnom tipični predstavnici vrste, izrazite lepote, veličine i vitalnosti. Mogu biti autohtoni ili alohtoni, retki primerci egzotičnih vrsta ili relikata, rasprostranjeni na evropskom ili drugim kontinentima.
O stavljanju pod zaštitu prirodnih dobara (od 1991) odlučuje Skupština grada Beograda na osnovu predloga Zavoda za zaštitu prirode Srbije. Predlog sadrži stručnu ocenu o ispunjenosti uslova u pogledu posebnih vrednosti i svojstava prirodnog dobra, ocenu stanja i kategoriju i predlog režima i mera zaštite.
(/slika3)Na pitanje šta podrazumeva „starateljstvo“ o drvetu, naša sagovornica kaže:
-Zabranjena je seča, lomljenje grana ili kidanje lišća sa ovih stabala, deponovanje bilo kakvog otpada ili parkiranje vozila ispod njihove krošnje, loženje vatre u neposrednoj blizini. Zvanična odluka dozvoljava sve biološketehničke mere njihove zaštite, ali samo pod uslovima koje utvrđuje Zavod.
To što su dugoveka, međutim, ne znače da su večna, otporna na bolest ili nečiju nemarnost, pa tako, za razliku od stabala - zapisa, ukoliko budu oštećena ili uništena, gube svojstvo zaštićenog dobra. Takav je bio slučaj sa himalajskim kedrom u Tolstojevoj ulici koji je izgubio svoj „status” zbog narušenog izgleda i još 15 ranije zaštićenih stabala.

Drina - moćna i čista
Priča o Drini je priča o brzoj, moćnoj i čistoj reci koja nastaje od Tare i Pive i posle 346 kilometara krivudanja susreće se sa Savom. Po snagama vode, a mnogi smatraju i po lepoti, Drina je na prvom mestu na Balkanskom poluostrvu. Po burnoj istoriji koja se odvijala oko nje svakako je najinteresantnija: bila je vekovni granični prostor između Zapada i Istoka, duž nje su u Prvom svetskom ratu vođene velike ratne operacije između Srbije i Austrougarske.
Još nekoliko zanimljivosti: zabeleženo je da je 1896. godine dostigla najveći vodostaj - 14 metara iznad normalnog - i poplavila čuvenu ćupriju kod Višegrada. Pri tom je odnela varošicu Ljuboviju. Voda reke se ledila dva puta, 1929. i 1941. godine kod Bajine Bašte. U prvoj polovini prošlog veka na Drini su se okretala kola mnogih vodenica: samo u 1931. godini od Bajine Bašte do Savske Rače bilo ih je 53. Zbog velikog hidroenergetskog potencijala na ovoj reci moguće je podići 60 manjih hidroelektrana.
Rafting uz trube
Splavarenje na Drini ima dugu tradiciju. Još sredinom 19. veka krenuli su iz Perućca prvi splavovi „daščare” i „gredare”. Splavovima se odvlačila drvna građa sa planine Tare do Save i dalje do Beograda. U donjem toku Drine pre stotinak godina krstarili su austrougarski parobrodi i dolazili do Zvornika.
Kako je Drina poznata po svojim kanjonima i veštačkim jezerima, splavarenje je vremenom postalo turistička atrakcija. Krivudavi rečni tok ušao je i u narodno predanje izrekom „ispravljati krivu Drinu”, što zapravo predstavlja beskorisnost nekog posla, kao priča o Sizifu u grčkoj mitologiji. Ali brzi i krivudavi rečni tok može biti vrlo koristan za turizam ovog kraja. Rafting klub „Bajinobaštanski splavari” organizuje dobar provod i uživanje plovidbom gumenim čamcima na nekoliko trasa od Perućca do Rogačice, uz mogućnost prenoćišta u turističkim objektima duž obale.
(/slika2)Drina je ne samo plahovita već i darežljiva - pa tako boravak na njenim krivudavima obalama ipak nije Sizifov posao, već raj za ribolovce i zaljubljenike u prirodu. U prošlosti je ova zelenkasta reka brzog toka bila poznata i kao Zelenika.
- Tradicionalna manifestacija „Drinska regata” ove godine će se održati od 17. do 19. jula. Ona uključuje celodnevna dešavanja sa svirkom na plaži, trke čamaca od veštačkog jezera Perućac do Bajine Bašte i večernje koncerte. Prošle godine je okupila desetak hiljada posetilaca! Završnog dana organizuje se regata od Perućca do Rogačice sa plutajućim šankom, muzičkim splavom sa trubačkim orkestrima i mnoštvom učesnika koji uz zvuke trube i u veseloj atmosferi savlađuju drinske talase i virove - kaže nam Jovan Đurić, direktor Sportsko-turističkog centra „Bajina Bašta”. 
Već krajem juna počinje ribolov na mladicu i lipljen. U Drini su rekordni primerci ove ribe - najveća trofejna mladica ulovljena 1997. godine bila je teška čak 32 kilograma i duga 1,4 metra. Ovde je, kažu nam ribolovci, ulovljen i lipljen od 2,6 kilograma, što je jedinstven slučaj u svetu.
Ponovo vidre
Idilično malo mesto Perućac nalazi se na 13 kilometara uzvodno od Bajine Bašte, pribijeno uz padine Tare, i spaja istoimeno jezero sa Drinom i rekom Vrelo. Jezero je nastalo pregrađivanjem reke velikom betonskom branom na samo dva kilometra iznad naselja. Ovo jezero se, u dužini od 52 kilometra, pruža sve do Višegrada i Andrićeve „na Drini ćuprije”.
U letnjim mesecima u Perućcu je kao na moru, sa mnoštvom dešavanja na vodi, tu su i prigodni dečji bazeni, a za starije vožnja motornim čamcima ili sandolinama - kaže nam direktor Đurić.
(/slika3)Ali Drina nije lepa samo od Višegrada do Bajine Bašte. U donjem toku prema Zvorniku široka i čista predstavlja pravi raj za ribolovce, a u mnogim priobalnim naseljima, od sela Ovčinje do Velike Reke, ima dosta mesta za odmor, gde najčešće vikendom dolaze grupe iz Beograda, Novog Sada i drugih gradova.
Iako je najlepše opisana u delima Ive Andrića, za ovu priliku poslužićemo se citatom D. J. Deroka, koji je napisao: „Drina je na dubinama tamnozelena kao smaragd, u tesnacima tajanstveno crna od tame i sa srebrnastim odsjajem od ono malo sunca koje dopire sa visokog neba; negde, opet, nad šljunčanim sprudovima, opalna je kao sedef”.
Danas je divlja snaga Drine ukroćena branama i jezerima. Osim Perućca, tu su još dva, Višegradsko i Zvorničko. Reka je pomalo izgubila na ćudljivosti, ali je dobila na lepoti. Na njenim obalama niču moteli i etnosela, a posetioci zadovoljno kažu da odnedavno iz njenih voda ponovo izranjaju vidre.
-----------------------------------------------------------
Reka kao godina
Nedaleko od jezera Perućac iz masiva planine Tare izvire reka Vrelo i posle svog kratkog toka od 356 metara - tačno onoliko koliko godina ima dana - utiče u Drinu, stropoštavajući se sa visine i pravi izuzetno lep vodopad. Rečica Vrelo je meštanima Perućca, osim bistre planinske vode, darovala i ribnjak. Na njenom ušću u Drinu sagrađen je restoran „Vrelo” sa terasom koja se nalazi iznad samog vodopada.

Srpska zadužbina cara Justinijana
Moćni i mudri vizantijski car Justinijan I, jedan od sedamnaest rimskih imperatora poteklih sa prostora današnje Srbije, suvereno je vladao punih 38 godina. Ostao je upamćen po naporima da obnovi i ojača Istočno hrišćansko carstvo, po zakonodavnoj delatnosti (čuveni je zbornik kodifikovanog rimskog prava i propisa koji je nazvan po njegovom imenu), ali i po neizmernoj ljubavi prema supruzi, lepoj i ambicioznoj Teodori. Ništa manju ljubav nije gajio ni prema velelepnom gradu koji je podigao u postojbini, u podnožju Radan planine, gde je rođen oko 485. godine kao Flavije Petar Sabatije.
Ime Justinijan je dobio kad ga je posinio majčin brat car Justin I, inače bez sopstvenog poroda, a na presto je stupio 1. aprila 527. godine, preuzevši neograničenu vlast nad državom i crkvom od svog ostarelog i bolesnog ujaka kojem je, inače, gotovo celu deceniju bio pouzdani oslonac, savetnik i „desna ruka“. Ni sam Justinijan nije imao dece, pa ga je nasledio sestrić. Justin II, koji nije ni izdaleka dosegao veličinu svog prethodnika, jednog od najsjajnijih vladara u dugoj rimsko-vizantijskoj istoriji. Justinijan I je proglašen za sveca i Srpska pravoslavna crkva ga slavi u novembru.
Daleko od Carigrada
Priča o Justinijanovoj zadužbini, Caričinom gradu, vraća nas 15 vekova unazad, u vreme kad je naš drevni zemljak ratovao protiv varvarskih Vandala, Ostrogota i Vizigota u odbrani već zanemoćalog Rimskog carstva, gradio hramove i manastire u slavu pravoslavlja i pokušavao da u ovoj veri ujedini mnogobrojne narode kojima je gospodario. Najveća i najpoznatija crkva iz njegove bogate zaostavštine je, svakako, Sveta Sofija u Carigradu (odnosno Konstantinopolju, sada Istanbulu), kao i ona u Raveni, u Italiji, sa čuvenim, savršeno očuvanim mozaicima. Na jednom od njih se i danas može videti lik naočitog Justinijana, a na drugom njegove krhke, krupnooke žene Teodore koja je, ocenjuju istoričari, značajno doprinela uspešnoj vladavini svog supruga, mada je poticala iz najnižeg staleža i imala reputaciju kurtizane. Budućeg imperatora je upoznala u Carigradu, dok je on još bio šef Justinovih tajnih službi, a ona se već odrekla zanata bludnice i okrenula veri (monofizitskom učenju).
Željan da ostavi trajni trag u rodnom kraju, ali i umoran od dvorskih spletki, Justinijan odlazi iz Carigrada u provinciju, u mirne i pitome predele po strani od glavnih puteva, maštajući o budućem gradu širokih popločanih ulica, sa trgovima i fontanama, palatama i crkvama, kupatilima i lečilištima, freskama i spomenicima…
Na travnatoj zaravni koja se postepeno spušta s jedne strane ka istoku, s druge ka zapadu, na površini od 42.000 kvadratnih metara, oko 530. godine neverovatnom brzinom počinje da se uzdiže Justinijana Prima. Spoljašnji bedem dužine oko 500 metara štiti grad od mogućih neprijateljskih napada, unutrašnji deli naselje na tri celine, koje u sredini spaja forum ili agora, prostrani kružni trg ukrašen carskom statuom, oko kojeg buja javni život grada. Tog spomenika već odavno nema, a i sam trg, obrastao šibljem, današnjim se posetiocima ukazuje samo uz pomoć bujne mašte.
Od nekadašnjih radnjica sa pokrivenim tremovima i lučnim arkadama, gde su zanatlije nudile svoju robu, trgovci glasno pozivali mušterije, a dokoni prolaznici u toplim predvečerjima uživali u mirisu hrane, vina i voća, pretekao je tek pokoji savršen luk od crvene opeke - i hrpa kamenja. Kako smo obavešteni, na tim gomilama su sakupljeni i sortirani ostaci drevnih bedema i pokoje građevine. Arheolozi svakog leta oko mesec dana provedu na ovom lokalitetu, pa pre nego što odu zatrpaju iskopine da bi ih zaštitili do sledeće godine. Nasuta zemlja skriva i veći deo skupocenih podnih mozaika u trobrodnoj bazilici kraj centralnog trga, ali je kamena krstionica ostala nepokrivena.
Unutar gradskih bedema
(/slika2)Od agore glavna ulica vodi u jednom pravcu ka Gornjem gradu, gde su bili smešteni sveštenici i plemstvo, a u drugom, južnom, ka Donjem gradu, obitavalištu plebsa. U pravougaone ulične ploče ponegde su, od duge upotrebe, usečeni tragovi kočija i zaprega.
Na najuzdignutijoj tački Caričinog grada, Akropolju, nalazilo se sedište crkvene uprave, sa kompleksom episkopske palate koja se, po najvišim graditeljskim standardima tog vremena, zagrevala toplim vazduhom preko podnih instalacija, a tu se nalazila i bazilika sa kriptom, kao i velika crkva sa tri apside, atrijumom i krstionicom - jedna od najmonumentalnijih vizantijskih sakralnih građevina na Balkanu. Nažalost, nje više nema, a kakva je bila saznajemo iz opisa istog onog vizantijskog istoričara, advokata i književnika Prokopija iz Cezareje (Prokopija Kesarijskog), koji je beležio Justinijanove ratne pohode, graditeljske poduhvate, ali i dvorske intrige.
Prokopijeva knjiga „O ratovima“ smatra se najvišim dometom ranovizantijske istoriografije i najpouzdanijim dokumentom te vrste u šestom veku. Svojevrsna kritička dopuna ove hronike je „Tajna istorija“ u kojoj piše o „drugoj strani medalje“ Justinijanove vladavine i njegovih najbližih saradnika.
Caričin grad se pominje u četvrtom delu spisa „O građevinama Justinijanovim“, koji je objavljen 554. godine. Zahvaljujući Prokopiju, savremeni arheolozi su uspeli da upotpune sliku o veličanstvenoj metropoli, dragulju ranovizantijske crkvene i svetovne arhitekture nastale na grčko-rimskim uzorima, a antropolozi o svakodnevnom životu koji se tamo odvijao.
Bez oznaka i putokaza
Iskopavanja Caričinog grada započeta su još 1912. godine - o čemu se na samom lokalitetu današnji posetioci mogu obavestiti jedino sa dobro skrivene table na jednom od sačuvanih zidova - a prvi koji je u ruševinama prepoznao Justinijanu Primu bio je Vladimir Petković. I kasnija istraživanja su potvrdila da je zaista reč o važnom crkvenom, administrativnom i vojnom centru koji je car Justinijan podigao u ovom delu vizantijske države.
O njegovom značaju, nažalost, nismo mogli ništa da prosudimo kad smo, nedavno, posetili ovo arheološko nalazište. U stvari, kao da su se lokalne vlasti zaverile da ga što bolje sakriju. Od Leskovca do Caričinog grada ima oko 27 kilometara. Put do Lebana, oko 20 kilometara, dosta je dobar, ali narednih sedam je mestimično u rekonstrukciji, a mestimično teško prohodan makadam. Prolazak kroz selo Prekopčelica bio bi brži i ugodniji da su postavljeni vidljivi putokazi koji namernike upućuju ka nalazištu i da je ulica dovoljno široka da dva vozila mogu da se mimoiđu bez rizika.
Na osnovu mape iz turističkog vodiča pokušavamo da po izlasku iz sela otkrijemo pravo skretanje ka Caričinom gradu, ali to uspevamo tek zahvaljujući usmenom uputstvu ljubaznih meštana. Izlazimo na dobar put, ali smo ponovo nemoćni: levo šuma, desno njive, a gde su ruševine? Opet nam u pomoć priskaču žitelji Prekopčelice i upućuju nas ka stazi koja vodi „od dva stubića“. Sumnjičavo skrećemo na neoznačeni put i tek posle nekoliko stotina metara otkrivamo ostatke drevnog grada. Nigde table, nigde oznaka. Srećom, tu je lokalni istoričar amater sa grupom prijatelja.
Prateći njegova objašnjenja, u rasutim oblicima unutar gradskih zidina prepoznajemo neke od devet dosad otkrivenih bazilika i crkava (navodno ih je bilo dvadesetak). Između temelja srušenih javnih zdanja i porodičnih kuća hodamo na istok ulicom koju su nekada krasili tremovi. Presecamo glavni trg i odlazimo do bazena - cisterne uklesane u kamenu. Ona je, saznajemo, bila povezana sa glavnim vodovodom, dužine oko 16 kilometara, koji je polazio od Petrove gore. Tu je, kaže legenda, jedini izvor pitke vode otkrio izvesni svinjar, po kojem je mesto nazvano Svinjarica.
Izvan bedema koji je opasivao uže gradsko jezgro takođe su se nalazile stambene zgrade i crkve, ali i terme (javna kupatila). Justinijana Prima je imala i kanalizaciju, kao i neki drugi značajni gradovi Rimskog carstva sa kojima je naučnici porede (recimo Efes).
Potraga za zlatnom kočijom
(/slika3)Caričin grad će se ponovo proslaviti u ovom milenijumu, tvrde stručnjaci, u okviru novopokrenute turističke rute „Put rimskih careva“, koja obuhvata još i Sirmijum (Sremsku Mitrovicu), Singidunum (Beograd), Viminacijum (Kostolac), Feliks Romulijanu (Zaječar), Medijanu (Niš), Dijanu (Kladovo) i Trajanovu tablu i most (Đerdap). Takođe, on će biti dogodine predstavljen i na velikoj arheološkoj izložbi „Devet vizantijskih gradova“ u Bonu (Nemačka), najavio je nedavno dr Vujadin Ivanišević, rukovodilac iskopavanja.
Justinijana Prima posebno je očarala francuske arheologe, čiji tim, sa prof. Bernarom Bavanom na čelu, već pune tri decenije sarađuje sa srpskim kolegama. U projekat su uključeni i univerziteti u Parizu, Strazburu i Turu, kao i muzej Luvr. Neki (domaći) zli jezici tvrde da je Francuze privukla legenda o zlatnoj carskoj kočiji koja je ostala u ruševinama Caričinog grada kad je, svega osam decenija po osnivanju, razoren u napadu varvara.

Kućni bicikl
Ko želi da ima kućni bicikl, morao bi da ima i kuću. Ako ima samo sobu, bicikl bi mogao da bude i sobni. Dakle, svako, ko želi tu stvar, treba da ima mesto gde će da ga metne. Prednost bicikla u kući je u tome što ne morate da ga vozite. Vremenom on postaje skulptura, deo prostora, nekretnina. Baš kao i vi, koji ste i zaboravili kad je ta stvar nabavljena i zbog čega.
Ako ipak savladate svoju bezvoljnost, saberete nešto energije i popnete se na isti (bicikl) važno je znati nekoliko stvari: 1. Ma koliko zapinjali, nećete se pokrenuti. 2. Ma koliko se znojili ostajete u mestu. 3. Ma koliko kilograma imali pre vežbanja, ništa nećete izgubiti. 4. Ma koliko izgubili – sve će te povratiti. 5. Ako vas neko ne prepozna posle višemesečnog vežbanja, u pitanju su dve stvari: a) vežbao je on! b) nije vas prepoznao jer to i niste bili vi.
Pronalazač (sobnog) bicikla se dobro setio da svom patentu ne meće točkove. Ostajanje na svom mestu (u sedlu), pouzdan je dokaz vaše stabilnosti. Niste vi ličnost koja menja svoje stavove kad i gaće. Nego češće. Ali okretanje pedala vam ipak ostavlja iluziju o kretanju i dalekim putovanjima.
Za vežbanje na ovoj savršenoj spravi važna je atmosfera. Ako stanujete u Boru ili Pančevu, obavezno otvorite prozor. Benzen, hlor i azot-dioksid su sastojci neophodni za vaš organizam. Oni koji nemaju takvu pogodnost, moraju čak na Krakatau, kako bi udisali odgovarajuća vulkanska isparenja.
Važna je i muzika. Ako nemate kasetu sa delima Karla Orfa, ili Žaka Ofenbaha, da ne kažemo Johanesa Bramsa, onda može i hit „Uz Moravu vetar duva!” Uz to delo srpske rečne klasike, imate utisak da vozite drogirani kao Lens Amstrong.
Pre vožnje nikako ne smete uneti više od 1.000 kalorija. Dakle, maksimalna količina hrane pred statične biciklističke napore može se svesti na: masna svinjska rebarca, malo podsušena na dimu i vetru, količine do omanjeg kilograma. Sve to u plehu, sa mladim krompirima i svežom paprikom, magacinom vitamina. Sipa se mlako pivo, koje otmete od sebe, kako bi krmence dobilo poseban kolor i šmek.
Za predjelo se uzima zdrava bela slanina „sapunjara” sa belim lukom, kako biste rasterali druge vežbače ako ih uopšte ima u vašoj kući. Ako se otromboljite i omlitavite tokom vožnje, to ne znači da ste se prejeli, nego da ravnoteža masti, ugljenih hidrata i triglicerida nije bila najbolja.
Da biste izgubili trigliceride, potrebno je da sa predloženim bogatim jelovnikom terate točak (bicikl) najmanje tri puta sedmično po tri minuta. Ali, pazite. Svaki gubitak u nama izaziva setu i nostalgiju. Pa tako i trigliceridi, za kojima se neizostavno vuku i njihovi prijatelji lipiti.
Ko želi da nadomesti trigliceride, a i lipide, naravno, predlažemo mu: duvanske čvarke pola kile, obične čvarke sa 162 posto masti, isto toliko, krvavice i crevca u salamuri, švarglu i kobasice od mlevenih kokošijih nogu, sitnog perja i kožice, pihtije od papaka i krmećih ušiju, goveđe džigerice, zapečene škembiće, viršle od struganih kopita, teleću glavu, komada jedan u iznutricama od mešanih domaćih masnih životinja, po želji.
Da bi pozitivni efekti bili potencirani, masu navedene zdrave hrane preliti sa pola litra hladno ceđenog maslinovog ulja, a posle ručka, našte srca smandrljati dve kile kominjaka sa sifonom koji se prodaje na Kaleniću.
Odmah zatim, osetićete takvu energiju i volju koja će vas prosto naterati da se popnete na bicikl. Okrećite pedale dok vidite. Kad vam se smrkne, znači da ste stigli gde treba. Zato, posle navedene terapije zdravom hranom, a pre treninga koji će vas učiniti vitkim i lepim, obavezno stavite kacigu na glavu.

Medicinske zagonetke
Malaksalost, umor, slabost u nogama, bili su početni znaci bolesti koja je pre nekoliko godina presekla uspešnu karijeru jednog beogradskog hirurga u punoj životnoj i profesionalnoj snazi.
Od trenutka pojave prvih simptoma, njegovo stanje se ubrzano pogoršavalo, a opšta klinička slika dramatično menjala. Ceo sistem funkcionisanja organizma kao da je propadao, da bi pacijent u jednoj fazi postao gotovo nepokretan.
Danas je njegovo stanje stabilizovano na tački koja samo donekle omogućava normalan život, hoda uz pomoć štapa, trpeći povremeno jake bolove, na posao se vratio, ali ne i u operacionu salu. Situaciju tešku samu po sebi dodatno otežava okolnost da ni on ni njegove kolege ne uspevaju da odgonetnu šta mu se zapravo dogodilo.
U dijagnostičkim lutanjima bili su obuhvaćeni svi mogući potencijalni uzročnici, od virusnog ili malignog oboljenja do skleroze multipleks, ali precizna dijagnoza nikad nije postavljena.
Zagonetni medicinski slučajevi ostaju, nažalost, neminovnost zdravstvene struke modernog doba, nezavisno od stepena tehnoloških dostignuća i usavršenosti dijagnostičkih postupaka.
U Velikoj Britaniji, prema podacima koje je nedavno objavio londonski „Gardijan”, čak 15 do 30 odsto bolesničkih kartona u osnovnoj zdravstvenoj zaštiti vode se pod oznakom MUPS, što je skraćenica od engleske kovanice „medicinski neobjašnjeni fizički simptomi”.
Uz nekoliko upečatljivih primera, list navodi slučaj 58-godišnje pacijentkinje, bivše medicinske sestre, koja od pre četiri godine, i lakše saobraćajne nesreće, ima velike teškoće sa disanjem i oseća nepodnošljivu mučninu, čim malo sagne glavu. Pokušavajući da odgonetne svoju bolest počela je da obilazi specijaliste. Bila je kod interniste, neurologa, ortopeda, fizijatra, homeopate, podvrgla se svim laboratorijskim ispitivanjima i svim snimanjima (rendgen, skener, magnetna rezonanca), ali su svi nalazi bili uredni i niko nije mogao da utvrdi šta je uzrok poremećaja zbog kojeg je morala i posao da napusti. Potpuno obeshrabrena, nesrećna žena je odustala od daljih ispitivanja, a sebi olakšava život stalnim nošenjem medicinske kragne.
Lekari su na muci kad su u pitanju ovakvi slučajevi jer su oni, često, slični psihosomatskim poremećajima. U zvanično prihvaćenoj stručnoj terminologiji, MUPS se međutim odnosi na kliničku situaciju gde uzrok simptoma naprosto ne može da se utvrdi.
Zbunjujući medicinski slučajevi su istovremeno i izazov savremenoj nauci. U Sjedinjenim Državama upravo je pokrenut pilot projekat kliničkog istraživanja nedijagnostikovanih bolesti. Noseću ulogu u ovom poslu na kojem će biti angažovane desetine specijalista imaće Klinički centar Nacionalnog instituta za zdravlje u Betezdi, a u saradnji sa više referentnih ustanova. Kako je objavljeno na sajtu Nacionalnog instituta, očekuje se da prvi pacijenti budu primljeni početkom jula. Planira se da svake godine na ispitivanje bude primljeno od pedeset do sto bolesnika, a o njihovom izboru odlučivaće poseban konzilijum koji će činiti sam vrh američkih specijalista raznih medicinskih grana – onkologije, imunologije, dermatologije, genetike, patologije, interne medicine, pedijatrije... Svi oni biće angažovani na rešavanju medicinskih zagonetki s ciljem ne samo da pomognu obolelim ljudima, već i da istovremeno unaprede znanja o retkim i nedovoljno ispitanim bolestima.

Rogonje
Jedna, naizgled virtuelna stvar, čvrsto povezuje oženjene muškarce i neženje. To su rogovi koje i jedni i drugi, svesno ili nesvesno nose kao krunu svojih ljubavnih poraza. Prinčevi među rogonjama su jednorozii srndaći, dok je jelen neprikosnoveni kralj.
Jednorog je muškarac koga je partnerka prevarila samo jednom. Ma koliko ta činjenica utešno zvučala, on je u osnovi konj. Srndać je, za razliku od jednoroga, u hroničnom problemu i zbog takvog ponašanja srne često nije siguran da li je „lane moje”, odnosno njegovo ili ko zna čije.
Jelen je na tronu i dok nadmeno ljušti pivo, košuta se redovno „troši” po beogradskoj šumi koja je po njoj i dobila ime.
Na filozofsko pitanje ko nam u stvari nabija rogove, da li su to naše devojke, verenice i supruge ili su to prevejani švaleri, još uvek niko nije dao precizan odgovor. Možda je to zato što tako formulisano pitanje ne ostavlja ni trunku mogućnosti da smo najčešće tome zaslužni upravo mi, rogonje.
Ako neko misli da su švaleri pošteđeni rogova, grdno se vara. Evo, na primer ja!
Nije za hvalu, ali imao sam nekoliko uspešnih švalerskih poduhvata. Jednog od mojih rogonja sam čak i upoznao. Momak je bio uspešna kombinacija Švarcenegera i Kišona, sa šarmom Jatovog stjuarta. Nisam ni ja bio loš, ali u poređenju sa njim – pravi šmokljan.
Doduše, ja sam tada bio „šutanovac”, a on „roganović”.
Na moje pitanje zašto ga je varala sa mnom ona je samo rekla:
– Pa, je l' si video kakav jeluzer?!
I ko sad da razume žene?! Onaj kome to pođe za rukom treba da dobije Nobelovu nagradu za sve oblasti.
Serija ovakvih događaja nije mi se obila o glavu, već mi se za nju zalepila u vidu rogova koje više ni jedan plastični hirurg, pa ni psiholog ne može da ukloni.
Prve rogove, bar one za koje znam, nakačio sam pre desetak godina kada sam slučajno sreo jednu od mojih verenica kako u zagrljaju nekog tipa šeta kuče pored Save. U poređenju sa tim klipanom ja sam bio Džordž Kluni. Ma, kakav Kluni – Đuričko!
Ali ko da razume žene!?
Okrenuo sam se i odneo kući svoj novi čiviluk.
Kada sam o ovome pričao mom prijatelju Ranku, pesniku i iskusnom mangupu, on se samo nasmejao i odgovorio mi u stihu:
„Kad si mlad i zelen/lako postaneš jelen./Čim kročimo iz pelena/već ličimo na jelena./Što više digneš nogova/naraste ti duplo rogova/i bridi samo kad prvi nikne/na ostale se čovek navikne.”

Ludom vožnjom protiv kašnjenja
Džeremi Klarkson (48), čuveni kolumnista „Sandej tajmsa” i „Sana” i autor poznate emisije o automobilizmu „Top gear” koja se emituje na Bi-Bi-Siju, ovih dana ponovo je u žiži interesovanja ne samo britanskih medija. Uticajni engleski list „Gardijan” uvrstio je Klarksona na listu ličnosti o kojima se najviše govori zbog njegove izjave da ne vozi brzo i da je najveća brzina kojom je vozio 300 kilometara na sat.
Klarkson se pojavio u emisiji koleginice Rosi Bojkot, koja ga je neprijatno propitkivala o temama vezanim za automobilizam budući da važi za čoveka koji „ludo vozi” i ne haje za ekološke priče o štetnosti izduvnih gasova, Ljubitelj brze vožnje je izazvao pravi skandal odbacivši najpre pravila o ograničenju brzine kao nešto „što usporava ljude koji moraju da završavaju poslove” a zatim izjavom da osobe koje kasne na sastanke treba „upucati u facu”.
Rezultat ovog televizijskog šoua bio je takav da je „Gardijan” stao na stranu Klarksona i uvrstio ga na listu ljudi o kojima se najviše govori u zemlji, dok je domaćicu programa, zbog njenih pitanja o ugroženosti čovekove sredine, nazvao samozvanim borcem za zaštitu okoline. Klarkson je odbio da odgovori na pitanje o zagađenju vazduha. U emisiji je učestvovao i njegov sin koji je odgovarajući na pitanja publike otkrio da je naučio da vozi kad mu je bilo samo sedam godina. Klarkson je inače oženjen Frensis Ketrin Kejn, koja mu je i agent i sa kojom ima troje dece.
Gosti njegovog šou-programa na Bi-Bi-Siju neretko tvrde da su oni koji se zalažu za više pešačenja i vožnje biciklom, a manje izduvnih gasova iz automobila, samo kvaziborci u lovu na naivne donatore. Pokreti angažovani za spasavanje pojedinih životinja u njegovoj emisiji često su predstavljeni kao grupe koje izmišljaju da je neka vrsta ugrožena kad god im ponestane para pa moraju da poprave saldo na bankovnom računu.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Pevam bolje nego kad sam bila mlada
Velikim koncertom u Sava centru, u četvrtak, 19. juna, Olivera Katarina-Šakić, izuzetna pevačica i glumica, rođena Beograđanka, prvi put će, javno, uživo, izaći na srpsku scenu posle više od – trideset godina!
Ona je bila na vrhuncu popularnosti krajem šezdesetih, posle svetskog uspeha sa kultnim filmom „Skupljači perja”, reditelja Aleksandra Saše Petrovića i sa dvojicom posebnih glumaca: Bekimom Fehmijuom i Velimirom Batom Živojinovićem.
A pesma iz tog filma „Đelem, đelem” širom joj je otvorila vrata čuvene pariske „Olimpije” u kojoj je održala čak sedamdeset i dva uzastopna koncerta!
Uvertira za njen novi koncert, u četvrtak, u Sava centru, bio je film „Čarlston za Ognjenku”, reditelja Uroša Stojanovića, u kome Olivera ima značajnu ulogu. 
U međuvremenu, u proteklih tridesetak godina, ona je, sa sinom Manetom, pre i posle smrti muža, Miladina Šakića, kako kaže, „bukvalno proganjana i zastrašivana i živela od prodaje svoje imovine”. 
Da li imate tremu pred ovaj koncert?
Pozitivnu da, onu koja me tera da budem bolja od sebe. Ali jedva čekam da dođe taj dan. Odlučila sam da pokažem našim ljudima šta su sve propustili što me tolike godine nisu ni videli ni čuli. Koncert će biti iz tri dela. U prvom će biti moji poznati hitovi i šansone Edit Pjaf. U drugom ću pevati bisere naše stare, izvorne muzike, a u trećem ciganske pesme pune ritma i žara. 
Ko će biti uz Vas?
Pratiće me niški bend „Groš”. Oni su vredni momci i veoma dobri muzičari. Pripremili smo tridesetak pesama svih vrsta. Pre neki dan sam osam sati pevala bez odmora, a ovi mladi muzičari su to lako odradili. Biće tu još muzičara, jedan hor, prateći vokali, pa trubači... A biće i iznenađenja... Brigu o organizaciji i režiji preuzeo je reditelj Gorčin Stojanović, direktor drame Jugoslovenskog dramskog pozorišta. 
Da li će doći kolege sa klase, sa Akademije?
Studirala sam glumu uz Milenu Dravić, Stanislavu Pešić, Petra Kralja, Duška Golumbovskog... Bila je to vrlo jaka klasa. Ali putevi su nam se razišli. Stanislave više nema. Sad, samo ponekad, sretnem Petra... 
A stare ljubavi?   
Ni njih više nema. Živ je samo Vuk Vučo. Prvi put sam se ozbiljno zaljubila kad sam imala petnaest godina. Moj dečko je bio Milan Muškatirović, vaterpolo golman Partizana. Svake večeri me dočekivao ispred škola, pa me pratio do kuće... 
Da li ste gledali Milana u igri?
Kako da ne... Odlazila sam na sve utakmice. I najbučnije sam navijala. Pre svega za njega. On je veoma brzo stekao svetsko sportsko ime. Bio je najbolji golman sveta, ali i veoma obrazovan mladić, student tehnologije... Bili smo zajedno više godina. I ja sam plivala, amaterski, ali uporno. Mogla sam od starog mosta da doplivam do Ade. A to je uzvodno!
Šta je Milan želeo?
Imao je ozbiljne namere, ali i stroge zahteve. Nije želeo da studiram glumu već pravo. I poslušala sam ga, ali nisam dugo izdržala. Pošteno sam mu sve kazala i svako od nas je otišao na svoju stranu. Ostali smo dobri prijatelji. 
Kad ste upoznali publiku?
Već na drugoj godini Akademije. Dobila sam stalni angažman u Narodnom pozorištu, za ulogu Koštane. I tada se dogodilo čudo. Ošamarila sam novinara Vuka Vuča zbog kritike da sam „milolika priučena balerina”. Posle toga smo se zbližili do te mere da smo „preko noći” ušli u bračne vode. Ipak, u tom odnosu nismo se zadržali duže od godinu i po.
Kojim putem ste tada pošli?
Nisam menjala smer. Ostala sam u pozorištu, ali ne sama. Uz mene je tada bio Ratko Dražević, srpski „Džems Bond”, ozbiljan srpski obaveštajac, žestoki patriota, koji, je, istovremeno, bio prvi čovek srpske filmske industrije. Živeli smo sedam godina u vanbračnoj zajednici. Bila je to velika, dramatična ljubav. 
Ko Vas je uveo u film „Skupljači perja”?
Reditelj Saša Petrović. A kad mi je pokazao prve snimke htela sam da odustanem. Kad sam se videla, doživela sam šok. Ništa mi se nije dopalo. Počela sam da plačem, a Saša se smejao... I ubedio me da ostanem na snimanju. Rekao mi je da će sve biti dobro. I bilo je. To je film za sva vremena. U Kanu je te 1967. godine nagrađen, a u „Njujork tajmsu” su za mene napisali da je rođena „nova Ana Manjani”.
Šta Vam je doneo taj film?
Veliku svetsku popularnost. Na zatvaranju festivala u Kanu imala sam istu minutažu za pevanje kao i Grkinja Nana Muskuri i Amerikanka Dajana Vorvik. A posle toga sam u Parizu, u „Olimpiji”, održala sedamdeset i dva uzastopna koncerta! Pevala sam melodije iz filma, pa francuske šansone, romanse, ciganske i srpske narodne, izvorne pesme...
Kad je u Vaš život ušao novi čovek?
Upoznala sam 1969. čoveka za nezaborav. Bio je to Miladin Šakić, potpredsednik Beograda u vreme kad je Branko Pešić bio predsednik gradske vlade. Ratko Dražević je bio čovek veoma značajan za moju karijeru, a Miladin Šakić je značajan za moje ispunjenje kao žene i kao majke. Sa Miladinom imam Maneta (37), našeg divnog sina, lepog mladića, akademskog slikara... Nažalost, Miladin je umro kad je Mane imao samo petnaest godina. 
Kako se to dogodilo?
Sve se zbilo kao u nekom horor filmu. Još dok je Mane bio u pelenama, kad je imao sedam meseci, Miladin je doživeo strašnu saobraćajnu nesreću na službenom putu. Ovaj događaj podseća na onaj kad je poginuo visoki funkcioner Slobodan Penezić Krcun. U kolima su, uz šofera, bili Branko Pešić i moj Miladin. Nisu poginuli, ali su imali tako teške povrede od kojih su se godinama lečili. Miladin je imao dve frakture baze lobanje, zdrobljen lakat, izliv krvi u pluća... Postao je ozbiljan bolesnik koji je četrnaest godina kasnije umro od infarkta. 
Šta ste tada učinili?
Bili smo pritisnuti sa svih strana. Nestala sam kao glumica i pevačica. Vlast nas je „sahranila žive”. Nisam mogla ni za Novu godinu da pevam. Miladin je, onako slomljen, jako patio sve do smrti. Nismo nikad dobili stan. Onaj koji smo imali kupili smo našim novcem, uglavnom onim koji sam zaradila u Parizu.
Zašto se to dogodilo?
Nisam to saznala. Ostala sam bez posla, a sedam puta su nam provaljivali u stan. Sve su nam preturili, a ništa nisu uzeli! Pokupili su nam samo Miladinovo oružje. Bila je to, očigledno, neka vrsta političkog progona koji nikad nisam razumela. 
Od čega ste živeli? 
Prodavala sam svoju imovinu: slike, delove nameštaja a, na kraju, i stan. Odrekla sam se stana da bi 1999. godine, posle bombardovanja, omogućila sinu da ode u Španiju, a ja sam ostala u Beogradu u iznajmljenoj garsonjeri, sa penzijom od 19.000 dinara. 
A kad je stigao 5. oktobar?
Samo sam te večeri bila srećna. Verovala sam da je najgore prošlo. Kad sam čula da zovu umetnike pred Gradsku kuću, priključila sam se toj grupi. Jedna pevačica je izviždana, a kad sam stigla na balkon i zapevala pesmu „Alaj mi je večeras po volji” ljudi su me burno pozdravili, pevali su, bacali kape uvis... Tada sam pomislila da će mi nova vlast omogućiti da se vratim umetnosti. Ali, to se nije dogodilo do 2006. godine, kad sam dobila ponudu da igram u filmu „Čarlston za Ognjenku”. 
Kako se to dogodilo?
Mladi reditelj Uroš Stojanović mi je zakazao sastanak u kafiću. Doneo mi je ružu i ponudio ulogu za koju je kazao da je po meri Grete Garbo... Posle premijere dobila sam mnogo pohvala i čestitki. Usmenih i pismenih. I mnogo cveća... Zato sad, sa velikim uzbuđenjem, očekujem ovaj svoj koncert koji će se održati u četvrtak, 19. juna, u Sava centru. 
A nove uloge?
Verujem da će ih sad biti. Evo, na ovaj moj koncert će doći jedna filmska ekipa iz Francuske. Biće tu i zbog filma „Čarlston za Ognjenku” i zbog koncerta. U pitanju je velika uloga... Ali, sad mi je u prvom planu ovaj koncert. 
Kako ćete pevati?
Bolje nego ikad. Dokazaću to. Ljudi koji me sad slušaju na probama ne mogu da veruju kako dobro pevam. Čak bolje nego kad sam bila mlada i razdragana. To se događa i zato što sad, posle ovoliko životnih muka, iz mene pevaju i sve moje rane. Ali nisam ogorčena, nisam izgubila veru u ljude...
Kako živite?
Vrlo usamljeno. 
Da li je Vaša samoća odluka ili prinuda?
I jedno i drugo. Jer, ženu lepu i ženu ženku svako želi. Svako bi da bude sa njom. A kad prođu godine i dođu životni problemi, nigde nikog nema. Svi se uplaše, razbeže... Mnogo mi je žao što sam, u toku života, upoznala i mnogo kukavica. 
A da li ste odvajali ljubav od onoga što sledi..?
Ne. Nikad. To je apsolutno nerazdvojivo. To što sledi je samo plod, kruna ljubavi. Pisala sam i pesme. Odgovoriću vam na ovo pitanje i u stihu: U krevetu sam znala da si muško. E, da je život postelja meka znala bih da imam pravog čoveka...

Korisna uvertira za Vimbldon, danas u finalu Đoković – Nadal
Najbolji srpski teniser Novak Đoković plasirao se u finale turnira „Kraljičinog kluba” u Londonu pobedivši u polufinalu Argentinca Davida Nalbandijana sa 6:1, 6:0 posle samo 48 minuta igre.Đoković (drugi nosilac) je osmog tenisera sveta prosto počistio sa terena. Bio je toliko superioran, da Argentinac jednostavno nije pronalazio nikakav način da mu se ozbiljnije suprotstavi.
Nalbandijan je osvojio jedan jedini gem i to na startu meča, kada je poveo sa 1:0. Nakon toga, usledila je prava kanonada trećeg reketa sveta, koji deprimiranom rivalu nije prepustio ni jedan gem, pa je Argentinac pretrpeo možda najubedljivi poraz u karijeri.
Đoković je u fantastičnoj seriji osvojio dvanaest gemova uzastopce, prosto se poigravajući sa Nalbandijanom, koji je dosta grešio. Besprekornim servisima i snažnim, preciznim udarcima s lakoćom je osvajao poene i u velikom stilu okončao neočekivano lak posao.„Zaista je teško reći šta se ovo dešavalo. Nalbandijan je veoma dobar teniser, ali je meni jednostavno sve išlo od ruke. Prosto je neverovatno kako sam lako pobedio. Veoma sam zadovoljan”, izjavio je posle meča Đoković.
Srbin će danas u finalu igrati protiv prvog nosioca Španca Rafaela Nadala, koji je u prvom polufinalu pobedio branioca titule Amerikanca Endija Rodika (7:5, 6:4). Biće to 12 meč Đokovića i Nadala. Do sada je Španac slavio u osam, a poslednju pobedu ostvario je u polufinalu „Rolan Garosa”.
„Videćemo šta će da se dogodi. Sa Nadalom sam jedini put igrao na travi prošle godine u polufinalu Vimbldona, kada sam mu predao meč zbog umora. Stvari su, međutim, sada drugačije. Spremniji sam, a ova pobeda mi mnogo znači. Verujem da i u finalu mogu da pružim barem približnu igru kao protiv Nalbandijan”, rekao je Đoković kome će današnji finale biti prvi na travnatoj podlozi čime je pokazao da u odličnoj formi dočekuje Vimbldon, treći gren-slem turnir u sezoni, koji počinje kroz nedelju dana u Londonu.
Inače, turnir „Kraljičinog kluba” u Londonu igra se za nagradni fond od 713.000 evra.
---------------------------------
I Zimonjić i Nestor u finalu
Naš teniser Nenad Zimonjić u paru s Kanađaninom danijelom Nestorom (drugi nosioci) igraće danas u finalu turnira „Kraljičinog kluba” u Londonu. U polufinalu se savladali Čeha Čermaka i Australijanca Kera s 6:3, 7:6 (7:3).
Za trofej u Varšavi Davidenko i Robredo
U finalu turnira tenisera u Varšavi, koji se igra za nagradni fond od 425.250 evra, sastaće se glavni favoriti, Rus Nikolaj Davidenko i Španac Tomi Robredo.Davidenko je u polufinalu pobedio Italijana Fabija Fonjinija sa 6:2, 6:3, dok je Robredo bio bolji od trećeg nosioca, Argentinca Huana Monaka 6:4, 6:4.

Đoković s Nalbandijanom za finale na travi
Novak Đoković (treći na svetskoj rang-listi) kao drugi nosilac igra danas oko 16 časova s najboljim argentinskim teniserom Davidom Nalbandijanom (8), četvrtim nosiocem, u polufinalu u Kraljičinom klubu u Londonu, na jednom od najuglednijih turnira posle četiri za „gren-slem”. U četvrtfinalu je lako sa 6:2, 6:2 pobedio prvog „reketa” Australije, a nekada i prvog na svetu, Lejtona Hjuita (30), 11. nosioca. I drugi polufinalni meč igra se danas, a sastaju se Španac Rafael Nadal (2), prvi nosilac, i branilac trofeja Amerikanac Endi Rodik (6), treći nosilac.
Đoković je osvojio deset trofeja s turnira ATP, a tri puta je bio finalista. Ima „gren-slem” titulu i četiri s takmičenja iz takozvane masters serije. Pobeđivao je i na tvrdoj podlozi i na šljaci i u dvorani, ali na travi, na kojoj se igra i u Londonu, još se nije domogao ni odlučujućeg meča. Za to ima opravdanja, pošto se na travnatoj podlozi održavaju tek četiri turnira u Evropi u dve nedelje između „Rolan Garosa” i Vimbldona, koji je i vrhunac (u SAD se igra u Njuportu gde je teniska Kuća slave).
Nalbandijan, s kojim Đoković ima skor 1:1, pobedio je u četvrtfinalu sa 6:4, 3:6, 7:6 (7:3) Francuza Rišara Gaskea (10), petog nosioca. Nadal je jedva izašao na kraj s gromovitim servisima Hrvata Iva Karlovića (22), osmog nosioca (35 asova). Bilo je 6:7 (5:7), 7:6 (7:5), 7:6 (7:4). Najbolji britanski teniser Endi Marej (11), šesti nosilac, nije izašao Rodiku na megdan zbog povrede palca ruke.
U polufinalu su kao drugi nosioci u igri parova i Nenad Zimonjić i Kanađanin Danijel Nestor, a ovo je njihovo prvo zajedničko iskušenje na travi. U trećem kolu su savladali osme nosioce Indijce Maheša Bupatija i Rohana Bopanu sa 6:4, 6:4. Danas se sastaju sa sedmim nosiocima Čehom Františekom Čermakom i Australijancem Džordanom Kerom. U drugom meču igraju peti nosioci Brazilci Marselo Melo i Andre Sa i šesti nosioci Belorus Maks Mirni i Britanac Džejmi Marej.

Srbija odlična, uprkos porazu
Od izveštača „Žurnala” 
Sao Paolo, 14. juna – Muška seniorska reprezentacija Srbije poražena je od Brazila u prvoj utakmici Prvog vikenda „A” grupe Svetske lige u Sao Paulu, ali ne da nije razočarala, već je kvalitetnom igrom prijatno obradovala sve ljubitelje odbojke. Domaćin je danas slavio s 3:2 (22:25, 25:23, 25:18, 23:25, 15:11), posle 118 minuta igre, ali po prikazanoj igri ne bi bilo nezasluženo ni da su pobedili naši. 
Odlično su izabranici Igora Kolakovića odigrali prvi meč u Sao Paulu protiv Brazila. Prvi set je pripao Srbiji, koja je dominirala i praktično utišala 11.000 vatrenih navijača domaćina. U drugom setu vodila se izjednačena borba, da bi Brazil u finišu iskoristio drugu set loptu za izjednačenje. Treći set je pripao domaćinu, koji je znalački iskoristio greške Srbije u finišu seta. Četvrti set je ponovo pripao Srbiji, posle mnogo kvalitetnije igre, nego u trećem. U odlučujućem, petom setu, vodila se prava rovovska borba. Uspeli su „plavi” da nadoknade minus od tri poena i uđu u izjednačenu završnicu. Ipak, daleko iskusniji Brazil, uz nekoliko spornih sudijskih odluka, doprineli su da Srbija bude poražena na startu ovogodišnje Svetske lige.
– Odigrali smo izvanredan meč i to će biti pozitivno iskustvo. Očekujem da ćemo sutra igrati još bolje. Danas smo izgubili, ali posle ovakve igre, mislim da sutra imamo šansu da trijumfujemo, – objasnio je Bojan Janić, primač „plavih”.
Selektor Srbije Igor Kolaković kazao je da je bilo veliko zadovoljstvo igrati u Sao Paulu protiv Brazila:
– Odigrali smo odličnu utakmicu, izgubili, ali rezultat je za nas zadovoljavajući. Očekujem da ćemo sutra još više podići nivo igre.
Kapiten Brazila Gustavo Endres smatra da je Srbija odlično servirala i terala njegov tim da pravi greške: 
– Iznenađeni smo bili kvalitetom igre rivala, pa je meč bio veoma težak. Nadam se da ćemo sutra igrati bolje i tako se odužiti navijačima za fantastičnu podršku.
– Napravili smo previše grešaka na servisu i prijemu, ali ova utakmica je bila odličan test za nas. Znali smo da će biti teško i da ćemo morati dobro da se potrudimo da ostvarimo prvu pobedu u Svetskoj ligi – istakao je selektor Brazila Bernardo Rezende.
Brazil i Srbija će sutra od 15 časova po našem vremenu odigrati drugu utakmicu Prvog vikenda „A” grupe Svetske lige. RTS će direktno prenositi utakmicu na Drugom kanalu.
Dvorana: Žeraldo Žoze de Almeida. Gledalaca: 10.999. Sudije: Valerdi (Meksiko) i Salvatore (SAD).
BRAZIL: Bruno (1), Marselinjo (2), Heler (8), Sidao, Samjuel, Muriljo (13), Andre (26), Seržo, Aanderson (2), Nalbert, Gustavo (11), Dante (19). Selektor: Rezende.
SRBIJA: Kovačević (4), Bojović, Bjelica (12), Janić (4), Petković (2), Samardžić, Grbić, Nikić (13), Gerić, Miljković, Starović (26), Podraščanin (13). Selektor: Kolaković.

Ajmo, ajde, svi u...
Možda su i druge istočnoevropske zemlje prolazile kroz proces televizijske obuke za približavanje EUkoja je pokazala spremnost da i za tu vrstu opšteg obrazovanja, građanskog vaspitanja ili medijske samopropagande, otvori „pretpristupne fondove”. Naši TV gledaoci već neku godinu imaju priliku da savlađuju abecedu u okviru predmeta zvanog Evropska unija, s lekcijama posvećenim istoriji Zajednice, osnovnom ustrojstvu njenih institucija, mehanizmima odlučivanja i upravljanja, procedurama, pojmovima, terminima...
Maja Divac bila je jedan od prvih posrednika u takvoj edukaciji kroz emisiju „Eunet” produkcijske grupe „Mreža”. Ista kuća proizvela je, a TV B92 upravo počela da emituje, magazin „Evrozona” u kome o svom doživljaju EU, uz političare i stručnjake svih vrsta, govori i naš „mali čovek”.
Došlo je, dakle, vreme propitivanja. A tu se najbolje snalaze školarci. Naročito oni među njima koji shvataju da je znanje uopšte, pa i ono o EU, kapital s kojim će samisebi lakše obezbediti bolju budućnost i obećavane im blagodeti „evropeizacije”. I kad se uvežustrani finansijeri i sponzori, domaća politička klima naklonjena „evropskim integracijama”, sklonost škola ka nadmetanju u različitim disciplinama i popularnost kviza kao TV žanra, dobije se formula uspeha. Format je lansirala Evropska komisija, a veoma kreativno primenila i osmislila redakcija Školskog programa RTS u kvizu „Zdravo, Evropo”.
Pobednici trećeg ciklusa postali su Vuk i Matija, predstavnici Devete beogradske gimnazije. Finalistima je sastavljač pitanja dr Predrag Marković postavio prilično velike izazove, ali je u osnovi ideje i to da se ostavi prostor „pomagačima”, stranim ambasadorima u Beogradu. Njihove ekselencije su svojski podržale mlade takmičare poručujući im da će „ući u Evropu”. Osvajači prva dva mesta, svakako hoće (nagrade su putovanja u Francusku i Brisel), ali su diplomate ovom prilikom mislile i na celu zemlju, „navijajući” velikodušno i za nju.
Završna emisija u kojoj su učestvovali još i đaci iz Kragujevca, Niša i Novog Sada, potvrdila je da je i po sadržaju i po formi pronađen zahvalan programski obrazac. Bilo je u njemu raznovrsnih igara, popularnih kvizovskih elemenata poput pantomime ili asocijacija, zahtevane su i veština i brzina, poeni su se mogli dobijati, gubiti, prelivati protivnicima. Atmosfera je bila živahna, najviše zahvaljujući voditelju Dubravku Jovanoviću koji je bodrio, hvalio, podsticao takmičare, animirao publiku u studiju, vešto stvarao utisak da je reč o direktnom prenosu i živoj komunikaciji s udaljenim sagovornicima. I svi ostali saradnici u realizatorskom timu, pod vođstvom Igora Basorovića, učinili su da ovo bude zanimljiv, gledljiv, poučno-zabavan i delotvorno „proevropski” program.
Dok informativne emisije svedoče da je odnos prema Evropskoj uniji ključna tema u aktuelnim sporovima i koalicionim dogovorima oko formiranja nove srpske vlade, kviz za srednjoškolce nedvosmisleno šalje jednu jedinu poruku: Ajmo, ajde, svi u ...EU!

Život u zemlji Deda Mraza
U dalekoj Finskoj živim većskoro dve godine. Ko bi rekao da je toliko prošlo, čini mi se ko da je juče bilo kad su me ispred mog stana na obali Dunava ispratili roditelji, i kada sam krenuo put severa Evrope. Sve se desilo brzo, ponuda za poziciju za doktorat, boravišna dozvola, i dok sam se probudio većsam se našao u zemlji ponoćnog sunca i galebova.
Iako sam u Finskoj bio dva puta po mesec dana pre nego što sam se ovde i preselio, ovaj put je bilo drugačije. Znao sam da nisam došao kao turista, nego kao budući građanin te zemlje. Za Srbiju me je vezivalo mnogo toga, mnogo dragih ljudi, porodica, moj Dorćol, ali sam hteo nešto više, nešto što bi mi omogućilo vanserijsku karijeru, ka kojoj sam oduvek težio.
Nakon završene medicine u Beogradu, kao jedan od najboljih studenata generacije, nisam sebe više video u Srbiji, jer mi je bilo jasno kako je teško dobiti dobru lekarsku poziciju u Beogradu, a smatrao sam da je zaslužujem,prevashodno zbog rezultata mojih studija, a potom jer je to bio moj grad u kome sam rođen, u kome sam rastao, i gde sam studirao.
Međutim, sve je delovalo kao borba protiv vetrenjača.
Na drugoj strani stajala je ponuda sa istraživačkog centra Neurološke klinike u Helsinkiju, i ma koliko zvučalo neverovatno, odlučio sam da počnem novi život, i da krenem od nule.
Kada su se vrata helsinškog aerodroma otvorila, preda mnom je stajao neki novi grad, neki drugi nepoznati ljudi, bilo je desetuveče, a junsko sunce je blještalo u punom sjaju.
I tako je počeo novi život, negde tamo, u zemlji o kojoj ljudi ne znaju mnogo, gde žive neki ljudi sa plavom kosom i očima i širokim hladnim osmesima, na obalama Baltika.
Međutim, u meni su se probudile snažne pozitivne emocije, i želja da idem napred. Odmah sam upisao intenzivne kurseve jezika, slušao po ceo dan TV, radio, ljude, i uspeo da solidno naučim jezik nakon 6 meseci boravka u Finskoj.
Bio sam neizmerno ponosan kada sam sa svojim novim finskim prijateljima pričao na tom nemogućem jeziku, ali je bilo sve lakše i lakše, a Finci su sa oduševljenjem i nevericom gledali u nekog Balkanca koji je odlučio da se zainati i nauči njihov čudan, za mnoge „nenaučiv“i „nemoguć“ jezik (naravno kada ima 15 padeža...šta dalje reći!)
Bio sam jako dobro prihvaćen na svom novom poslu u istraživačkom centru. U mojoj grupi Finaca nije bilo, samo stranci sa raznih krajeva sveta, tako da sam se na poslu osećao kao u nekoj međunarodnoj zoni pod finskim protektoratom.Sve mi je na početku bilo čudno. Dan koji nema nameru da se završi kada je leto, i noćkoja traje i traje kada je zima, promenjljiva finska klima iz sunca u sneg, iz snega u maglu, pa u nalete vetra... Zatim tu je bila i čudna finska hrana, živi losos i haringe sa ječmenim hlebom na milion načina, specijalni uskršnji specijalitet „memi sa šlagom“, (crna masa nalik na katran od ječma),kobasice od krvi i pirinča, gulašod irvasa sa džemom od ribizli, i mnogo mnogo drugih iznenađenja.
I onda kako je vreme prolazilo sve je delovalo kao da postajem deo ove zemlje, možda zbog moje želje da se integrišem u društvenu zajednicu.Počeo sam da radim kao lekar u bolnici, i shvatio da je to ono što sam oduvek želeo, da svoju profesiju radim na najbolji mogući način, na Kliničkom centru u Helsinkiju u Univerzitetskoj bolnici.
U Finskoj sam upoznao i svoju sadašnju ljubav , devojku bez koje ne bih mogao da prođem mnoga iskušenja u ovoj zemlji, i koja je mogla da me razume (uglavnom) u mojim ponekad bolesnim ambicijama.
I tako sam se jutros probudio i shvatio da suprošlevećdve godine, i da sam na poslednjoj aplikaciji za boravišnu dozvolu štiklirao rubriku „ostajem zauvek“. Neko bi rekao, to je samo papir, međutim za mene je to značilo mnogo, značilo je da ovo postaje moja druga zemlja, gde će mi se možda roditi deca, i u kojoj ću dugo dugo ostati. I danas svaki put kad se čujem sa roditeljima i prijateljima iz Srbije, mislim da su tu negde, da ću ih svakog časa videti, a u stvari su tako daleko.
I tako moj život teče u zemlji galebova i ponoćnog sunca…ide mirno i tiho kao i sve u Finskoj, bez tenzije, bez pritiska, spokojno, i vodi do ostvarenja mnogih životnih ciljeva.....na žalost ne na mom Dorćolu.
Zvuk mog Dunava se više ne čuje, samo jata galebova čije gromko kreštanje mi liči na ciničan smeh.

Prokletije i Orijen postaju nacionalni parkovi
Podgorica – Porodici nacionalnih parkova Crne Gore – Durmitoru, Lovćenu, Biogradskoj gori i Skadarskom jezeru, tokom ove godine treba da se pridruže i dva nova – Prokletije i Orijen.Ovo je u razgovoru za naš list kazao zamenik direktora Javnog preduzeća Nacionalni parkovi Crne Gore, Mitar Jauković, istakavši da površina tih parkova treba da bude između 12 i 21.000 hektara.
U NP-u tvrde da su do sada „uspešno realizovali sve finansijske projekte”, te da se glavnina novca obezbeđuje iz „sopstvenih prihoda zarađenih korišćenjem dobara i pružanjem usluga, budžeta države, kao i međunarodnih finansijskih organizacija, poput Svetske banke ili Austrijsko-crnogorskog partnerstva”.
„Svake godine se u prostore nacionalnih parkova ulažu značajna sredstva, a sve kako bismo adekvatno valorizovali prirodna i kulturna bogatstva koja su nam podarena, jer ako je negde priroda bila tako darežljiva, onda je to u slučaju Crne Gore”, naglašava Jauković.
Samo u prošloj godini JPNP je uložilo više od pola miliona evra u projekte kojima je obogaćena turistička ponuda, ali i u zaštitu i očuvanje prirodnih sistema.
„Svaki od parkova ima svoje specifičnosti, što ga čini prepoznatljivim sa naučnog, turističkog i kulturno-obrazovnog aspekta. Zato se bez imalo skromnosti može reći da su upravo nacionalni parkovi najveće bogatstvo Crne Gore, jer pored raznovrsne flore i faune oni obuhvataju i ogromno bogatstvo u kulturno-istorijskom nasleđu iz različitih epoha naše prošlosti”, kaže on.
„NP Durmitor sa kanjonom Tare je zaista jedinstven prirodni ambijent, gde se uzdiže 48 planinskih vrhova, viših od 2.000 metara, a posebno su interesantna lednička jezera – gorske oči. Zato i nije čudo što je park uvršten u spisak svetske kulturne i prirodne baštine, a reka Tara Uneskovim programom proglašena rezervatom biosfere”.
Već godinama se u Nacionalnim parkovima susreću sa nizom problema, u prvom redu nezakonitom gradnjom i bespravnim lovom i ribolovom, ali su, kako kažu, na putu da ih reše.
„Već u ovoj godini biće donesen novi zakon o NP. Bilo je određenih nezakonitosti na prostorima parkova, kao što su nedozvoljena gradnja, lov i ribolov, ali će i ta pitanja biti tretirana novim zakonskim propisima, odnosno dela ove vrste biće podvedena pod krivična dela za koja preti i kazna zatvora do pet godina”, precizirao je Jauković.
U crnogorskoj javnosti bilo dosta primedbi na cenu ulaznice u rezervate, koja sada košta dva evra, dok oni posetioci koji žele da krstare Skadarskim jezerom moraju da plate četiri evra.
„Cene ulaznica u NP najniže su od svih u republikama bivše Jugoslavije, a da ne govorimo o cenama u evropskim parkovima koje su i desetak puta veće nego kod nas – tvrdi on.
„Crna Gora je bogatija lekovitim biljem od Poljske, uprkos velikoj razlici u površinama država, a ptičji fond na Skadarskom jezeru najbogatiji je u Evropi. Primer je i kanjon reke Tare koji je po prirodnom značaju drugi u svetu, odmah iza kanjona Kolorada u Sjedinjenim Američkim Državama – kaže Jauković. – Ovome svakako treba dodati i reči našeg slavnog naučnika Jovana Cvijića koji je zapisao da je Biogradsko jezero sa prašumskim delom Biogradske gore, najlepše jezero na Balkanu”.
Jauković na kraju ističe da posebno „mesto i ulogu u zaštiti i unapređenju parkova ima naučni savet sastavljen od eminentnih stručnjaka različitih profila”.

Irci šokirali EU
PRVO FRANCUZI, ZATIM HOLANĐANI, SADA IRCI. Evropski ustav, bez obzira kako je njegovo ime, nikako da stane na noge. Reforma EU za koju se članice bore već gotovo dve decenije jednostavno ne uspeva da „prođe” kod građana.
Referendum u Irskoj o Lisabonskom ugovoru završen je neuspehom Evropejaca. Većina Iraca izašlih na biračka mesta,53,4 odsto, glasala je protiv usvajanja Lisabonskog ugovora – dokumenta koji predviđa ozbiljnu reformu EU. Time je Irska ostala usamljena u evropskoj porodici gde je, dosad, 18 nacionalnih parlamenata ratifikovalo dogovor iz glavnog grada Portugala.
Rezultat irskog glasanja grozničavo je iščekivan u Briselu i drugim evropskim prestonicama. Strah od irskog „ne”rastao je s približavanjem 12. juna – dana određenog za referendum. Uznemireni evropski političari nevešto su pokušavali da nelagodnost i zebnju prikriju optimističkim prognozama.
A onda je „pukla” irska referendumska bomba i najcrnje prognoze postale su stvarnost. Irska je šokirali Evropsku uniju i gurnula je u duboku političku krizu.
Prva reagovanja vodećih evropskih političara na irsko „ne” bila su šarolika. Nemačka kancelarka Angela Merkel i francuski predsednik Nikola Sarkozi oglasili su se zajedničkim saopštenjem u kome su se izjasnili za nastavak procesa ratifikacije Lisabonskog ugovora. Češki predsednik Vaclav Klaus ima drugačije mišljenje.
„Projekat Lisabonskog ugovora završen je odlukom irskih birača i njegova ratifikacija ne može biti nastavljena”, smatra šef češke države.
Predsednik Evropskog parlamenta Hans Gert Petering razmišlja drugačije.
„Sve dok reformski ugovor ne stupi na snagu treba odustati, možda uz izuzetak Hrvatske, od daljeg širenja Evropske unije”.
Nekako najradikalnije procenjuje novonastalu situaciju šef nemačke diplomatije Frank Valter Štajnmajer. Nemački ministar ne isključuje mogućnost da se Irskoj preporuči da napusti članstvo u Evropskoj uniji.
Politički analitičari smatraju da Unija, u ovom trenutku, ima na raspolaganju tri puta za izlazak iz ove krize. Prvi je da Unija jednostavno odustane od bilo kakvih političkih reformi i nastavi da funkcioniše po postojećim pravilima i principima. Zagovornici ovog rešenja smatraju da je EU dosad pokazala kako može da uspešno „živi” po sadašnjoj formuli i u situaciji kada ima 27 članica.
Drugo, neuporedivo komplikovanije rešenje, jeste da se pokrenu pregovori o nekom novom paketu reformi što bi sigurno potrajalo nekoliko godina.
Treća mogućnost je da se, posle izvesnog vremena, Ircima ponudi još jedna šansa za usvajanje Lisabonskog ugovora.
Kojim putem će krenuti Evropska unija znaće se veoma brzo. U Briselu će 19. i 20 juna biti održan samit EU na kome će Evropljani pokušati da pronađu izlaz iz sadašnje krize.
PROTEKLE NEDELjE OPET JE PRIKUPLjAN NOVAC ZA AVGANISTAN. U Parizu je održana međunarodna konferencija – učestvovali su predstavnici 68 država i 17 međunarodnih organizacija – na kojoj se razgovaralo o novoj finansijskog injekciji režimu u Kabulu.
Predsednik Avganistana Hamid Karzai došao je u francusku prestonicu sa torbom punom zahteva. Prema njegovoj računici Avganistanu je potrebno za obnovu i izgradnju – do 2013. godine – 50 milijardi dolara. Međunarodni donatori nisu, međutim, bili toliko velikodušni. Karzai je dobio obećanja „teška” 21 milijardu dolara.
Uz ova obećanja Karzai je čuo i ozbiljne primedbe na račun vlasti u Kabulu. Donatori očekuju da se Avganistan ozbiljnije pozabavi borbom protiv korupcije i konačno stane na put proizvodnji i švercu droge. Traže i da imaju detaljan uvid u trošenje novca.
Očekivanja i zahtevi donatora deluju gotovo smešno u „sudaru” sa avganistanskom svakodnevicom. Prema procenama UN lane je nasilje u Avganistanu odnelo oko osam hiljada života od čega su najmanje hiljadu i po bile civilne žrtve. Međunarodne trupe takođe su imale osetne gubitke, poginulo je više od 230 vojnika.
Podaci svetske organizacije govore i o drugim problemima. Najmanje 70 odsto od 26,6 miliona Avganistanaca ugroženo je glađu, samo 13 procenata koristi zdravu pijaću vodu, svega šest odsto ima stalno struju.Na drugoj strani proizvodnja narkotika je na rekordnom nivou pa „roba” iz Avganistana pokriva 90 procenata svetske ponude heroina i opijuma.
Situaciju dodatno komplikuje činjenica da bi sledeće godine u Avganistanu trebalo da budu održani predsednički izbori. Hamid Karzai želi još jedan mandat a da bi ostvario ovaj cilj spreman je da sarađuje čak i sa talibanima što se Zapadu nimalo ne dopada.
SVET TROŠI OGROMAN NOVAC NA ORUŽJE. Prošle godine na planeti je za nabavku naoružanja i vojne opreme potrošeno 1339 milijardi dolara – 2,5 odsto globalnog bruto društvenog proizvoda. Statistika deluje zastrašujuće: lane je svakog stanovnika planete oružje koštalo 202 dolara.
Na delu je neshvatljivo i brutalno razbacivanje novcem posebno kada se zna da više od dve milijarde ljudi na planeti mora da živi s manje od jednog dolara dnevno.
Kao i ranijih godina SAD imaju ubedljivo najveće vojne troškove na planeti. Pored Pentagona, s budžetom od 550 milijardi dolara, Amerikanci plaćaju godišnje 200 milijardi dolara za ratovanje u Iraku i Avganistanu.

Pod vunenim kapicama
Bože, što nam je omladina postala osetljiva?.. Ovol`ke vrućine, a oni, siroti, pod vunenim kapicama!?
Naime, ako ste pažljivo pratili prošlonedeljnu štampu sigurno je i vama zapala za oko činjenica da sve više mladih „kuburi” sa sinusima, polenskim alergijama i promajom – čim dane provode pod „fantomkama”?! Mukice, jedva punoletne, a nikuda ne idu bez njih. Ne zna se kada će glava da zaboli...
Toliko sam se rastužio čitajući o nekolicini koju je pre nekoliko dana stegla „alergija”, baš pred školom na Karaburmi, pa su brže-bolje morali da navuku kape preko lica i od silne muke izudaraju letvama sedamnaestogodišnjeg dečaka, razlupaju nekakvo motorče i ubace navijačku baklju međ učenike u holu. Upari se izgleda mozak pod vunom, pa ne znaju šta čine?!
Kako li je tek njihovim roditeljima kada, pre ili kasnije, iz štampe saznaju za „dijagnozu” svojih čeda? Ili, kada među vešom za pranje nađu i crnu kapicu, kakvu bake obično ne štrikaju?
Zaista, bez šale, Beograd vri od obesti „migrenozne” klinčadije, hteli mi to da priznamo ili ne. Sučaj s Karaburme, tek je jedan od četiri slična koji su se, minule nedelje, dogodili u našem gradu. A, zbir godina vinovnika, jedva da premašuje prosečan životni vek... Još pertle ne znaju valjano da vežu, ali sa „fantomkama” nemaju nikakvih problema.
Što umni kolega i prijatelj, Dragan Vlahović, nedavno napisa: „Ako su deca, ne znači da su anđeli”! Baš tako, mladost je dar, blagosvesna životna dob, a ne olakšavajuća okolnost...
Ko je kriv?! Svi, poimence! Ceo telefonski imenik 011, od prvog do poslednjeg slova!
Ćutali smo dok su bašibozluci gonili naš grad, kao divlju zver, u trk, lomeći mu i zglobove i kičmu i krila... Ćutimo i dalje dok se to, manje vidno ali jednako agresivno i pogubno, čini.
Šta smo, izuzev licemernih sećanja i priča o „onom” Beogradu, ostavili ovoj deci o kojoj pišem?.. E, zbog toga im i jeste razumljiv i prihvatljiv jedino kroz vizuru vunene kape s prorezima za oči i usta.
Ponekad mi se čini kao da je na čitav grad navučena jedna od tih...
Doskora mi je teorija jednog drugara zvučala iracionalno i katastrofično, međutim, više i ne, toliko. Znao je u razgovoru da kaže kako se više plaši sukoba s jednim klincem, negoli sa grupom vršnjaka (tridesetogodišnjaka)?!
– Ovi stariji će me u najgorem slučaju pretući, uzeti šta su naumili i ostaviti na miru. Klinac se, međutim, neće toliko „potruditi”. Izvadiće pištolj i bez iole razmišljanja upucati me k`o kera... – govorio je.
Bogami, počeo sam i ja da zazirem kada me neki „švrća” na ulici priupita: koliko ima sati. Ćutim, gledam ga u ruke, pa u oči, pa okolo, čisto da proverim čeka li još desetak drugarića da čuju tačno vreme...
Dođe mi da za svaki slučaj skinem sat i dam mu ga. I nešto para, pride. Mobilni, naravno. I da se naposletku sam izudaram pred njima – da ne mučim dete. Kol’ko god treba! Sve i da ga je stvarno samo interesovalo koliko ima sati... Što naš narod kaže: „Bolje sprečiti nego lečiti”.
Da zaključimo. Šta valja činiti? Ništa, kao i dosad. Možda prođe samo od sebe?! A, možda su se Elvis Prisli i Brus Li stvarno povukli iz javnosti, u selo kraj Leskovca?..
Ako ništa drugo, obezbedimo deci barem pamučne „fantomke” da se ne zlopate s vunenim, po ovoj sparini.
Ipak je reč o mladoj, osetljivoj koži i čuvajmo je jer...na njoj svet ostaje...
P.S. Daleko do toga da su sva beogradska deca takva. Prepun je ovaj grad divne i pristojne omladine, i u ovom tekstu reč je o manjini, ali toliko agresivnoj da se u ovom slučaju od drveta sve manje vidi šuma. Možda je za nekoga sve to samo kap, ali od kapi i nastaje talas. Mislimo o tome...

Preko preče, obilaznicom bliže
Prvi od ukupno pet mostova koji će biti izgrađeni na deonici od Obrenovačkog puta do Orlovače, na takozvanom Sektoru 4 obilaznice oko Beograda biće završen do srede. On se nalazi nedaleko od groblja „Orlovača”, a do njega će voditi kolovozna traka koju majstori „Mostogradnje” ovih dana asfaltiraju. Po okončanju posla saobraćaj će sa Ibarske magistrale biti izmešten na novoizgrađenu traku, ali će ona u početku služiti samo za potrebe preduzeća „Planum” – jednog od izvođača radova.
Iz „Mostogradnje” uveravaju da bi njihove ekipe uskoro trebalo da završe još jedan mostna ovoj deonici. Tvrde da je ostalo samo da se uradi hidroizolacija, a potom sledi asfaltiranje.
Branko Knežević, direktor „Mostogradnje”, ističe da se za izgradnju mostova koristi najbolja tehnologija koju ovo preduzeće poseduje, kao i da se radi veoma brzo. On naglašava da će posao na Sektoru 4, čija je dužina 7,7 kilometara, biti završen na vreme, ali pod uslovom da izvođači radova nastave da redovno dobijaju novac iz Nacionalnog investicionog plana.
Predviđeno je da do 15. oktobra na ovom delu obilaznice bude izgrađen autoput sa samo jednom kolovoznom trakom, dok će druga biti sagrađena tek kada cela obilaznica bude gotova.
Najavljivano je da će izgradnjom Sektora 4 saobraćaj u Beogradu biti olakšan i da će se smanjiti gužve kod Orlovače, Ade Ciganlije, Sajma i „Gazele”, jer će umesto njih vozači koristiti ovaj deo obilaznice.
Milan Milosavljević, saobraćajni stručnjak koji je 35 godina radio u Sekretarijatu za saobraćaj, mišljenja je da završetak dela obilaznice neće dati očekivane rezultate. On tvrdi da će do smanjenja saobraćajnih gužvi doći tek kada cela obilaznica bude završena.
– Pitanje je da li će i tada biti efekata. Obilaznica bi trebalo da smanji broj vozila koja su u tranzitu za 12 odsto, ali će do 2012. godine, kada će radovi valjda biti gotovi, broj vozila biti za isto toliko povećan, tako da neće biti nikakvih rezultata – ističe Milosavljević i napominje da je najveći problem sa kojim se Beograd suočava nepostojanje još jednog mosta preko Dunava koji bi Pančevački put, preko obilaznice, spojio sa Ibarskom magistralom.On smatra da završetak Sektora 4 neće biti ni od kakve pomoći ni kada počne izgradnja mosta preko Ade i petlje kod Čukarice. Naglašava da glavni grad u naredne četiri godine čeka potpuni saobraćajni haos, bez obzira na to ko će biti na vlasti.
– Jedino što može da nas „spasi” je da cena goriva skoči na 200 dinara. Tada bi sigurno bilo manje vozila na ulicama, ali se postavlja pitanje kako bi funkcionisao javni prevoz – upozorava Milosavljević.
U prethodnih 17 godina, koliko traje izgradnja obilaznice, izgrađeno je 17,6 kilometara puta od Dobanovaca do Ostružnice. Na deonici Dobanovci – Surčin završena je izgradnja jedne kolovozne trake, potpuno je završen potes od Surčina do Ostružnice i popravljen je most preko Save kod Ostružnice. Uskoro sledi povezivanje Orlovače sa Avalskim putem, što podrazumeva i tunel u Straževici, koji trenutno gradi „Energoprojekt” i najzad deonica Avalski put – Bubanj potok, sa tunelom u Miloševom konaku. Zamišljeno je da buduću obilaznicu, dugačku oko 47 kilometara, čini obilazni autoput od Batajnice, preko Dobanovaca, Ostružnice, Železnika i Belog potoka, sa koridorom preko Vinče i novim mostom na Dunavu za vezu sa međunarodnim putem E-70. Procenjuje se da će kompletna obilaznica biti završena najranije 2011. godine.
Ove godine iz NIP-a je za završetak obilaznice obezbeđeno 2,7 milijardi dinara, dok je prethodne dve godine za završetak posla izdvojeno oko dve milijarde dinara. Prošle godine su prema izvođačima izmirena sva zaostala plaćanja, a od ove godine ona su postala redovna. U posao se uključila i Skupština grada koja je iz budžeta izdvojila 2,2 milijarde dinara.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Investicije se smeše Babinom zubu
Knjaževac – Već početkom idućeg meseca znaće se tačno ko će državi Srbiji, kao jedini suinvestitor, pomagati u izgradnji prve faze budućeg velikog turističkog centra „Babin zub” na Staroj planini. Najpre na Jabučkom ravništu, u ataru opštine Knjaževac, a zatim i u opštinama Pirot, Dimitrovgrad i Zaječar. Gradnja je, posle višegodišnjih priprema, počela pre godinu dana, a država je, konačno, garant velike investicije, vredne više od 500 miliona evra.
Do sada je u gradnju uloženo oko pet miliona evra, a ove godine za gradilišta na Staroj planini iz republičkog budžeta biće izdvojeno 385 miliona dinara. Već 1.jula znaće se rezultat javnog poziva za suinvestitora na Jabučkom ravništvu, a taj poziv objavljen je pre mesec dana istovremeno u „Politici”, „Fajnenšel tajmsu” i „Službenom glasniku”. Posle toga, već do kraja godine, počeće da se realizuje investicija prve faze u koju će, u naredne dve godine, biti uloženo 250 miliona evra. Jabučko ravnište dobiće 100.000 kvadratnih metara smeštajno-poslovnog prostora i 6.000 kreveta u hotelima visoke kategorije, porodičnim kućama i vikendicama.
O svemu ovome govori za naš list gradski menadžer Knjaževca Milan Đokić, dok smo nedavno putovali na veliko gradilište, prilikom otvaranja „Snou parka”, skijališkog poligona za najmlađe posetioce skijališta na Konjarniku.
Gradnja od nule
– Već početkom 2011, sa završetkom prve faze, imaćemo početak intenzivnog turizma na Staroj planini – kaže Đokić. – Na Jabučkom ravništu izgradićemo sadržaje koji će koristiti i skijašima i svim ostalim posetiocima. Praktično, centar će raditi svih 365 dana godišnje i biće građen od nule, po modelu koji do sada nije primenjivan. Neće biti opterećen divljom gradnjom.
Država se opredelila za samo jednog suinvestitora da bi lakše držala pod kontrolom dinamiku i uslove gradnje. Samo jedan znači i samo najbolji, sa poznatim imenom, sa najvećim iskustvom u ovim poslovima i onaj koji će prihvatiti da u ovaj centar dovodi turiste iz zemlje i sveta.
Od 250 miliona evra, koliko će biti uloženo u prvu fazu, 170 miliona namenjeno je gradnji smeštajnih kapaciteta i sportsko-rekreativnih sadržaja. U gradnju pristupnih puteva, dovod sveže i odvod otpadne vode i gradnju elektroenergetskih objekata biće uloženo 30 miliona evra, a 50 miliona „potrošiće” vučne skijališne instalacije (žičare).
– Posebno je bitno to što je u javnom pozivu objavljeno da će 51 odsto posla završiti država – kaže Đokić. – Knjaževačka skupština donela je odluku da se osnivačko pravo nad javnim preduzećem „Babin zub” sa opštine prenese na državu. Država je tako postala i vlasnik građevinskog zemljišta.
Opština je, veli Đokić, dala velika ovlašćenja državi kako bi je učinila operativnijom. Zato što čitav projekat apsolutno višestruko prevazilazi mogućnosti lokalne samouprave, i finansijske i kadrovske.
Opština Knjaževac i JP „Skijališta Srbije” raspisaće ovog leta javni poziv za izgradnju smeštajnog prostora u podnožju Konjarnika. Menadžer Đokić kaže da se već sada veoma oskudeva u smeštaju sve brojnijih gostiju i da se minule zime, kada je radila samo jedna četvorosedna žičara, to veoma osetilo. Projekat za gradnju na Konjarniku postoji. Gradiće se hotel sa depandansima sa oko 400 ležajeva.
Namenski krediti
Onih 150 ležajeva u hotelu EPS-a i u knjaževačkom planinarskom domu na Babinom zubu je zaista premalo. Biće muke i posle izgradnje na Konjarniku, sve dok ne budu završeni svi hoteli na velikoj zaravni Jabučkog ravništa. Gosti će morati da dolaze smo na jednodnevne izlete ili da smeštaj nalaze u okolnim seoskim naseljima između Kalne i Babinog zuba: u Ćuštici, Crnom vrhu, Balta Berilovcu, Inovu, Vrtovcu...
Tamo se seoski domaćini već prijavljuju za namenske kredite za razvoj seoskog turizma. A prvi hotel na Konjarniku počeće da se gradi već ove jeseni, da bi krajem iduće godine bio potpuno spreman da ugosti skijaše i ostale turiste.
Upravo krajem iduće godine počeće pripreme i za početak izgradnje druge faze „Babinog zuba”. Posle Jabučkog ravništa, novi hoteli gradiće se na Kozarnici i Golemoj reci. U njima će biti 26.000 postelja. Kada i ta faza bude završena, novi turistički centar na Staroj planini imaće 40 žičara, 140 kilometara staza, oko 30.000 istovremenih skijaša. Posle prve faze, planinski centar „Babin zub” imaće 6.000 postelja i 6.500 istovremenih skijaša.
Već ove zime na raspolaganju posetiocima biće jedna četvorosedna žičara, dužine 1.250 metara, i tri potpuno uređene staze. Biće izgrađena i akumulacija za veštački sneg, zona za zaštitu od erozije. Pored 385 miliona dinara iz državnog budžeta, ove godine biće uloženo i 100 miliona dinara iz budžeta „Skijališta Srbije”, 25 miliona za izgradnju vodosistema na Konjarniku, još 30 miliona za rekonstrukciju puta od Kalne do Knjaževca.

Oblande od humora
Novi Sad – Crnohumorna komedija samo je okvir za delikatni razvoj neočekivane ljubavne romanse u hrvatsko-srpskom filmu „Nije kraj” Vinka Brešana (van konkurencije), s kojim je sinoć u Novom Sadu započeo veliki međunarodni filmski festival Sinema siti.
Naš stari znanac Vinko Brešan, posle uspeha komičnih filmova „Kako je počeo rat na mom otoku” i „Maršal”, i uzbudljive ratne drame „Svjedoci”,upustio se sada u ekranizaciju dramskog teksta „Žena bez tijela” Mate Matišića u čijem je fokusu neobična ljubavna drama između hrvatskog ratnog veterana Martina (vispreno doziran Ivan Herceg) i srpske porno-glumice Dese (izvrsna Nada Šargin) čija se tragična sudbina raspliće tokom filma u kojem i sam naslov nagoveštava da zaista nije kraj. Ni hrvatsko-srpskih rana, ni saradnje ni ljubavi, ali ni mogućnosti da se zajedničkim koprodukcijskim poduhvatima (zagrebački „Inter film” i beogradski „Vans”) rađaju i zajednička filmska dela.
Priča iz novog Brešanovog filma ispričana je iz vizure Đure, romskog muzikanta (vrsni komičar Predrag Vušović Pređo), koji je zbog svoje rekordne obdarenosti u onom, za muškarce najvažnijem, predelu tela i sam porno-zvezda, što je činjenica iz života koju krije od žene. Iz njegovog ugla, dakle obešenjačkog, pomalo naivnog i kroz oblande od humora, gledalac prati Martina opsednutog Desom, postepeno saznaje zašto je on traži po Beogradu i otkupljuje od „kasting direktora” a zapravo makroa (pikantna uloga Voje Brajovića). Iz takvog ugla lakše je progutati i onu gorku pilulu koju Brešan nudi, a to je činjenica da se Martin u Desu zaljubio tokom rata, gledajući je danonoćno kroz nišan snajpera, vrebajući trenutak da ubije njenog muža, „četničkog vojvodu” u malom hrvatskom gradu. Uzbudljiv i rediteljski vešto vođen film koji će se uskoro naći i na redovnom repertoaru naših bioskopa.
Dovoljno uzbuđenja gledaocu je ponudio i prvi film iz takmičarskog programa „Egzit point”, ruskitriler hičkokovskog prosedea „Ništa lično” Larise Sadilove. U priči o „usamljenom vuku”, privatnom detektivu Ziminu (Valerij Barinov) koji u svom radu kombinuje izume sovjetskog birokratizma i novog ruskog kapitalizma dok za novac „kopa” po tuđem prljavom vešu, Sadilova se vešto kreće kroz vizuelni paralelni univerzum koji je kao stil nametnula. Zimanove glavne „mete” za praćenje su dve žene: zanosna Irina u direktnom kontaktu sa stvarnošću slikana je u koloru,njeni su totali crno-beli baš kao što je crno-beo i monitor preko kojeg je Ziman neurotično prati, nesvestan da se kroz ovakvu igru reflektuje i njegov život kao iskrivljeni odraz u ogledalu...
Već večeras publiku očekuje i suočavanje sa američkim filmom „Balast” Lensa Hamera, pobednikom Sandens festivala. Minimalistički art-film opore estetike, u celosti situiran u ruralne delove Misisipi delte, u crnačkusirotinjsku populaciju, sa fokusom na tri lika i njihove i životne instinkte. Hamer je za glavne glumce izabrao naturščike, a oni su podarili na trenutke čak bolnu autentičnost. Autoru koji je, inače, po obrazovanju arhitekta, polazi za rukom da nepretenciozno a veoma duboko uroni u svu delikatnost socijalno-realnog, i u lavirint tananih međuljudskih odnosa. Izvrstan film.
Festivalski raritet predstavlja i prvi film iz Ugande koji je zakoračio na internacionalnu scenu (bio je prikazan zimus na Berlinskom festivalu). Niskobudžetsko filmsko delo „Divizion”, snimljeno je gerilski, malom digitalnom kameromiz ruke, dugometražni je prvenac neobične umetničko-muzičke grupe „Da, to smo mi”, predvođene rediteljem Donaldom Mugišom. Ovo je mali, stilski „prljav” ali posve autentičan film koji gotovo dokumentaristički beleži stvarnost sirotinjskih četvrti Kampale u kojoj se grupa mladih muzičara bori za svoj put do vrha i svoje snove, povremeno razvejane izdajom prijateljstva...  
Jedini čisti dokumentarac u konkurenciji za nagrade je film „Šahida: Alahove neveste” mlade izraelske rediteljke Natali Azulen, potresno svedočanstvo o 120 stanovnica zatvora Šaron, koje su zatočene i osuđene kao palestinske teroristkinje, potencijalni bombaši-samoubice. Ove mlade žene su i majke, deca ih smatraju herojima, a one same iskreno veruju da je „rat obaveza muškaraca i dužnost žena”. U pokušaju da se svojim junakinjama što više približi, da spozna motive i razloge koji nagoni ove žene na „destruktivni terorizam” Azulenova se, pomalo i sama zatečena spoznajom drugačije stvarnosti, više oslanja na njihovo materinstvo nego što daje odgovor na najvažnije pitanje: zašto?
U selekciji „Egzit pointa” je i debitantski meksički film „Noćni bafalo” Horhea Ernandeza Aldane, prilično uspela ekranizacija istoimenog romana slavnog pisca i scenariste Giljerma Ariage. Ariaga je pisao scenario za ovu višeslojnu i pomalo psihodeličnu ljubavnu dramu u kojoj glumački briljira Dijego Luna, koji Aldanov film potpisuje i kao producent...
Među filmovima koji gledaoce ne ostavljaju ravnodušnim, svakako je i norveški film „Umetnost negativnog razmišljanja” Berda Breinena, koji je na festivalu u Karlovim Varima dominantno osvojio nagradu za najbolju režiju. Ova crnohumorna komedija o ljudima sa posebnim potrebama je film pun iznenadnih obrta, ironije i sarkazma, ali i topline, kojom je tretirana inače veoma osetljiva tema...

Osećajnost kao snaga
Dobiti po drugi put jednu istu nagradu povlači za sobom odgovornost. Nagrada nosi naziv „Žensko pero” i dodeljuje se isključivo ženama piscima. U međuvremenu, od one prve pohvale do danas, na sva pitanja o ženskom pismu varirala sam jedan isti odgovor: da je polno razvrstavanje književnosti legitimno, kao i svako drugo, ali da polna pripadnost autora nema nikakve veze sa književnom vrednošću teksta. Takođe sam govorila da niko nije obraćao pažnju na to da li sam žena ili muškarac dok sam pisala pesme i slovila za pesnikinju. Pitanje je postalo insistentno tek kad me je književna javnost prihvatila kao proznog pisca, dajući mi katkad kompliment da pišem „muški”.
Ovaj navodni kompliment prvenstveno je išao uz knjige u kojima je bilo istorijske i političke tematike, dakle uz „Pisma iz Španije” i roman „Kuća u Puertu”. Kroz pitanja, kroz pojedine pohvale i pojedine zamerke, srećem se, zapravo, sa jednim suptilnim spletom predrasuda. Odgovornost koju danas osećam, baš u ovoj prilici kad se kroz jednu književnu pohvalu opetuje moja polna pripadnost, je odgovornost da objasnim, i sebi i vama, šta to u mojoj poetici pripada ženskom principu, ili preciznije, šta me to odvaja od takozvanog mejn strima, a nosi izvesni rizik upravo zato što sam žena.
Iskrenost namera
U mom ličnom iskustvu, dugogodišnji period stranstvovanja, podrazumevao je i ozbiljna preispitivanja, između ostalog svog odnosa sa književnošću. Otkrivajući pismenost jedne druge kulture, paralelno sam pratila savremenu produkciju na srpskom i došla do poražavajućeg zaključka: da je naša opšta pismenost, ako ostavimo po strani ono najbolje, na niskom nivou. Naša književna periodika, kao i dnevna štampa, ukazali su mi se tada, u tom poređenju, kao jedno veliko prodavanje magle, zasenjivanje prostote, odrađivanje ili foliranje, gde su kriterijumi niski, gde se pokušaj prečesto proglašava za ostvarenje, svaka nejasnoća za dubinu, a poza za učenost. Ukazalo mi se da sam i sama bila deo tog velikog foliranja i ućutala sam kao pisac, ćutala godinama. Povratak u književnost bio je na sve ili ništa, jedno razotkrivanje unutrašnjosti kakva god da je, sržni govor bez paradiranja znanjem, i bez utočišta u eksperimentu. U poslednjoj svojoj zbirci pesama, u pesmi „Na tuđem jeziku”, nagovestila sam šta ću raditi u prozi:   
Učim da krupne reči / izgovorim bez zajedljivog progona svesti. / Za neizgovoreno, ruku na srce, / ni jezik ni moja svest nisu krivi. / Otkrivali smo se u pogrešno vreme, / u podneblju gde je sve, ama baš sve / bilo podatno da se izvrgne ruglu, / gde je nevinost bila najveći greh.
Opredelila sam se, dakle, za iskrenost namera, pa kud puklo. Dovoljno znamo o književnosti, i dovoljno smo, kroz život, „premazani svim mastima”, da bismo razumeli da iskrenost koju pominjem ne podrazumeva ni nevinost ni naivnost; nije tu reč, kako bi pomislio neki nestrpljivi čitalac „Poljupca”, o iskrenosti iznesenoj za „žene, kćeri i sestre, kao ni za žene, kćeri i sestre mog suseda”, kako to posprdno kaže veliki pesnik, nego o iskrenosti kao etičko-estetičkom izboru, naspram intelektualnog pozerstva i kreativnog podvalanstva.
U sagledavanju sebe kao pisca, i svojih mogućnosti, najveću podršku za ovu vrstu iskrenosti našla sam kod pesnika koje sam prevodila. Unamunovi „osećanje koje misli i misao koja oseća” najpre su mi pomogli da svoju osećajnu misaonost i mišlju kultivisanu osećajnost, prihvatim kao svoju snagu, a ne slabost. Tim putem idući, u „Kući u Puertu” se takođe nedvosmisleno zalažem za rehabilitaciju patosa. Nije li zadatak pisca da rehabilituje unižene pojmove, da izanđalim i oveštalim rečima, koje su originalno denominovale vrednost, vraća njihovo pravo značenje.
Povišena stanja
Sve ovo o čemu govorim, dovelo me je u neprijateljstvo sa ironijom, koja mi beše najbolja drugarica u mladosti. Ironijom sam rušila i raskrinkavala sve oko sebe, ali je ostajala pustoš. Ironija mi je omogućavala isključivo pogled sa strane i držala me suštinski izvan života. Ona je moćni rastvor, kiselina intelekta. Naravno, nemoguće je posedovati samosvest a ne koristiti se ironijom u jeziku, ali odbacila sam ironiju kao stav prema svetu i životu, jer mi se takav stav učinio jalovim. Kao što znamo, ženski princip je suprotan jalovosti.
Tu su zatim „povišena stanja”, veoma svojstvena junacima moje proze, koja u istoj meri pokreću spoznaja i osećanje. „Povišena stanja” u stvarnosti sigurno imaju neke veze s hemijom i sigurno su češće iskustvo žena nego muškaraca, ali ona su, kao takva, izuzetna sirovina za književnost, jer sobom nose i povišenu lucidnost. Uostalom, zar ih je iko više koristio od Dostojevskog, jedino što im on daje vid bolesti, pre svega epilepsije. Ne otkrivam ovde toplu vodu, samo govorim da bi bilo glupo da pisac ne koristi ono što mu je priroda već dala.
Sve ovo, i još mnogo toga, je deo onog ženskog u nama, a kad kažem nama, mislim i na muškarce. Gotovo isto ovo mogao je reći jedan Migel Torga, ili jedan Šandor Marai – primere uzimam iz najsvežijeg čitalačkog iskustva – pisci izrazitog senzibiliteta, intelektualno iskreni i majstori patosa. Ali mene, kao ženu, teraju da to dodatno objašnjavam, kao da se pravdam.
U poeziji imamo jednu veoma cenjenu generaciju, mlađu od moje, mislim pre svega na Voju Karanovića, Sašu Jelenkovića i Sašu Radojčića, uz koje se pominju „nova liričnost” i „nova osećajnost”. Namerno nisam pomenula Anu Ristović. Hoću da kažem da se liričnost i osećajnost, u ovom ciničnom vremenu, ne dovode u pitanje kao poetičko opredeljenje, ukoliko dolaze od muškaraca. I to je tako!
I nemam ništa protiv što je to tako. Naime, svoj ugao neću menjati, niti bih mogla, jedino ću vam priznati da me u naknadnom govoru o mojim tekstovima već malo zamaraju eufemizmi kao što je „intimistički pisac” i pitanja o mom polnom identitetu.
Još jednom želim da se zahvalim žiriju koji mi je dodelio ovu nagradu, njenom osnivaču i njenom darodavcu. „Žensko pero” je jedno fino priznanje koje je već steklo ugled u javnosti, a ja se nadam da će upravo tim ugledom pomagati da se razvodne književne predrasude koje pominjem. I najzad, da ne bi ostala nikakva sumnja: gode mi moja ženska koža i moja ženska ćud, ali isto toliko volim i onaj drugi, muški deo sebe, koji me čini kompletnim bićem.           
(Reč na dodeli nagrade „Žensko pero” Politike Bazara)

Razgovor sa Sofkom i Koštanom
Balet „Nečista krv” koreografa Lidije Pilipenko, prema motivima dela Borisava Stankovića, premijerno će biti izveden danas na velikoj sceni Narodnog pozorišta u Beogradu. Prema rečima Lidije Pilipenko, koja je i režirala predstavu, osmišljavanje i priprema ovog komada trajali su godinama u kojima je iznova čitala i analizirala Stankovićeva dela, i tekstove napisane o stvaralaštvu ovog domaćeg klasika.
– Ideja „nečiste krvi” sobom nosi određenu tragiku, da bogati ili lepi ljudi u patrijarhalnoj sredini žive kao u začaranom krugu. Tako možemo reći da su i Sofka i Tašana imale sve, a opet, kao da nisu imale ništa. Možda je Paraputa, božji čovek nastanjen na groblju, bio najsrećniji od svih Borinih likova... Vidimo da ni novac ni lepota nemaju pokriće, utoliko što su prolazni, i da postoje samo srce, duša, pamet. Zato se iznova treba vraćati Bori čija se dela tek u zrelijim godinama čitaju sve više, rekla je Lidija Pilipenko. Autorka je u susretu sa novinarima objasnila da istoimeni balet nije rađen prema delu „Nečista krv”, već je inspirisan čitavim životom i stvaralaštvom Bore Stankovića, pa će na sceni biti izveden imaginarni piščev dijalog sa njegovim likovima koji će mu kazati da li su srećni što postoje ili ljuti što ih je napravio takvima kakvi jesu.
Ulogu Bore Stankovića tumačiće prvak Baleta Narodnog pozorišta Konstantin Kostjukov, Stankovićevu ženu Tamara Ivanović, Sofku Olga Olćan i Aleksandra Bibić, Tašanu Bojana Žegarac, Paraputu Aleksandar Ilić i Miloš Kecman, dok su u ostalim ulogama Milan Rus, Ivana Kozomara, Sanja Ninković i drugi.
Direktor Baleta nacionalnog teatra Konstantin Kostjukov istakao je značaj negovanja dela domaćih pisaca na našem pozorišnom repertoaru: „Stankovićeva dela predstavljaju veliko bogatstvo i dragocenost. U njima vidimo i elemente stvaralaštva Dostojevskog iČehova, a ovo je način da podsetimo mlade na našu značajnu tradiciju i prave vrednosti koje treba čuvati”, dodao je Kostjukov.
Unuka Borisava Stankovića, Zora Davidović naglasila je da istovremeno oseća zadovoljstvo i zebnju, strah i ponos jer smatra da postaviti na scenu balet s elementima „Nečiste krvi” traži spremnost ljudi da razmišljaju šire i nesmetano.
Kostime za balet „Nečista krv” osmislila je Božana Jovanović, a izbor muzike sačinjen je iz dela Stevana Mokranjca, Petra Konjovića, Vasilija Mokranjca i Stevana Hristića. Prva repriza je 17. juna.

Tajkunska jugonostalgija
Srpski biznismeni najslađe pazare i otvaraju preduzeća u zemljama bivše Jugoslavije, prvenstveno u Bosni i Hercegovini i Crnoj Gori. Teško je, naravno, poverovati da su motivi Miroslava Miškovića, Zorana Drakulića, Veselina Jevrosimovića, Željka Mitrovića ili Miodraga Kostića jugonostalgičarski, ali njihove poslednje velike investicije u zemljama bivše zajedničke države, kao i ulaganja njihovih hrvatskih i slovenačkih kolega u Srbiju, pokazuju da nastaje novo doba ekonomskog bratstva i jedinstva.
Tako je srpski kapital stigao do Austrije, Rumunije, Ukrajine, Bugarske, pa čak i do doskora nedostižne Slovenije. Prema našoj računici, nekoliko krupnih kapitalista i država Srbija uložili su u inostranstvu više od milijardu evra.
Miroslav Mišković, vlasnik „Delta holdinga”, ubedljivo je najveći pojedinačni investitor, ali to ne znači da je jedini srpski biznismen koji na svom radnom stolu ima kartu regiona sa zaokruženim metama. Investicione zastavice on je već razvio iznad Crne Gore, Bosne i Hercegovine, Bugarske i Slovenije.
Na širenje u regionu već je potrošio 400 miliona evra, a nada se da će do kraja godine na svojoj mapi za ulaganje pripojiti još tri zemlje – Albaniju, Makedoniju i Ukrajinu. Zacrtao je da se do 2012. godine pojavi i na tržištu Hrvatske, Moldavije i Rumunije.
Ipak, najteže se probio na slovenačko tržište budući da su pored upornih pokušaja vrata ove države za njega bila zatvorena poslednjih šest godina. Poznavaoci tamošnjih prilika ovih dana nagađaju da je investiciju od 242, 5 miliona evra uspeo da realizuje zahvaljujući sukobu gradonačelnika Ljubljane Zorana Jankovića sa državnim vrhom. Šoping mol u ljubljanskom parku „Stožice” biće dva puta veći od beogradskog „Delta sitija”.
U Crnoj Gori je već otvoreno nekoliko „Maksija”, a gradi se još jedan „Delta siti” vredan 40 miliona evra. Od septembra prošle godine Mišković je vlasnik i bugarskog trgovinskog lanca „Pikadili”. Planirane investicije u toj zemlji iznose 100 miliona evra, a do kraja 2008. godine još osam hipermarketa i supermarketa otvoriće svoja vrata za tamošnje potrošače. Ovim se Miškovićevi poslovi u Bugarskoj ne završavaju, jer upravo gradi distributivni centar.
Trgovinski lanac „Tropik” iz Bosne i Hercegovine, ovaj srpski biznismen je pre godinu dana platio 35 miliona evra. Na tamošnjem tržištu nastupa i kao deo konzorcijuma „Delta-Zekstra” koji je za 58,52 odsto akcija banjalučke „Boske” ponudio tri miliona evra.
(/slika2)Zoran Drakulić, većinski vlasnik kiparske kompanije „Ist point” koja u Srbiji posluje u oblasti metalurgije i pekarske industrije, svoja predstavništva ima širom sveta. Počev od Pekinga, preko Njujorka do velikih evropskih gradova. A kada je reč o investicijama, Drakulić je najviše novca potrošio na kupovinu bečke firme „DDSG kargo”. Zbog kupovine 257 brodova iz austrijske i mađarske flote ovaj biznismen prozvan je srpski Onazis. Investicijom vrednom 100 miliona evra Drakulić je postao najveći prevoznik na Dunavu. Ovako ojačana flota, smatraju novi vlasnici, obezbediće da srpske firme kontrolišu znatni deo prometa robe od Roterdama u Holandiji do Konstance u Rumuniji.
Samo iz luke i silosa u rumunskoj Konstanci, u koje je „Ist point” uložio više od 20 miliona evra, na tržište će, prema očekivanjima ove firme, biti plasirano 3,5 miliona tona žitarica. Srbija je dobila mogućnost da deo te flote koristi za najracionalniji transport robe.
Miodrag Kostić, vlasnik „MK grupe”, koju čini 31 preduzeće, najpoznatiji je po poslovima u oblasti poljoprivrede u regionu.Postao je jedan od najbogatijih ljudi u Srbiji zahvaljujući šećernoj repi, kukuruzu i uljanoj repici, ali i učešćem u drugim privrednim granama, kao što su hemija ili farmacija. Njegova kompanija već posluje u Ukrajini na oko 35.000 hektara oranica, od ovog proleća obrađuje i 5.500 hektara u Belorusiji.U ovim zemljama planira da kupi još 300.000 hektara njiva. U Ukrajini je investirao 10 miliona evra u izgradnju silosa od 113.000 tona. U Kostićevoj agendi je osvajanje tržišta Argentine, Sudana i Kazahstana.Očekivani ukupni prihod od poljoprivredne proizvodnje u ovoj godini je 37 miliona, a očekivani profit ove kompanije u zemlji i inostranstvu je 8,2 miliona evra
Osim toga „MK grupa” namerava da deo svog agrarnog biznisa plasira na stranim berzama. Reč je o 25-30 odsto ovog dela kompanije, a namera je da se prikupi 400 miliona evra kapitala. Od tri moguće berze najverovatnije je da se njihove akcijepojave na Bečkoj berzi. Prema pisanju austrijskog lista „Virtšaftsblat”, Kostić, pored ove, razmatra izlazak i na berzu u Frankfurtu ili u Londonu.
Biznismen Veselin Jevrosimović, direktor „Komtrejda”, firme koja se bavi informacionim tehnologijama u novijoj istoriji srpske privrede ostaće zapamćen po tome što je prvi slomio slovenački otpor prema srpskom kapitalu. U aprilu ove godine kupio je „Hermes softlab” za 40 miliona evra. Novonastala kompanija upošljava 1600 radnika i planira da se proširi na tržišta okolnih zemalja kao i da ostvari godišnji prihod od 300 miliona evra. Ovaj srpski biznismen mašta da se uskoro pojavi na tržištu 13 zemalja iz regiona. U „Komtrejdu” ocenjuju da će nova grupacija imati izuzetnu perspektivu za širenje poslovanja na tržišta jadranskog regiona, Zapadne Evrope, SAD i Bliskog istoka.
Željko Mitrović, vlasnik „Pink medija grupe” nedavno je uzburkao javnost kada je najavio da će Hrvatsku obojiti u ružičasto. U tamošnjim medijima osvanula je vest da srpski medijski magnat kupio hrvatsku TV stanicu „Net” za 2,5 miliona evra, na koju bi trebalo da se spoje GTV Zadar i TV Dalmacija. Ubrzo je ovo demantovano iz Beograda, a kako nam je potvrdila Tatjana Vojtehovski-Stevanov, zadužena za odnose sa javnošću u ovoj kompaniji, zvanično posao još nije sklopljen.
– Ne mogu ništa da kažem, jer ugovor još nije potpisan. Pregovori su u toku i Hrvatska jeste naš cilj, ali nije tačno da je to gotova stvar. Trenutno poslujemo u Crnoj Gori gde imamo naš studio i u Bosni i Hercegovini gde smo pre tri godine kupili i umrežili šest lokalnih televizija – objasnila je naša sagovornica ali detalje o vrednosti investicija nije znala da saopšti.
Prema njenim rečima, „Pink” će na tržište Evrope i Amerike izaći preko svog „PFI” studija u Šimanovcima, gde će u koprodukciji sa svetskim firmama pokrenuti „veliki internacionalni biznis”.
Ako srpski tajkuni osvajaju region, to ne znači da je država Srbija ostala po strani. Tako je krajem 2006. godine  „Telekom Srbija” na transparentnom tenderu kupio „Telekom Srpske” po ceni od 646 miliona evra. Istorijski gledano, to je najveća investicija jedne srpske firme, a pojedinačno i najveća investicija „Telekoma Srbije”.
Još jednom je srpski nacionalni mobilni operater svoje poslove pomerio preko granica naše zemlje. Ovog puta je sa firmom „Ogalar”, registrovanom u Holandiji, koja se dovodi u vezu sa „Deltom” Miroslava Miškovića, dobacio signal do Crne Gore. Licencu za trećeg mobilnog operatera u toj zemlji platilisu 16 miliona evra, a u narednih sedam godina biće u obavezi da ulože oko 90 miliona evra.

Reforma pravosuđa kao Žikino kolo
Advokat Božo Prelević bio je u prvoj grupi sudija koje je Miloševićev režim 1999. godine preko noći razrešio zbog aktivnosti u Društvu sudija. Nije se posle vraćao da sudi „u ime naroda”, ali kaže da mu nikada niko i nije ponudio da se vrati. Bio je ministar policije od oktobra 2000. do januara 2001, pa dve godine savetnik ministra, a onda podnosi ostavku i odlazi u advokaturu.
Kao zastupnik Milana Veruovića pred sudom, dosledno je branio svoje duboko uverenje da je u atentatu na premijera Đinđića ispaljen „treći metak” iz „drugog snajperskog gnezda”, iako je znao da će ga u javnosti prozivati da time podržava tezu odbrane optuženih, za koje je uveren da su krivi. Predsednik je Lige eksperata (Leks) i nezavisne komisije za istraživanje smrti gardista u Topčideru.
Svi govore o alarmantnom stanju u sudstvu. Šta se dogodilo s čuvenom reformom pravosuđa?
Posle 2000. godine, u Leksu je rađena obimna reforma pravosuđa, ali je onda došlo do smene Đinđićeve vlade i nove vlasti su smatrale da rad 40 stručnjaka na tome ne vredi ništa zato što ih je izabrala vlada Zorana Đinđića.
Priča o reformi pravosuđa, kao i reformi svega drugog u Srbiji jeste priča o Žikinom kolu. Kad pogledate Žikino kolo, vi ne znate odakle su ti ljudi došli, a kad završe – ne znate kud se vraćaju. Oni izlaze, prepliću nogama, idu dva koraka desno, dva koraka levo, jedan korak napred, jedan korak nazad i sve vreme cupkaju u mestu. I suština jeste cupkanje u mestu, ali vi imate strahovit osećaj dinamike. Stalno se nešto dinamično kreće, a nikuda.
Da li se, ipak, nešto promenilo za osam godina?
Krenulo se u reformu stvari koje strateški nisu važne. Zato ta reforma do sada nije dala bogzna kakve rezultate. Više su se trudili da prete sudijama, pokušavajući da im objasne da jedino oni treba da budu lustrirani, a time su ih samo činili nesigurnijim i tako faktički doprineli da ponovo određen broj ljudi, koji zna svoj posao, napusti pravosuđe.
Ovde se, nažalost, političke i izborne kampanje i vode tako što se negira pravosuđe. Kada vi u izbornim kampanjama kažete da hoćete pravnu državu, a tražite da neko pravnosnažno bude oslobođen, vi u stvari poručujete da ne želite pravnu državu.
Ako se u postizbornim dogovorima trguje čak i krivicom ili nevinošću optuženih i osuđenih za teške zločine, šta mogu da očekuju obični i pošteni građani? Ima li za njih, u bilo čemu, pravne sigurnosti?
Poslednjih 20 godina je jasna poruka vlasti građanima – da se prevara isplati. Država Srbija sankcioniše pošten svet i stimuliše prevaru mnogim svojim propisima. Svako ko je zidao bez dozvole, on treba da plati 50 odsto troškova, a svako ko je zidao s dozvolom, trudeći se da dobije dozvolu, treba da plati sto posto. Svako ko legalno uveze kola treba da plati sto posto, ali ako vozi kola na registraciju strane države, Crne Gore, on ne treba da plati. Mogu dva dana da nabrajam gde sve ova država stimuliše prevaru i gde se prevara izdiže na pijedestal nekakve vrednosti. I to se radi i u izbornim kampanjama, sve zarad nekih viših ciljeva zbog kojih mi sada imamo državu koja je, po ustrojstvu svog sistema, gora nego 1987. godine.
Gde tu vidite mesto i ulogu sudstva?
Većina političara na sud gleda kao na nekakav remetilački faktor. Većini političara nije jasno na kojim osnovama funkcioniše sud i ne žele ograničenje svoje apsolutne moći, kako su je oni zamislili, ni zakonom, ni procedurom. Njima to ne treba. Zato donose zakone koji su nedorečeni, gde se ne zna ko je za šta odgovoran i koji nisu efikasni. Kada te zakone donesu, onda od pravosuđa traže da bude efikasno samo u odnosu na njihove konkurente. Oni, u stvari, traže da pravosuđe bude njihova poluga moći i samo takvo pravosuđe za njih je dobro.
Za građane Srbije takvo pravosuđe, pred kojim svi ljudi nisu jednaki i koje nije efikasno, stvara osećaj da žive na rizičnom mestu, gde je moguće da bez sankcija uradite sve što postoji u krivičnom zakonu – od izazivanja rasne netrpeljivosti, izazivanja rata, formiranja paravojski, ucena, pritisaka, ubistava...
Ali sud sudi ono što tužilaštvo tuži. Policija hapsi, a advokatura brani. Da li se i tu igra Žikino kolo i ko ga vodi?
Pravosuđe čine i sud i tužilaštvo i advokatura i ne može da se posmatra odvojeno od rada državnih organa. Ali ako analiziramo ko zastupa optužene ljude iz Državne bezbednosti, tačno se vidi ko zastupa koju vlast. Ako se vratite pet godina unazad, vi vidite da su ti koji sada brane, vrtoglavo napredovali u pravosuđu. Veza između politike i suda, politike i tužilaštva, kao i politike i advokature, faktički postoji i na njoj se predano i temeljno radi. Advokati upiru prstom na pravosuđe, a oni su sami deo problema koji se zove pravosuđe.
Znate li za neki slučaj da je advokat tražio klijentu veliki novac sa objašnjenjem da određeni iznos mora dati sudiji za željenu presudu?
Evo, naš klijent, optužen za saobraćajnu nesreću sa smrtnom posledicom, povukao je predmet iz naše kancelarije i rekao da će mu advokat u Prokuplju za pet hiljada evra izdejstvovati oslobađajuću presudu. I šta se desilo? Dobio je dve godine zatvora. Znači, došli smo do toga da građanin kaže advokatu: „Ja neću tvoje znanje, ja hoću tvoju vezu”. Njega uopšte ne interesuje da se odbrani na zakonit način. On traži advokata koji će mu reći: „Pet hiljada za sudiju”. Koliko je sudija od toga uzeo vidi se po presudi.
A ima li sudija koji uzimaju novac?
Ima, to nije spornoi nije problem da to otkrije ako bi neko hteo to da otkrije. Ja samo mislim da se o korupciji u pravosuđu neuporedivo više priča nego što je to problem pravosuđa.
Šta je veći problem?
Veći je problem arogancija i neznanje pojedinih sudija, potpuno neefikasno procesno pravo i činjenica da ovde i dalje postoji supremacija policije i Državne bezbednosti nad tužilaštvom i sudom, a kod pojedinih tužilaca za ratne zločine sada postoji i strani faktor. U nekim predmetima Specijalnog suda za organizovani kriminal vrlo jasno se vidi uticaj tajkuna na pravosuđe.
Videli ste na koji način je sklonjen tužilac Milan Radovanović, koji je zastupao optužnicu za ubistvo Đinđića. Taj čovek je, posle toga, nažalost, pod bremenom prljavštine, preminuo, a on je samo rekao ono što poslednjih deset godina govore svi tužioci, kao i sudije u Vrhovnom sudu – da se prisluškuju njihovi razgovori.
Kada su hapsili advokata Nemanju Jolovića, reakcija Advokatske komore bila je sramna i takoreći nikakva. Kad pogledamo obrazloženje suda kojim je prihvaćeno jemstvo, onda vidimo i kvalitet te optužnice za „stečajnu mafiju”, a onda je tu zamenik specijalnog tužioca koji kaže da njemu prete iz Republičkog tužilaštva i, valjda, iz Vrhovnog suda da bude protiv tog prihvatanja jemstva, a nikada nije imenovao ko je taj ko sme da preti tužiocu koji je u odeljenju za borbu protiv organizovanog kriminala. Potpuno je jasno koji tajkun stoji iza tog predmeta.
To sve govori o jednoj klimi koja ne može da rodi kvalitetno pravosuđe. Na kvalitetnom pravosuđu se ovde, u stvari, nikad nije radilo. To vlasti ove zemlje iskreno nikad nisu želele. Iz neefikasne i nestručne vlasti, mi ne možemo da dobijemo efikasne institucije.
Nijedna vlast, posle 2000. godine, nije dugo trajala. Čak i da je stručna i voljna, nije imala vremena za temeljnu reformu.
Da bi reforma pravosuđa dala neke rezultate, pod uslovom da postoji strategija i da se ne igra Žikino kolo, potrebno je bar dva mandata vlade. Svakom ministru su potrebne bar dve godine da shvati gde se nalazi.
Bili ste ministar policije kada je počela istraga „Ibarske magistrale”. U četvrtak Vrhovni sud izriče četvrtu prvostepenu presudu. Šta tu ne štima?
Vrlo brzo je utvrđeno da je Državna bezbednost tvorac plana egzekucije. Međutim, na čudesan način prekinuta je istraga u DB-u koju je trebalo da vode inspektori Javne bezbednosti. Ljuba Milanović je taj predmet vrlo brzo rešio i posle toga je bio izbačen iz policije – zbog prevelike revnosti. Bio je i na dobrom putu i kad je reč o otkrivanju Ćuruvijinog ubice, a onda je to prekinuto i on je prebačen na odeljenje lupanja pečata.
Mogu da nagađam motive. Recimo, zato što je tom istragom bio ugrožen neko dosta značajan u DB-u. Kada su oni videli kako se „Ibarska” otvara, videli su i koja je cena tog otvaranja i čini mi se da više nisu mogli da rešavaju probleme po istom obrascu.
DB je vrlo brzo izašao sa nekim krivcima za „Ibarsku” – ponudili su ih i rekli da su to krivci. Ukoliko su oni u tome učestvovali, pošto ne verujem da bi sud donosio toliko puta odluku da oni jesu krivi, a da to nije tačno, onda su oni samo izvođači radova i zato mi je žao što glavni krivac ovakvom presudom neće biti ni dotaknut. A ja ne znam da li je, u stvari, glavni krivac on ili njegova žena i bojim se da će to ikada biti moguće utvrditi.
Kako biste prokomentarisali zahtev SPS-a da porodica Milošević bude abolirana i da Dragoljub Milanović bude pušten iz zatvora?
Kao besmislen. Ne vidim mogućnost da Milanović bude pušten iz zatvora, osim ako ga nekakvim činom abolicije predsednik ne pomiluje, a siguran sam da se to neće desiti. Koliko mi je poznato, Milanović je izdržao oko polovine zatvorske kazne, a tada mu pripadaju, po zakonu, i nekakve mogućnosti, na primer da traži uslovni otpust. Što se tiče porodice Milošević, pitam se kako to da oni uopšte nisu bili okrivljeni u nekim predmetima.
Bili ste kritikovani zbog teze o trećem metku u atentatu na premijera Đinđića, jer advokati optuženih na tome grade odbranu. Šta očekujete od javne sednice pred Vrhovnim sudom u septembru?
Istinu. Ako Vrhovni sud ne utvrdi istinu, onda on služi nečijoj svrsi. Morali su biti izvedeni svi dokazi. Ubistvo Đinđića je politički čin par ekselans. Nekome se tu pravio politički prostor. Kad vi ne utvrdite kome, onda je to strašno dobro polje za međusobna optuživanja. Za mene je interesantna izjava nekih potpredsednika vlade i ministra unutrašnjih poslova da će se sve saznati kad se otvore strani dosijei. Ali, da bude jasno – nikada se nije desilo da je metak više, koji je ispaljen, nekoga oslobađao odgovornosti. To samo može da bude u glavi jednog bolesnika koji je vršio strahovit uticaj na medije.
Ja sam siguran da ljudi koji su na optuženičkoj klupi jesu učestvovali u atentatu, ali mislim da to nije puna istina. Sud je morao da uradi rekonstrukciju ubistva. Ne postoji nijedan razlog da lažu oni koji su jedini bili spremni da za Đinđića poginu, koji su bili pored njega i svi odreda rekli, dva sata posle atentata, da su čuli ispaljivanje tri metka.
Drugo, nakon događaja, mnogi su uništavali tragove. Mene samo interesuje zašto. Voleo bih da mi neko kaže u kome su se još krivičnom postupku ubuđali tragovi krvi i u kome su još postupku uništeni dokazi, kao što su ulazna vrata na zgradi vlade.
Na koga ste mislili kada ste rekli „bolesnik koji je vršio strahovit uticaj na medije”?
Mislim da je potpuno jasno ko je vršio pritisak na medije i ko je vodio nekakve privatne istrage. Mislim i da je to svima jasno i nemam nameru da nekog imenujem, pa da se onda mlatim po sudu. Potpuno je jasno ko je to u pitanju i kome je sve sugerisano da je premijer ugrožen i da tu niko ništa nije uradio. I za to postoji odgovornost, jer to nije dozvoljeno.
Postoje li ponovo neki kriminalni klanovi, poput „zemunskog”?
Cena narkotika je izuzetno niska i po tome vidite da je Srbiji ponovo potrebna „Sablja”, jer se za pet godina, umesto da je neko nastavio tamo gde su drugi stali, kriminal oporavio, tajkuni postali bahati, a političari, posebno neki ekonomisti, ističu se u nipodaštavanju i gaženju odluka suda.
Aleksandra Petrovi
------------------------------------------------------------
Veštaci – rak-rana pravosuđa
– Sudski veštaci su važan segment i rak-rana srpskog pravosuđa. Veštaci su rak-rana i Topčiderske komisije. Dokle god veštaci ne budu skidani s liste veštaka zbog uslužnih, koruptivnih veštačenja, vi nećete imati efikasne krivične i druge sudske postupke. Najjednostavnije je korumpirati veštaka, ma koje struke. Dobili smo od balističara iz Ef-Bi-Aja da je potpuno jasno da je nemoguće samoubistvo gardista u Topčideru i time je potvrđena istraga nezavisne komisije. Posle toga, veštaci iz nezavisne komisije, koji su izneli istinu, bivaju marginalizovani u beogradskim sudovima. To je skandalozno.

Proradila „batak transverzala”
Vranje – Nedavna hapšenje Ćamila M. iz Velikog Trnovca pri pokušaju krijumčarenja 500 kilograma pilećih bataka još jednom je potvrdilo ono što se danima govori u Pčinjskom kraju da je „batak transverzala” sa Kosmeta preko juga centralne Srbije ponovo proradila. Naime, carinici su dubinskom kontrolom pronašli više kutija sa pilećim batacima.
     Kako stoji u saopštenju nadležnih istražnih organa, carinski službenici su u utovarnom delu kombija vranjskih registarskih oznaka, kojim je upravljao Ćamil M. iz Velikog Trnovca, pronašli 33 kutije pilećih bataka sa Kosmeta. Vozač kombija je službenim licima izjavio da je robu preuzeo od sebi nepoznatog lica i da je trebalo da je preda takođe nepoznatoj osobi iz Leskovca. Kada se ovome doda pronalazak bačenog „konfekcioniranog” mesa na dve lokacije u zabačenim selima opštine Preševo, i na periferiji leskovačkog sela Stopanja otkrivena radionica za preradu sumnjivog mesa sa Kosmeta u roštilj meso onda je jasno da „batak transverzala” prilično aktivna. 
      Ono što posebno u ovom trenutku zabrinjava jeste činjenica da je to meso sumnjivog kvaliteta i da mu je poodavno istekao rok upotrebe nakon što je u zamrznutom ili konzervisanom stanju po magacinima stajalo više godina. Mada još uvek nema zvaničnih potvrda o tome, ali pojavu mnogih alergija, infekcija i bolesti mnogi pripisuju ovom mesu.
      Valja, međutim, reći i da piletina koja raznoraznim kanalima dolazi sa Kosmeta, po veoma povoljnim cenama, završava u pojedinim suhomesnatim proizvodima koji se kao delikatesi prodaju širom Srbije.
        U Veterinarskoj inspekciji napominju da su inspektori non-stop na terenu. Međutim, kontroliše se ono što je legalno i što se prijavi. Potpuno su nemoćni tamo gde se to obavlja kroz poroznu administrativnu liniju prema Kosmetu gde ona jedno domaćinstvo deli na dva dela ili prolazi kroz dvorište, a takvih situacija na ovom području je na desetine.
        Inspektori redovno kontrolišu legalne mesare i prerađivače. Međutim, po kućama nemaju pravo, a i niko neće ni da ih pusti da uđu, tamo da kontrolišu. Šta se u tim primitivnim, i najverovatnije nehigijenskim uslovima, proizvodi to niko nezna. To je posao za neke druge organe.
        Inspektori napominju da u objektima koje oni kontrolišu nisu pronašli neke proizvode koji bi ukazivali na neku neispravnost. Sve je to u nekakvim granicama, međutim, uglavnom sve primedbe građana proveravaju kad dobiju potpune podatke od njih gde su šta nabavili. Oni nemaju podataka da piletina sa Kosmeta, čija je cena na veliko od 120 do 200 dinara, što zavisi od količine, završava u roštiljskom mesu, šunkarici, salami i prženici. Imajući u vidu da se kilogram svinjskog i junećeg meseca kreće od 420 do 480 dinara onda je jasno o kakvoj se zaradi radi. Jer, ako se uračunaju razni dodaci u toku proizvodnje ovih specijaliteta onda računica postaje mnoga jasnija.

Neizvestan datum izručenja Župljanina Hagu
Kada bi Stojan Župljanin, optužen za ratne zločine, mogao da bude izručen Haškom tribunalu, i dalje se ne zna. Njegov advokatski tim još nije primio pisano rešenje istražnog sudije Veća za ratne zločine, kojim je preksinoć doneta odluka o njegovoj predaji haškom sudu.
Kako je „Politici” jučerekao Župljaninov branilac Igor Pantelić, sudsko rešenje neće biti dostavljeno advokatima do ponedeljka. Branioci imaju pravo žalbe na odluku istražnog sudije Dragana Plazinića, u roku od tri dana od dana prijema tog rešenja.
Ukoliko odbrana uloži žalbu, vanraspravno veće donosi konačnu sudsku odluku u roku od tri dana. Spisi se zatim dostavljaju državnom organu zaduženom za ljudska i manjinska prava koji potpisuje odluku o izručenju. Ukoliko odluka istražnog sudije bude potvrđena, Župljanin bi mogao da bude izručen Hagu u toku sledeće sedmice.
Župljanin je uhapšen 10. juna u Pančevu. On se policiji i istražnom sudiji predstavio i legitimisao kao Branislav Vukadin, negirajući identitet haškog begunca. Na zahtev suda obavljena je DNK analiza, koja je potvrdila da osoba koju je policija uhapsila jeste Stojan Župljanin.
Tokom rata na području BiH, Župljanin je bio načelnik Centra javne bezbednosti Banjaluka, a Haški tribunal ga tereti za zločine počinjene nad nesrpskim stanovništvom u Bosanskoj Krajini. Optužnica protiv njega podignuta je 14. marta 1999, a otpečaćena 18. jula 2001. godine.
Na teret mu se stavljaju genocid, zločin protiv čovečnosti i ratni zločini 1992. godine nad muslimanima i Hrvatima Bosanske Krajine.Od objavljivanja optužnice Župljanin je bio u bekstvu.

GOOD-BYE RAMBO-GEORGE
Kauboj sa značkom šerifa i pištoljem za pojasom, uvek spreman da potegne prvi jer je od starog zanata Divljeg zapada napravio novu doktrinu Bele kuće, poslednji put je prokrstario Evropom u svojstvu lidera najmoćnije sile sveta.
Džordž je zvanično obišao saveznike kako bi se popravila saradnja oko Irana, Bliskog istoka i čovekove okoline. Najavio je novu eru transatlantskog jedinstva koja bi trebalo da traje najmanje sedam meseci. Sve u želji da Evropljane uveri da njegov legat nije toliko loš kao što većina misli.
Mission impossible.
Možda se iz zvaničnih ceremonija to nije moglo naslutiti, ali većina Evropljana jedva čeka da vidi leđa osornom Jenkiju koji je voleo da sve odlučuje i radi sam. Sada su ga prepustili njegovoj sudbini: ili su ga ignorisali, ili su ga izviždali. Trud uložen u oproštajnu turneju bio je slabo isplativ.
U novoj kolekciji evropskih lidera neki su, istina, manje kritični prema ratu u Iraku, ali to nije promenilo opšte raspoloženje Evropljana koji od vremena invazije marta 2003. gaje duboko nepoverenje prema Amerikancu. Džordž je učinio da zapadni Evropljani imaju veoma negativno, ili barem podeljeno mišljenje o SAD. U svakom slučaju mnogo lošije od onog pre iračkog rata. Tek trećina Nemaca i Španaca, svaki četvrti Francuz ili svaki drugi Britanac može da kaže nešto dobro o Džordžovoj domovini.
Retko ko je kao ovaj predsednik SAD toliko naudio transatlantskim odnosima. Tokom dva mandata uspeo je da postane simbol unilateralizma, militantnosti i arogancije moći. Zaobilazio je Ujedinjene nacije, vređao tradicionalno najbliže saveznike. Ignorišući planetarno zagrevanje bojkotovao je Protokol iz Kjota. Postao je „ubica klime”.
Tvorac Novog svetskog nereda je ratovima u Iraku i Avganistanu uznemirio globalnu politiku i cenu nafte podigao do neslućenih visina. Lažni povodi invazije Iraka, tretman zatvorenika u Gvantanamo Beju, snimci iz bagdadskog zatvora Abu Graib, kidnapovanja CIA, sve je to doprinelo da se ozbiljno uzdrma prestiž Amerike kao „lidera slobodnog sveta”, imidž koji su gradila 42 Džordžova prethodnika.
Amerika je pod Rambo-Džordžom prestala da inspiriše demokratiju, dok je demokratija koju su razvejavali njegovi „f-16” inspirisala islamski fundamentalizam. Dok se on, zagrcnut perecom, pitao „zašto nas mrze”, antibušizam je postajao globalna pojava. Nije neobično da alarmantan procenat mladih Nemaca misli da CIA stoji iza terorističkog napada 11. septembra.
Rat u Iraku zloupotrebio je kao blanko ček da sopstvenim građanima ograniči ljudska prava. Vrhovni sud tri puta je u četiri godine opominjao predsednika da krši temeljne principe pravnog poretka. Poslednji put ove nedelje kada je presudio da zatvorenicima u Gvantanamu, od kojih su neki tamo šest godina, ne može da bude uskraćeno ustavno pravo da svoje tamnovanje ospore pred federalnim sudovima.
„Ne volim rat”, izjavio je Amerikanac pokušavajući da sačuva nešto od svojih osam godina u Beloj kući. Sada mu je, izjavio je londonskom „Tajmsu”, prosto žao zbog ratne retorike koju je koristio. Čuj, žao! Ko da veruje čoveku čije su ambicije bile da postane Cezar novog doba?
Od Iraka do trgovine čelikom, od Avganistana do sadašnjeg trvenja oko izvoza američkih pilića, ovaj ne posebno nadareni potomak dinastije Bušovih uspevao je da pronađe pozicije gotovo dijametralno suprotne evropskim. Sin je efikasno uništavao ono što je otac pravio.
Džordžova administracija nije se libila da nadmeno priča o „staroj Evropi” kada su neki ključni Evropljani odbili da se priključe iračkoj avanturi. Vašington je potom NATO-saveznike primorao da nesrazmerno ginu po gudurama Avganistana zbog još jednog Džordžovog antiterorističkog poduhvata. I danas ih tera da idu oštro protiv Irana, iako Evropljani smatraju da to nije pravi način rešavanja spora.
Nemci nikada nisu voleli Džordža. Otpor prema američkom predsedniku bio je svih ovih godina retka stvar koja ih je ujedinjavala, pa se izgleda samo kancelarka Angela Merkel ustezala da kritikuje gosta koji je uoči iračkog rata nemačko-američke odnose srozao na nezapamćeno leden nivo. Nemci se ovoga puta nisu ni trudili da demonstriraju kao što su to činili tokom Džordžovih ranijih poseta. Tevtonski su ga ignorisali.
U Italiji je Silvio Berluskoni, jedan od osvedočenih amerikanofila, 24-karatnim osmehom dočekao Džordža. Za razliku od Merkelove koja je igrala igru između bliskosti i distance, kavaljere je gosta uveravao da dve zemlje nikad nisu bile bliže. Po ulicama su se za to vreme valjali transparenti sa zahtevom da Buš bude izveden pred sud kao ratni zločinac.
Nikola Sarkozi, domaćin u Parizu, vratio je Francusku u vojne strukture NATO iz kojih je zemlju davno izveo general De Gol ogorčen pokušajima američke dominacije. Sarkozi, dosledni sledbenik liberalnog anglosaksonskog modela, mogao bi da se podiči i drugim primerima zbližavanja, ali većina Francuza i dalje misli da je Džordž osvetoljubiv, nestrpljiv i spreman na sve zarad cilja koji ni njemu nije jasan.
Čak se i boravak u Londonu razlikovao od prethodnih. Premijer Gordon Braun već je povukao svoje momke iz Iraka udarajući završni ekser u kovčeg Koalicije voljnih. Strateško partnerstvo nikako ne podseća na vremena lojalnog Tonija Blera.
Džordžova era nije donela ništa dobro ni Americi ni onima koji se smatraju američkim prijateljima. Džordž međutim ne odustaje od uloge kauboja. Njegova administracija je ovih dana pooštrila kontrolu putovanja Evropljana za SAD. On lično i dalje drži otvorenu opciju vojnog udara na Iran. Njegovi republikanci nedavno su u Senatu blokirali zakon o zaštiti klime.
Neokonzervativni vođa poslednje velike ideološke zemlje na svetu uspeo je da objedini Evropljane u protivljenju svojoj politici. Uz moralnu satisfakciju da su bili na pravoj strani, i oni, kao i mnogi Amerikanci, sada žele promenu. Čovek koga vole da mrze je tako dočekao da ga tokom oproštajne posete Evropa mahom ignoriše. Evropljani gledaju u vreme posle Džordža.
Ujedinjenoj, demokratskoj Evropi, Amerika je danas manje potrebna nego u vremenima Hladnog rata. Što ne znači da prekoatlantski odnosi na relaciji SAD–EU, vredni 600 milijardi dolara godišnje, nisu veoma važni.
Sećanje na Džordža zamračivaće imidž Amerike u svetu u godinama koje dolaze. Ni Džon Mekejn ni Barak Obama neće se lako otresti senke njegovog pogubnog legata, iako dvojicu predsedničkih kandidata jedna stvar vezuje: svest da zadržavanje statusa kvo nije opcija. Obojica znaju da će njihov glavni izazov biti da povrate zagubljeno poverenje u SAD. Već to je dovoljno da Evropljani budu srećni što su ispratili Džordža. Jedan od interesantnijih perioda transatlantskih odnosa tek treba da počne.

Kad se drogiraju majka i sin
Leskovac – U Leskovcu, tokom prošle godine, od posledica drogiranja umrlo je osmoro mladih osoba koje su pokušavale da se izleče od ove smrtonosne zavisnosti. Broj žrtava je znatno veći, jer mnogi i ne pokušavaju da se leče ili se, zazirući od neposrednog okruženja, leče u drugim mestima.
Kako za „Politiku” ističe dr Tatjana Jovanović, načelnik službe za psihijatriju Opšte bolnice u Leskovcu, u 2007. godini ovde se lečilo oko 180 zavisnika, ali to nije realna brojka narkomana. U pitanju je samo broj onih koji su se javili na lečenje. Nažalost, kaže ona, narkomaniju pre prepozna sredina nego roditelji, što je simptom bolesti i same porodice.
„Najstariji pacijent bila je žena koja ima više od četrdeset godina, majka jednog zavisnika. Prosečna dužina lečenja je četrdesetak dana. Reč je uglavnom o mlađim osobama do 27 godina starosti. Na odeljenju imamo samo 24 postelje, ali se tu, pored korisnika opijata, leče i druga patološka stanja – alkoholizam, neuroze, granična stanja”, kaže naša sagovornica.
Iskorišćenost kapaciteta u prva tri meseca ove godine bila je 180 odsto. Prva pomisao bila je da u jednom krevetu leže dva pacijenta, ali dr Jovanović objašnjava da kod lečenja psihijatrijskih bolesnika postoji takozvana vikend terapija, odnosno pacijent kada mu je bolje boravi u kućnim uslovima, a zatim se vrati na odeljenje. Postoji parcijalna hospitalizacija, kada pacijent ostaje samo u prepodnevnim satima, i celodnevni boravak, kada se zadržava na odeljenju u slučaju da nije motivisan za lečenje ili nema adekvatnu psihosocijalnu podršku okruženja, pre svega porodice, koja je neophodna u lečenju.
– Lečenje zavisnika sastoji se iz primarne, sekundarne i tercijarne prevencije. Primarna podrazumeva preventivu i u tome imamo dobru saradnju sa nadležnima ustanovama u gradu. Sekundarna prevencija je ono čime se najviše bavimo, a to je lečenje zavisnika. Najčešće je reč o zavisnicima heroinskog tipa. Više od polovine njih su intravenski korisnici, što uključuje rizike od drugih krvnih patogena – hepatitisa tipa Ce i Be, a u poslednje vreme imali smo i tri nova slučaja obolevanja od side. U pitanju su veoma mladi ljudi. Tercijarna prevencija podrazumeva uključivanje bivšeg narkomana u širu socijalnu sredinu. To je u svetu najzastupljenije, ali je kod nas najteže. Naime, kod nas do posla i socijalnog angažmana teško dolaze i oni koji nemaju ovu vrstu problema – kaže dr Jovanović.
Na naše pitanje da li neko može da se odvikne od droge, ona odgovara:
–Može uz adekvatno lečenje i neophodnu podršku okoline. Ako zavisnik heroinskog tipa dve godine ne uzima drogu, uslovno ga smatramo izlečenim. Treba da ima podršku porodice, da izbegava staro društvo i da se uključi u društvene tokove. Imali smo takve slučajeve, ali smo imali i povratnike koji su, nažalost, okončali život predoziranjem.
Zanimljivo je takođe da ne postoji stereotipna socio-psihološka lična karta narkomana, za razliku od sedamdesetih godina prošlog veka kada je narkomanija dovođena u vezu sa hipi-pokretom i posebnim načinom življenja. Sadašnji zavisnici su iz svih socijalnih slojeva, od siromašnih do bogatih porodica, od najnižeg stepena obrazovanja do fakultetski obrazovanih ljudi, ima ih iz kompletnih i iz razvedenih porodica.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Advokat koga kolege cene
I naš čovek Igor Simić, iz Pariza, upisao se na listu 40 najboljih advokata u svetu iz oblasti antimonopolskog prava koji imaju manje od 40 godina(„40 under 40”). Svakih pet godina čuvena izdavačka kuća „Global Competition Review” (specijalizovana za antimonopolsko pravo) priređuje glasanje priznatih advokata iz te oblasti, ekonomista i direktora međunarodnih preduzeća. Kada su ovog puta sabrani glasovi, među izabranima su se našla dva advokata iz Francuske,jedan od njih je bio Simić.
Ovaj mladi čovek, iako ima dvojno srpsko i francusko državljanstvo, nije rođen ni u Beogradu, ali ni u Parizu u kome sada živi. Svet je ugledao u Tunisu 1973. godine, jer je njegov otac bio diplomatski službenik u Ministarstvu inostranih poslova. Kasnije se školovao i kod nas i u Francuskoj.
–Maturirao sam u Beogradu, u Osmoj beogradskoj gimnaziji. Posle toga sam bio primljen na Strazburški univerzitet. Pravni fakultet sam završio uz veliku moralnu, ali malu finansijsku pomoć mojih roditelja zbog čega sam uz studije morao da radim na raznim poslovima kako bih pokrio troškove studiranja i života van roditeljskog doma. Na predlog mojih profesora, konkurisao sam i bio primljen na postdiplomske studije u Brižu – seća se Simić.
Diploma Briža pomogla mu je da otvori vrata mnogih uglednih kancelarija. Prošao je kroz nekoliko američkih kancelarija i svuda se, kaže, trudio da što više nauči.
– Od Nove godine sam i suvlasnik u advokatskoj kancelariji Darrois Villey Maillot Brochier gde radim već tri godine i koja se nalazi, po kvalitetu rada i klijenteli koju zastupa, na samom vrhu advokatskih kancelarija – podseća naš sagovornik.
Mada advokatura važi za profesiju koja se nasleđuje u porodici, u slučaju Igora Simića to nije slučaj.
– U mojoj užoj porodici niko se nije bavio pravnim poslovima.Rekao bih da me je opredelio sticaj raznih okolnosti i moje interesovanje da shvatim mehanizam slobodnog tržišta, kako u oblasti ekonomije, tako i politike – iskren je mladi advokat.
Ipak, okrenimo se onome čime se bavi, šta je antimonopolsko ili „antitrust” pravo?
– Možda bih mogao da definišem to pravo kao pravo koje ima za cilj da štiti tržišnu utakmicu kroz sprovođenje zabrane kartelskih sporazuma, zloupotrebe dominantnog položaja i kroz kontrolu koncentracija tržišnih učesnika. Vrhunski cilj je da se spreči povećanje cena na tržištu – uzvraća Igor Simić koliko može jednostavnijim rečima da ga i laici razumeju.
Kojim se poslovima do sada bavio, koje firme zastupao?
– Evo naprimer „Lafarž”,kojoj je Evropska komisija izrekla kaznu od 250 miliona evra što je predstavljalo u to vreme najveću izrečenu kaznu. Predstavljao sam takođe firmu „Andersen”prilikom spajanja sa firmom „Ernst& Jang” posle slučaja „Enron” u Americi. Klijentela našeg biroa je veoma zahtevna jer je reč o preduzećima sa ogromnim akcijama. Tu su preduzeća koja ovde nazivaju CAC 40 (kao dau džons u Americi)među kojima su Bouygues,svetski gigant u izgradnji mostova, autoputeva, pa američka berza NewYork Stock Exchange, Gucci Group, Sanofi-Aventis i tako dalje. Za sebe mogu da kažem da sam tek na početku karijere i da mi je ostalo još mnogo toga da naučim. Nemam posebne metode za usavršavanje, svaki posao mi je novi izazov i uvek se ponešto novo nauči – pobraja Simić čuvena imena.
Da li se naš čovek ipak bar malo bavi našom svakodnevicom, primećuje li naše monopoliste?
– U Evropskoj uniji, a i u svetu uopšte, pravilo je da čim neko ima više od 40 odsto tržišta, već izaziva sumnju da je u dominantnoj poziciji i mogu da mu se zabrane dalja širenja sem ako uspe da dokaže da to neće uticati na podizanje cena robe koju prodaje, ali je to realno teško dokazati. Zakon o konkurenciji bi, uopšteno rekavši, trebalo pre svega da štiti potrošače. Smatram da politička garnitura na vlasti igra značajnu ulogu u tome – objašnjava mladi stručnjak.

Vera, seks i sterilitet
Odluka biskupa Viterba da ne dozvoli crkveno venčanje dvadesetpetogodišnjeg vernika koji je posle saobraćajne nesreće ostao paralizovan u donjem delu tela naišla je na veliku kritiku javnosti i medija u Italiji. Ali crkva smatra da on nije u stanju da obavlja svoje bračne obaveze i stvara potomstvo što je cilj porodične zajednice.
Kanonsko pravo Rimokatoličke crkve pominje kao smetnju braku „impotenca kopulativa”, to je ujedno i razlog za razvod braka koji ta crkva u izuzetno retkim okolnostima dopušta, javila je Versko-informativna agencija (VIA). „Smisao i svrha braka po kanonima crkve jeste stvaranje dece”, obrazložio je biskup, istakavši da je odluku doneo „predano i s ljubavlju”.
Kanon 1.084 Rimokatoličke crkve izričito kaže: „Prethodna i trajna nemoć za polni čin, ili kod muške osobe ili kod ženske osobe, bilo apsolutna, bilo relativna, po samoj svojoj prirodi čini brak nevaljalim”.
Ipak, delikatna razlika između steriliteta i nesposobnosti postoji u crkvenom pravu Katoličke crkve. Dopušta se venčanje starijih osoba gde takođe neće biti dece, jer je reč o prirodnom sterilitetu koji je nastupio zbog starosti.
Ovakve kanonske prepreke za sklapanje braka ne poznaje Pravoslavna crkva, ali ni islam. Ali u judaizmu, po Talmudu, impotencija je stavljena na peto mesto kao prepreka za sklapanje braka. Episkop niški Irinej za VIA kaže da je u pravoslavlju svrha braka „punoća zajedničkog življenja”, ne samo stvaranje potomstva kao kod drugih crkava.
„Ako buduća supruga zna da u braku neće imati decu sa svojim suprugom i to prihvata, brak bi crkveno bio sklopljen. Takođe, ako budući suprug prihvata činjenicu da u braku neće imati potomstvo, zbog problema koji postoji kod žene”, objašnjava vladika Irinej.
Sveti Vasilije Veliki je još pisao da su deca plod, a ne cilj braka. U Bračnim pravilima Pravoslavne crkve kaže se da je brak sveta tajna kojom se dva lica suprotnog pola vezuju doživotnom duhovnom i telesnom vezom radi potpune životne zajednice i rađanja i vaspitanja dece.
U istoriji crkve je, ipak, bilo slučajeva da se supružnici po dogovoru, posle crkvenog venčanja, uzdržavaju od polnih kontakata. Jedan od najpoznatijih primera je ruski svetitelj Sveti Jovan Kronštatski (upokojio se 1908. godine) koji je kao sveštenik sa svojom suprugom sve vreme živeo kao „brat sa sestrom”.
Na poznatom internet-portalu www.svetosavlje.org jedan vernik je postavio direktno pitanje pravoslavnim pastirima: Da li osoba koja ne može da ima decu može da stupi u brak?
Sveštenik Milan Gardović, pri hramu Svetih Ćirila i Metodija, u Malmeu, odgovorio je: „Što je ljudima nemoguće, Bogu je moguće, to imaj uvek na umu. Ni majka Svetog Jovana nije imala dece pa je u starim godinama rodila Preteču Gospoda Hrista.Kakve god posledice bile, pustimo da Gospod odluči da li neko može da ima decu ili ne, a stupiti u crkveni brak je prilika da kroz molitve koje se
čitaju na venčanju izmolimo od Gospoda da mladencima podari „dobru decu i napredak u životu i veri, kako stoji u trebniku.”
Da život režira nepredvidive situacije pokazuje i jedan događaj iz Kaluđerice koji pamte beogradski sveštenici. Budući mladoženja je krenuo po mladu, a u veselju je pucao iz puške. Zrno je sticajem okolnosti pogodilo buduću nevestu i ona je ostala doživotno vezana za invalidska kolica. Uprkos tome, mladić je oženio ovu devojku i oni su i pored njenog hendikepa dobili decu.
Protojerej stavrofor hadži Ljubodrag Petrović kaže crkva nema pravo da traži zdravstveno uverenje da li neko od budućih mladenaca boluje od neke zarazne bolesti kao što je sida ili da li je sterilan. To pitanje bi trebalo da reši budući Vaseljenski sabor.
„Pre sklapanja braka postoji predbračni ispit. Budući mladenci dolaze kod sveštenika i on ih pita da li imaju dobru volju da se venčaju, da nisu u srodstvu i da se nisu obećali nekom drugom. Sveštenik postavlja pitanje: ’Da li ti, na primer Milane, imaš dragu i slobodnu volju da uzmeš sebi za ženu ovu koju vidiš pred sobom, na primer Jovanku’. Ako oni kažu ’Da, oče’, onda je to njihov slobodan izbor i tu crkva ne može da se meša”, objašnjava sekretar Versko-dobrotvornog starateljstva Arhiepiskopije beogradsko-karlovačke.
Otac Ljubodrag ističe da sveštenik pre predbračnog ispita u poukama budućim mladencima može da sugeriše da se dobro ispitaju pre nego što se odluče za brak.
„Bilo bio neumesno da sveštenik pita da li je verenik bolestan ili, ne daj bože, blesav. Obaveza budućih mladenaca je da se pre stupanja u brak dobro ispitaju”, ističe hadži Ljubodrag Petrović.
Zanimljivo je da se problem impotencije na neki način spominje i u Zakonopravilu Svetog Save. U glavi 55 građanskog zakona u okviru Zakonopravila piše da ukoliko muž tokom tri godine ne ispunjava
„svoju mušku obavezu u braku” žena ima pravo da zatraži razvod braka.
Zanimljivo je i da šerijatsko pravo u islamu ženi omogućava pravo na razvod ako je njen muž impotentan. U tom slučaju prilikom razvoda muž je dužan da ženi isplati polovinu mehra (materijalna vrednost koju muž daje ženi za njen ulazak u brak, a koja je zasnovana na Kuranu i Hadisu).
Srbijanski muftija Muhamed Jusufspahić kaže da pojava impotencije u braku može da poremeti odnos dva partnera, ali ona ne može biti prepreka za sklapanje braka.
„Bilo kakva polna bolest može biti prepreka da se, po islamu, sklopi brak, ali i ne mora, jer je u pitanju svesni izbor dvoje ljudi suprotnog pola. Neko će prihvatiti situaciju da je jedan od supružnika zbog oduzetosti donjeg dela tela impotentan, a neko drugi će reći da nije spreman na to i takav brak ne bi mogao da se sklopi”, objašnjava muftija Jusufspahić.

Osmeh koji leči
Prijatelji nisu bili iznenađeni kada su čuli da je Katarina Vučetić spasila ljudski život. „Zašto to radiš? Pogledaj kako je život lep”, obratila se dvadesetpetogodišnja manekenka Mirku P. (44) koji je stajao na Brankovom mostu i nameravao da skoči u savsku vodu. Posle dvočasovne borbe sa očajnimčovekom, Katarina je uspela da ga privoli da pređe na njenu stranu – stranu života.
„Katarina bi pomogla svakome, nikad joj nije bilo teško da sasluša i posavetuje. Ima posebnu energiju i osmeh koji leči”, veli Ivana Radivojević, njena prijateljica iz detinjstva.
Zelenooka Nišlijka koja živi u Beogradu smatra da ništa nije slučajno, pa ni to što je tog dana posle kastinga odlučila da prošeta Brankovim mostom i spusti se do reke.
Put joj je preprečila drama koju hrabra devojka nije želela da izbegne. Mirku je pružila ruku i našalila se „mene nijedan muškarac nije odbio” posle čega je on odustao od namere da sebi oduzme život.
„Toliko sam verovala da ću uspeti i nisam ni pomišljala da će se desiti suprotno”.
Za kratko vreme podigla je medijsku prašinu mnogo veću nego što to na Balkanu uglavnom polazi za rukom samo političarima. Njen telefon ne prestaje da zvoni, stižu pokloni i ponude za posao, a Katarina priznaje da je malo umorna od svega. Život joj se preko noći promenio, a „samo sam pomogla čoveku u krizi, pa to bi svako normalan uradio”.
Žali što još nije ispunila obećanje koje je dala Mirku.
„Razočarana sam što tada nismo popili piće. To sam mu obećala i osećam se kao da sam ga izdala”.
Odmalena je navikla na svetla kamera i škljocanje fotoaparata, a, kako kaže, neiscrpnu volju za životom i snagu najviše duguje sportu. U osmogodišnjoj plivačkoj karijeri osvojila je 450 medalja. Sa dvanaest godina potpisala je prvi profesionalni ugovor i otputovala u Makedoniju. Šest meseci provedenih u Strugi bili su najteži period u njenom životu. „Noći sam preplakala jer mi je nedostajala porodica. Suze mi nikada nisu videli. Znala sam da moram da izdržim zbog karijere”.
Plivanje je prestala da trenira 2002. godine. Pamtiće ga i po tome što je zahvaljujući njemu naučila da stoički podnosi neuspehe. A, čini se kao da je ređala samo pobede. Bila je misica Niša, učestvovala je u izboru za „Miss earth”, slikala se za mnoge naslovnice, snimila spotove. Još samo da diplomira na sportskom menadžmentu.
„Sada sam na nekoj prekretnici. Dvoumim se da li da upišem postdiplomske studije ili da se zaposlim u struci”.
Bez obzira na uspeh, prijatelji tvrde da se nije promenila. „Katarina nikada ne zaboravlja one sa kojima je odrasla, to je njena najveća vrlina”, izričita je Ivana. 
Katarina nema uzore. Impulsivna je i ponekad kaže čak iono što ne misli. Koliko je hrabra, pokazala je.
Lepotu i šarm poseduje. Još samo da pronađe čoveka koji će da je poštuje, s njim izrodi mnogo dece i sagradi kuću na obali mora...
Rođena je 10. aprila 1983. godine u Kruševcu kao najmlađe dete u porodici. Detinjstvo je provela na selu u blizini rodnog grada. „Brinula sam o jagnjetu i dvema persijskim mačkama, a rado sam pomagala baki u bašti”. Osnovnu školu završila je u Nišu. Srednju u Nišu i Beogradu.
Dizajn kožnih tašni sa poludragim kamenjem, jedan je od njenih brojnih hobija. Dobro se snalazi u kuhinji. Kaže da je zaljubljive prirode. Otkrila nam je i to da dečka nema, ali da je privlače „momci koji znaju šta hoće, izgled nije presudan”.
Nada se da će staza na Brankovom mostu biti mesto za lagane korake, a ne granica na kojoj se mnogi nađu kada odluče da okončaju život.

Zadušnice na Kosovu
Kosovska Mitrovica – Više stotina Srba iz severne Kosovske Mitrovice posetilo je juče ujutru, na zadušnice, pravoslavno groblje koje se nalazi u južnom delu grada. Nije zabeležen nijedan incident, a Srbi su do groblja, na kome su skoro svi nadgrobni spomenici porušeni ili oštećeni, stigli uz jaku pratnju Unmika i Kosovske policije. Kako većina od njih kaže, zadušnice su jedina prilika kada uz pratnju policijskih snaga mogu posetiti grobove svojih preminulih rođaka i prijatelja.
U južnom delu Kosovske Mitrovice na srpskom groblju uništeno je više od 500 spomenika i tamo se umrli Srbi ne sahranjuju još od 1999. godine, dok u severnom delu grada na albanskom groblju nema nijednog oštećenog spomenika i Albanci svoje umrle i danas sahranjuju na tom groblju. Polomljeni spomenici zarasli u korov na grobljima i divlja gradnja oko njih realnost je sa kojom su se na zadušnice još jednom suočili i Srbi koji žive južno od Ibra na Kosovu. Srbi iz Prištine su u manjem broju nego ranijih godina izašli na groblje i obeležili sećanje na preminule rođake i prijatelje. Inače, akcijom Ministarstva za povratak i zajednice privremene Vlade Kosova počelo je čišćenje prištinskog groblja a prema najavama ministra Bojana Stojanovića plan je da se na celoj teritoriji pokrajine očiste groblja i obnove porušeni spomenici kao i uređivanje kapele na prištinskom groblju. Inače, za zadušnice, groblje u Prištini obezbeđivali su pripadnici Kosovske policijske službe i Kfora. A najviše uništenih srpskih grobalja ima u Metohiji, u opštinama Klina, Đakovica, Peć, Istok, zatim u Srbici, Vučitrnu, Podujevu, Kosovu Polju.

Više reda u izbornoj kampanji
Buduće izborne utakmice u Srbiji trebalo bi da izgledaju sasvim drugačije: sledeće godine trebalo bi da bude usvojen zakon o izbornoj kampanji, kojim će do tančina biti propisana pravila za vođenje kampanje, nalik onima koja vladaju u zemljama Evropske unije. Tim propisom biće, saznajemo iz upućenih izvora bliskih Vladi Srbije, detaljno propisano vođenje kampanje u medijima, zatim navedeni uslovi pod kojima bi bilo zabranjeno korišćenje državnih sredstava u kampanji i uvedeno više reda u lepljenju i skidanju predizbornih plakata.
A, ovo je samo jedna od mnogih zakonskih novina predviđenih Nacionalnim programom za integraciju Srbije u EU, koji je Božidar Đelić, potpredsednik vlade, nedavno nazvao „Svetim pismom naše buduće evropske integracije”. Zbog čega? Ovaj program, koji je sada na javnoj raspravi, trasira, zapravo, strateške pravce razvoja zemlje na putu evrointegracije, istovremeno pružajući detaljnu sliku planiranih reformi do 2012. godine, kako bi naša zemlja tada, prema sopstvenoj zamisli, bila potpuno spremna za članstvo u EU. Detaljnu, jer su pobrojane ne samo obaveze u vezi sa prihvatanjem „akija”(evropskog pravnog poretka) u naš pravni sistem, već i sve ono što moramo da ispunimo kako bismo zadovoljili političke i ekonomske uslove pristupanja Uniji.
Činjenica da tzv. evropsko pravo trenutno čini više od stotinu hiljada raznih propisa, možda najbolje objašnjava koliki posao predstoji državnim organima na harmonizaciji sa evropskim normama. Otuda je razumljivo zbog čega su u ovom programu, sročenom na 792 stranice, uredno popisani zakoni koji prioritetno treba da budu usaglašeni do kraja 2009, kao i zakoni za čiju izmenu ima više vremena, do 2012. godine.
Da li je reč o tome da su demokratija i vladavina prava, zatim stanje ljudskih prava i zaštita manjina, kao i regionalna saradnja jača strana naše pravne zbilje, ili, pak, o tome da je proces pridruživanja EU prevashodno ekonomske prirode, tek prvo, „političko poglavlje” (od ukupno šest), čini samo deseti deo dokumenta. U njemu je, između ostalog, zapisano da do kraja naredne godine treba da bude usvojen zakon o biračkom spisku, kojim će biti uveden opšti birački spisak, (zarad preciznije evidencije birača), ali i zakon o izboru narodnih poslanika, na osnovu kojeg će postojati prvostepene izborne komisije, kao posrednici između biračkih odbora i republičke izborne komisije. A da li će te komisije moći i da odlučuju o prigovorima, još nije poznato.
S druge strane, sudije, prema slovu NPI-ja mogu da se nadaju poštenijem vrednovanju sopstvenog rada, onakvom kakvo, inače, postoji u gotovo svim državama u našem okruženju, ali i u svim zemljama EU. A, to znači da će, preko tzv. sistem „pondera”, biti ocenjivan rad svakog od njih. Istovremeno, trebalo bi da budu poznati i kriterijumi za njihovu disciplinsku odgovornost i razrešenje.
Zanimljivo je da je u ovom dokumentu pojedinačno razmotrena regionalna saradnja sa susedima. Tako će, recimo sa Crnom Gorom biti unapređivana saradnja u svim segmentima, „uz postepeno rešavanje otvorenih pitanja”, kao što je formiranje međudržavne komisije za otpočinjanje pregovora o razgraničenju, ali i podela i transfer vojne imovine.
Okosnicu ovog dokumenta – obaveznog za zemlje kandidate za članstvo u EU, što Srbija u ovom trenutku nije – predstavlja, inače, drugo i treće poglavlje, na nekih 600 strana. Reč je, zapravo, o ekonomskim kriterijumima, na osnovu kojih bi naša privreda trebalo da se izbori sa pritiskom konkurencije u EU, ali i o 35 ekonomskih oblasti, koje odgovaraju temama o kojima potencijalna članica detaljno razgovara sa EU. Za svaku od njih (sloboda kretanja robe, sloboda kretanja radnika,pravo intelektualne svojine, finansijske usluge, poljoprivreda i ruralni razvoj, statistika, životna sredina, spoljna bezbednosna i odbrambena politika…) pobrojani su zakoni koji treba da budu usaglašeni sa evropskim aktima.
Nedavno je Vladimir Todorić, predsednik Pravnog foruma, izjavio da je dobro da Srbija ima dokument kakav je NPI,ali da je nevolja u tome što se malo od napisanog na kraju sprovede. Marko Slokar, savetnik u izradi NPI-ja, kaže, međutim, za naš list:–Onaj ko misli da nije mogućno ispuniti ono što je zapisano u nacionalnom planu za preuzimanje pravnog poretka EU grdno se vara. Praksa drugih zemalja potvrđuje da se ovakvi planovi popravljaju svake godine, ne samo da bi se uskladili sa stalnim promenama u korpusu evropskih propisa, već i prema smernicama koje stižu iz EU.

Ko treba da odgovara Ban Ki Munu
Polemika oko odgovora predsednika Srbije Borisa Tadića na pismo generalnog sekretara UN, koji predlaže promene u ulozi i nadležnostima misije svetske organizacije na Kosovu i Metohiji (UNMIK), u cilju uvođenja sporne misije EU, nastavljena je i juče.
I dok Ban Ki Mun objašnjava da je svestan da će njegov predlog izazvati podele u SB UN, budući da se zna kakav je stav Rusije, polemika na domaćoj sceni razvija se oko odgovora srpskog predsednika. S jedne strane premijer Srbije Vojislav Koštunica tvrdi da je Tadićev odgovor samovoljni čin protivan Ustavu zemlje, dok s druge, iz Tadićevog kabineta, odgovaraju da se u njemu „nijednim slovom, ne odstupa od jedinstvene državne politike prema Kosovu”.
Ocenu da o ovom pitanju može da odluči samo Narodna skupština Srbije, juče je ponovio i ministar za Kosovo i Metohiju Slobodan Samardžić.
„U trenutku kada se pred UN otvara možda i najopasniji čin kosovske drame, prekidaju se i poslednje preostale niti državne politike prema južnoj pokrajini, rekao je Samardžić (DSS). 
Samardžić tvrdi da je Tadić izigrao politički dogovor o zajedničkom odgovoru generalnom sekretaru UN i to „u jasnoj nameri da u odgovoru Ban Ki Munu izbegne jasan stav Srbije da Euleks misija ne može da se legalizuje”.
„Umesto saradničkog odnosa sa Vladom Srbije u ovoj stvari, budući da je reč o oblasti u kojoj samo Vlada ima ustavne nadležnosti, Tadić je prionuo goloj političkoj samovolji i otvorenom kršenju Ustava Srbije”, ocenio je Samardžić, koji smatra da se „vlast u Srbiji uzurpira kako bi se sprečilo protivljenje Srbije uspostavljanju Euleks misije na Kosovu, čiji je cilj da nadgleda protivpravnu nezavisnost Pokrajine”.
Reagujući na izjavu premijera Srbije predsednik Političkog saveta DS Dragoljub Mićunović juče je rekao da je predsednik Srbije zatražio od generalnog sekretara UN da predlog o preustrojstvu UNMIK-a na Kosovu stavi pred Savet bezbednosti svetske organizacije.
„Nažalost, mi uvek imamo u zasedi neprijatelje evropskih integracija i saradnje sa svetom, pa je to odmah dočekano kao prodaja Kosova, gubljenje integriteta i teritorije”, rekao je Mićunović agenciji Beta.
On je objasnio da se generalni sekretar UN Ban Ki Mun pismom obratio predsedniku Srbije Borisu Tadiću, upitavši da li je moguće, poštujući Rezoluciju 1244 i integritet Srbije, da se jedan deo nekih prinadležnosti iz civilnog sektora prepusti Evropi.
Prema Mićunovićevim rečima, pismo je lično upućeno Tadiću, koji je odgovorio da Srbija želi da plan sekretara ima pokriće Saveta bezbednosti.
Izjavu premijera Koštunice, da Tadić nije smeo da odgovori sam na Banovo pismo, jer nema ovlašćenja da vodi spoljnu i unutrašnju politiku zemlje, ima za cilj da plaši građane, smatra Mićunović. „To je jedna priča koju smo mi čuli, a koja je plašila građane, na taj način da zaustavlja proces evropskih integracija i ekonomski uspon”, ocenio je Mićunović i dodao da je Koštuničina izjava proizvod nezadovoljstva njegove partije (DSS) izbornim rezultatima. 
On je ponovio da je DS, čiji je Tadić lider, protiv toga da Misija Evropske unije – Euleks dođe na Kosovo bez odluke Saveta bezbednosti UN.
Britanski novinar Tim Džuda rekao je, u intervjuu za Bi-Bi-Si, da postoje dva pisma različite sadržine koja je generalni sekretar Ban Ki Mun poslao u Beograd i Prištinu.
„Jedno je poslato na adresu ’njegove ekselencije Fatmira Sejdiua, Priština‘, dok je drugo adresirano na ’njegovu ekselenciju predsednika Republike Srbije, Borisa Tadića‘”. Dakle, njih dvojica ne uživaju isti status, prema Banovom tumačenju, i generalni sekretar im je tako napisao dve različite stvari, smatra Džuda.
Prema njegovim rečima, „u pismu Sejdiuu Ban govori o pojačanoj ulozi Evropske unije u operacijama na Kosovu u skladu sa Rezolucijom 1244, dok u pismu Borisu Tadiću, on navodi samo da će konsultovati visokog predstavnika Unije Havijera Solanu u vezi sa određivanjem operativne uloge EU na Kosovu.”
„U pismu generalnog sekretara se još precizira da bi policijske snage na severu Kosova ostale onakve kakve su sada, i da bi u dobroj meri sve ostalo onako kako jeste”, kaže britanski publicista.
On navodi i da je pismo Ban Ki Muna zapravo predlog da se svi pretvaraju i da vide postojeće stanje na Kosovu onako kako im se sviđa.
„Kosovski lideri bi se pretvarali da oni kontrolišu celu teritoriju Kosova, a u stvarnosti bi svi znali da oni ne kontrolišu sve, već samo albanske delove. Srbija bi, sa druge strane, mogla da nastavi da se pretvara da Kosovo nije nezavisno, mada veći deo Kosova zapravo jeste nezavisan. Suština mnogih nejasnoća jeste u tome da svima bude dozvoljeno da nastave da se pretvaraju i da vide stvari onako kako se njima dopada”, smatra Tim Džuda.
Upoređujući Bana sa „hodačem na žici”, Džuda smatra da bi moglo da se ispostavi „kako je generalni sekretar u stvari bio genije” – jer će, kako kaže, možda uspeti u nameri da svima dozvoli da vide stvari drugačijim od onog kakve su one u stvarnosti.
„Generalni sekretar UN je svestan da su mišljenja unutar Saveta bezbednosti o ’rekonfiguraciji‘ UNMIK-a podeljena, pa stoga UN zadržavaju neutralan stav u vezi sa statusom Kosova”, izjavio je predstavnik za štampu Ban Ki Muna Brendan Varma.
U izjavi za Bi-Bi-Si Varma je ukazao na „potrebu” da se UNMIK „prilagodi promenama na terenu”, i ocenio da generalni sekretar „radi u okviru Rezolucije 1244”.
On je dodao i da je Ban Ki Mun objasnio da u izveštaju, i pismima koja je uputio, samo izražava svoju nameru da „prilagodi strukturu i profil” UNMIK-a. „Naravno da je potrebno prilagođavanje promenama stanja na terenu, ali istovremeno moram da istaknem da mi još radimo u okviru Rezolucije 1244.” „Generalni sekretar želi da prilagodi strukturu UNMIK-a na način koji bi omogućio EU da igra veću operativnu ulogu u oblasti vladavine prava na Kosovu, ali pod kišobranom UN”, objasnio je Varma.
-----------------------------------------------------------------
PISMO BAN KI MUNA BORISU TADIĆU
 Stav UN o statusu Kosmeta strogo neutralan
„ Dragi gospodine predsedniče,
Stav UN po pitanju statusa Kosova bio je strogo neutralan. Posle jednostranog proglašenja nezavisnosti Kosova 17. februara 2008. godine, neke države članice su priznale Kosovo kao suverenu državu, dok druge nisu. Rezolucija Saveta bezbednosti UN 1244 ostaje na snazi sve dok Savet bezbednosti ne odluči drugačije.
U odsustvu daljih uputstava od Saveta bezbednosti i imajući u vidu konsultacije sa vašom vladom i drugim relevantnim činiocima, nameravam da upotrebim autoritet koji sam stekao rezolucijom 1244 (iz 1999) da se preustroji međunarodno civilno prisustvo, što sam obelodanio u svom izveštaju Savetu bezbednosti (S/2008/354). Nadalje, mere koje slede biće privremeni dogovori koji će biti primenjivani ograničeno vreme i bez prejudiciranja statusa Kosova.
1. Policija
Kosovska policijska služba, koja operiše u određenim područjima u kojima živi većinsko srpsko stanovništvo treba da odgovara međunarodnoj policiji pod apsolutnom vlašću mog specijalnog predstavnika.
2. Sudovi
Treba da budu uspostavljeni dodatni lokalni i opštinski sudovi, koji se nalaze u određenim oblastima sa većinskim srpskim stanovništvom. Oni će funkcionisati unutar kosovskog sudskog sistema pod odgovarajućim zakonima u okviru rezolucije 1244.
3. Carine
Moj specijalni predstavnik odrediće, u dogovoru sa relevantnim činiocima, organizacionu strukturu koja će omogućiti Kosovu da nastavi da funkcioniše kao jedno carinsko područje i koja će uključiti garancije za dalje prisustvo međunarodnih carinskih službenika na određenim carinskim punktovima.
4. Saobraćaj i infrastruktura
Komitet za tehničku koordinaciju, uključujući i Republiku Srbiju i ostale relevantne činioce, biće uspostavljen od strane mog specijalnog predstavnika i odnosiće se na sva relevantna tehnička i granična pitanja, uzimajući u obzir rad radne grupe za tehnički dijalog Beograda i Prištine.
5. Granice
U skladu sa rezolucijom 1244, NATO kao međunarodno prisutni vojni faktor, nastaviće da ispunjava postojeći bezbednosni mandat na celoj teritoriji Kosova, uključujući granice, zajedno sa drugim međunarodnim organizacijama.
6. Srpska crkvena baština
Srpska pravoslavna crkva (SPC) na Kosovu treba da ima međunarodnu zaštitu. SPC na Kosovu ostaje pod direktnom vlašću svog sedišta u Beogradu. SPC će zadržati samostalno pravo da štiti i rekonstruiše svoja religiozna, istorijska i kulturna zdanja na Kosovu. Republika Srbija će nastaviti blisku saradnju sa UN i svim relevantnim telima u cilju podrške aktivnostima zaštite i rekonstrukcije.
Imajući u vidu primenu gorenavedenih mera, moj specijalni predstavnik će nastaviti dijalog sa vašom vladom. U tom kontekstu, moj specijalni predstavnik će se, takođe, konsultovati sa ostalim relevantnim činiocima, uključujući i prištinske vlasti. U skladu sa paragrafom 6 rezolucije 1244, nameravam da imenujem novog specijalnog predstavnika u vezi sa predviđenim preustrojstvom.
Imajući u vidu posvećenost EU tom regionu, nameravam da se konsultujem sa visokim predstavnikom EU za zajedničku spoljnu politiku i bezbednost, da odredimo operativnu ulogu EU u primeni gorenavedenih mera, unutar statusno-neutralnog okvira UN.
Molim Vas, gospodine predsedniče, prihvatite uveravanja mog najvećeg poštovanja.
Ban Ki Mun “.
(Beta)

Zlo iz dobra, dobro iz zla
Od našeg stalnog dopisnika
Vašington, juna – Rod Kojgel iz Kentakija i Toni di Mare sa Floride dobro žive od plodova koje uzgajaju. Nisu jedan drugome neposredni konkurenti na pijaci, ali jesu na suprotstavljenim stranama svekolikog fronta, mestimično nejasnog razgraničenja – između dobra i zla.
Ta njihova podvojenost opstaje, ali kao da su im se, u poslednje vreme, svojstva pobrkala. Kojgel seje zlo, a ubira dobro – dok Di Mare seje dobro, a snašlo ga je zlo.
Prvi, naime, proizvodi duvan, sirovinu za ozloglašene, naročito ovde, cigarete – a drugi poseduje plantaže paradajza. Prvi, po nalazima stručnjaka, liferuje materijal za bolest, a drugi hranu za zdravlje, pa ipak se, bar trenutno, čak zvanično, bolje piše duvandžiji nego paradajždžiji.
Preokrete u svojim sudbinama nisu izazvali lično. Nastali su ponajviše sadejstvom moćnih mehanizama – vlasti i tržišta.
Novi strahovi 
Najveći proizvođač paradajza na Floridi, gde se taj plod bere više nego igde u SAD, strahuje da će ove godine izgubiti mnogo novca iako je dobro rodilo. Potrošači su zaplašeni izveštajima da se više od dve stotine Amerikanaca, u gotovo polovini od 50 saveznih država, zarazilo salmonelom jedući paradajz, pa Di Marea obuzimaju slutnje da će panika potrajati i smanjiti mu narudžbine, iako na njegovoj plantaži nije registrovana opasna bakterija.
Šira javnost upire prstom u vlasti, smatrajući ih jedinim zasad prepoznatljivim saučesnicima u stvaranju nove bezbednosne drame. Zašto nisu uvedene odgovarajuće mere kontrole prehrambenih proizvoda, ni dve godine posle posle masovnih, i kobnih, trovanja spanaćem? Kako to da nema većeg nadzora nad uvozom osetljive robe koja ovamo nadire sa svih strana?
Ta pitanja ophrvavaju građane pa su podstakla i zakonodavce da propitaju Dejvida Ačesona, iz rukovodstva državne Uprave za hranu i lekove. Na sednici trgovinskog pododbora predstavničkog doma optužili su tu službu za neorganizovanost, nekvalifikovanost i nemar.
Ne pamti se kad je ovoliko hrane bilo opasno po zdravlje građana, zagrmela je kongresmenka Džen Šakovski, navodeći poduži spisak slučajeva neispravnih namirnica. To je gotovo zavera protiv roditelja koji, znamo, s mukom navikavaju decu da jedu spanać i paradajz, uzviknuo je njen kolega Greg Volden.
Nezadovoljstvo nadležnom agencijom je toliko naraslo da se činilo da bi saslušavanog neko mogao i da gađa paradajzom. Možda bi tako nešto neko i uradio, ali paradajza nije bilo u funkcionerskom restoranu, uz opravdanje da osoblje tako poštuje mere predostrožnosti koje je naknadno propisala Ačesonova služba…
Atmosfera je izveštača „Vašington posta” podsetila na kadrove iz filma „Napad paradajza ubice”. U toj ekranizaciji, od pre tri decenije, biljka mutant napada ljudski rod.
Stvari dotle nisu dogurale, naravno. Bar ne u vidu „rajskog ploda”.
Ubica je, međutim, cigareta – poodavno upozoravaju stručnjaci. Iako je svojevremeno stasavala na izvozu materijala za pušenje, Amerika je danas „antinikotinska imperija”, s najširim zabranama „pripaljivanja”.
Pomenuti farmer Kojgel smatra, pak, da – nikad nije bilo bolje vreme za odgajanje duvana. Sada zarađujem bolje nego ikad – izjavio je televiziji En-Bi-Si.
Nešto tu nije u redu, primećuju i laici. Kako to da se pušenje progoni, a da se odgajivači duvana obogaćuju, čude se i pojedini analitičari.
Opet su „prste umešali” vlast i tržište. Od tridesetih godina prošlog veka federalna administracija je pomagala farmerima, poput Kojgela, plaćajući im robu iznad tržišnih uslova, pod uslovom da se drže propisanih kvota, tako smanje ponudu i održe cene na visokom nivou. Pre četiri godine kvote su ukinute – uz navodnu nadu nadležnih da će tako smanjiti proizvodnju duvana.
Za poslednja dva leta je, pak, prostor zasejan duvanom povećan za 20 odsto. Pojedini farmeri se pri tome odriču gajenja žitarica (iako su i one sve probitačnije) i prelaze na duvan jer na manje od pola hektara zarade 1.000 dolara, deset puta više nego od kukuruza na istom prostoru.
To je dokaz kako poljoprivreda može da prosperira kad je država ostavi na miru, kaže specijalizovani univerzitetski profesor Dejvid Orden. Oko 60 odsto ovdašnje proizvodnje duvana, navodi se, odlazi u inostranstvo…
Ali, širom planete oko pet miliona ljudi godišnje umire od pušenja, podseća Keti Malvi, iz udruženja koje sa Svetskom zdravstvenom organizacijom sarađuje u antinikotinskim akcijama. Postoji li griža savesti pred tom činjenicom? „Pušenje je stvar individualnog izbora, mi ga nikome ne preporučujemo”, odgovara uzgajivač Rendi Von iz Ilinoisa. „Pretpostavljam da se naši sunarodnici osećaju malo bolje zbog našeg izvoza”, dodaje njegov komšija Martin Barbri.
Manje vidljivi
U celoj priči učestvuju i manje vidljivi akteri. Politika i globalizacija.
Industrija cigareta podstiče farmere da, umesto nje koja je na lošem glasu, pritiskaju funkcionere koji se u izbornim kampanjama bore, i pokazuju povećano razumevanje, za glasove poljoprivrednika. Tako proizvodnja ne samo da opstaje nego doživljava i procvat i popravlja inače vrlo nepovoljan trgovinski balans, uprkos zabranama pušenja.
S druge strane, ovdašnji potrošači izražavaju sve veće nepoverenje prema uvezenim namirnicama, pokazali su upravo objavljeni rezultati harvardske ankete. Sada se sluti i da je salmonela proradila ne u domaćem paradajzu nego u onom koji je „došao spolja”.
Jača, uporedo, pokret koji se trudi da dokaže da je za Amerikance najbezbednije ono što se uzgaji lokalno, a ne globalno, čime ohrabruje i Di Marea. Iz tog pravila izuzet je – duvan, koji mahom cirkuliše odavde ka inostranstvu, zbog čega Kojgel zadovoljno trlja ruke…

Zašto u Kini nema krize hrane
Uzbuđenje u svetu zbog poskupljenja i nestašice hrane Kinezi doživljavaju kao pojavu koju dobro razumeju – jer glad je ispisala mnoga poglavlja kineske istorije – ali od koje sami ne strepe. Oni su za tri decenije ekonomskih reformi uspeli, pored ostalog, da obezbede samodovoljnost u ishrani – što nisu uspevali otkad znaju za sebe – pa čak i da izvoze žitarice. Istina, hrana i u Kini poskupljuje, ali zbog nešto više inflacije, koja je posledica brzog privrednog razvoja. Samo, to nije kriza kakvu osećaju drugi.
Prateći pomno uzroke poskupljenja i nestašice hrane u svetu, kineski komentatori su se setili da je američki ekonomista Lester Tarou pre pola veka napisao knjigu pod provokativnim i za Kineze ne baš laskavim naslovom: „Ko će ishraniti Kinu”? Odgovor na to pitanje sada može da glasi: Kinu, u kojoj živi milijarda i tri stotine miliona ljudi, odnosno više od jedne petine čovečanstva, hrane sami Kinezi – iako na svojoj prostranoj teritoriji imaju samo deset odsto (120 miliona hektara) ziratne zemlje. SAD imaju, po stanovniku, osam puta više obradive zemlje, nego Kina. A kriza hrane počinje više da brine Amerikance nego Kineze.
Kad je 1978. krenula u reforme, Kina je proizvela 300 miliona tona žitarica. Godine 1984. proizvodnja hlebnog zrna je narasla na 400 miliona, a prošle godine je premašila 500 miliona tona. U istom periodu broj stanovnika koji su se nalazili na ivici biološke egzistencije smanjen je sa 400 na oko 60 miliona. Na osnovu ovih pokazatelja Kinezi izvlače zaključak da Kina, pošto niko sa strane ne mora da prehranjuje njeno mnogobrojno stanovništvo, predstavlja zapravo stabilizujući faktor na svetskom tržištu hrane, posebno žitarica.
Rasprostranjenim tvrdnjama među političarima i analitičarima na Zapadu – da je krizu hrane u svetu u znatnoj meri prouzrokovala povećana tražnja žitarica u zemljama u razvoju, posebno mnogoljudnim, kao što su Kina i Indija – Kinezi su suprotstavili dva jednostavna i ubedljiva kontraargumenta. Kina je prošle godine uvezla pet miliona tona pšenice, što čini jedva jedan odsto njene proizvodnje žitarica, a izvezla je blizu osam miliona tona, mahom u zemlje ASEAN-a, i to po cenama nižim od cena zapadnih kompanija. Izvezla je, dakle, više nego što je uvezla – što je i inače praksa u kineskoj spoljnoj trgovini.
Kineski ministar poljoprivrede Sun Džengcaj tvrdio je čak na konferenciji Organizacije UN za hranu i poljoprivredu (FAO), koja je nedavno održana u Rimu, da su i Kina i Indija izvoznice žitarica još od kraja devedesetih godina i da prebacivanje krivice za krizu hrane sa razvijenih na zemlje u razvoju nije ni pošten ni konstruktivan način za izlazak iz krize.
Po kineskoj oceni, na rast cena hrane utiče više faktora: dosad rekordno i nepredvidivo poskupljenje nafte, velike klimatske promene, spekulacije na tržištu hrane, u kojima prednjače moćne zapadne nadnacionalne kompanije, ali i „netradicionalni izvori”, kao što je proizvodnja biogoriva. Ponajviše usredsređeni na proizvodnju biogoriva, koja je drugde razvijenija nego u Kini, ali bez koje verovatno ni Kina neće moći dugo, kineski analitičari skreću pažnju na sledeće: u svetu 12 odsto, a u SAD čak 20 odsto roda kukuruza ode na pravljenje etanola, odnosno etil-alkohola, dok Evropska unija koristi 65 odsto prinosa uljane repice za proizvodnju biodizela. Tako se, kao što je poznato, smanjuju površine na kojima se gaje žitarice za ljudsku i životinjsku ishranu, a naglo povećavaju površine namenjene usevima za proizvodnju biogoriva, što poskupljuje hranu i najviše pogađa najsiromašnije – i zemlje i ljude.
Hoće li Kina, drugi na svetu, posle SAD, uvoznik nafte, morati da se odrekne proizvodnje biogoriva zato što ima mnogo ljudi a malo obradive zemlje ili će naći način da sledi druge – da ne bi kasnije plaćala na mostu ono što ne plaća na ćupriji?
Program vlade je izričit: ishrana ljudi je važnija od bilo čega, pa i od tako potrebnog goriva, a eventualna proizvodnja etanola ne sme da ide na uštrb proizvodnje hrane. Kina će zato proizvoditi još više hrane, a za proizvodnju biogoriva će koristiti sirovine koje ne služe za ljudsku ishranu, i to na prostoru od oko sto miliona hektara u brdskim predelima i na slanom i alkalnom zemljištu na kome ne uspevaju žitarice.
Da bi hrane bilo više – ne samo za domaće potrebe, nego i za izvoz – vlada je ove godine predvidela rekordne subvencije seljacima u iznosu od 562 milijarde juana (preko 80 milijardi dolara), što je 30 odsto više nego lane. A da bi moglo da bude i etanola, koristiće se, umesto žitarica koje troše bogati, samo biljne materije manje upotrebne vrednosti, kao što su trska, slama, šaša, trulo lišće, repa, maniok, sladak krompir, iverje. Metod kao da su inspirisali kulinari koji tvrde da se za jelo može spremiti „sve što hoda, pliva ili leti”.
Tako Kinezi nameravaju da kod sebe spreče krizu hrane i ublaže posledice poskupljenja energenata. Zapravo je kineska tradicionalna ingenioznost na probi – da dokaže da Kinezi mogu da naprave nešto što drugi ne mogu. Ne žele time da se samoživo odvoje od ostalog sveta, ponajmanje od zemalja u razvoju. Zato predlažu da zemlje bogate žitom udvostruče prinose, a da zemlje u razvoju osavremene svoju poljoprivredu kako bi bile što manje ranjive. Pri tome razvijeni treba da pruže nerazvijenima ne samo veću finansijsku, nego i punu tehničku pomoć. A sama Kina je spremna da svoje iskustvo deli sa drugima.
Kinezi su u tom pogledu dosta blizu oceni predsednika Svetske banke Roberta Zelika da krizu hrane nije izazvala prirodna katastrofa, nego čovek. Zato čovek treba da nađe i načine za izlazak iz krize kako se čovečanstvo ne bi suočilo sa većom opasnošću od gladi.

I Policija na biralištima
Specijalno za „Politiku"
Skoplje, 14. juna – U Makedoniji će se sutra na 187 izbornih mesta ponoviti glasanje čime treba da budu zaokruženi prvi prevremeni parlamentarni izbori. Reč je o događaju pred kojim strepe makedonska javnost i međunarodni posmatrači jer će od toka i ishoda popravnog ispita u albanskom političkom bloku zavisiti mnogo toga u samoj Makedoniji ali i njena evropska perspektiva.
Glasanje se ponavlja u prvoj, drugoj i šestoj izbornoj jedinci, na mestima na kojima je 1. juna bilo incidenata u kojima je jedno lice poginulo a dvadesetak je bilo teško povređeno. Preglasavaće se u sredinama koje su od strateškog značaja za političku poziciju i perspektivu dve najveće političke partije Albanaca u Makedoniji.
Da bi se preduhitrili jurišnici Demokratske partije Albanaca, Menduha Tačija i Demokratske unije za integraciju, Ali Ahmetija, vlasti su preduzele opsežne preventivne mere kako se ne bi ponovila prvojunska bruka. Upravo zbog toga, glasačka mesta će danas ličiti na vojna utvrđenja, a za red i mir brinuće se policijski specijalci, diplomatski predstavnici i strani i domaći posmatrači.
Celom akcijom obezbeđenja biračkih mesta rukovodiće ministar policije Gordana Jankulovska sa svojim pomoćnicima. Za svaki slučaj, biće angažovana i vozila prve pomoći, jer nepredvidljivost albanskih ekstremista, kako se osnovano sumnja, može začas obezvrediti sistem trostrukog obezbeđenja.
Valja podsetiti da će izbori biti ponovljeni u epicentrima političkog uticaja Tačija i Ahmetija, koji su izračunali da im pobeda u preglasavanju može obezbediti primat među Albancima i sigurno učešće u novoj makedonskoj vlasti. O tome ko će definitivno slaviti izbornu pobedu treba da odluče 161.874 građana, mahom Albanaca. U njihovim rukama je deset poslaničkih mandata koji suštinski mogu da promene nerešen rezultat koji su DPA i DUI zabeležili u prvom izbornom krugu, osvojivši po jedanaest poslaničkih mandata .
U toj činjenici leži i žestina verbalnog rata koji su minulih desetak dana vodili lideri obe partije i njihovi pomagači i privrženici. Uz ponavljanje pogrda i kleveta, i Tači i Ahmeti su ostali pri poznatoj retorici– prvi je ponovio da će se „Ahmeti suočiti sa definitivnom političkom klanicom”, dok je drugi naglasio da će „DUI biti deo buduće vlasti, bez obzira na Tačijev banditizam”.
Zanimljivo je da se i jedan i drugi nisu osvrtali na upozorenja predstavnika međunarodne zajednice, koji su zahtevali od Tačija i Ahmetija da se okanu nasilja. Najglasnija u apelu Albancima da civilizovano okončaju izborno nadmetanje je američki ambasador Džilijen Milovanović, koja je imala odvojene susrete sa predvodnicima dva antagonistička albanska politička tabora.
Albanske lidere je na korektnost pozvao i premijer Nikola Gruevski, koji im je javno poručio da onaj koji bude inicijator novih incidenata neće u novoj vlasti dobiti priliku da se bavi politikom.

Reforma EU zakočena, Brisel se još nada
Od našeg stalnog dopisnika
Brisel, 14. juna – Reforma institucija Evropske unije, kao i formiranje „Evropskog bloka” – nove svetske supersile, odloženo je do daljeg odlukom milion i po irskih glasača koji su u četvrtak na referendumu odbacili Lisabonski sporazum sa 53,4 odsto glasova. Desilo se upravo ono od čega su u Briselu strahovali. Tranzicija vlasti je zakočena. Priželjkivana centralizacija EU pre svega na polju spoljne politike neće početi prvog januara 2009. godine primenom Sporazuma iz Lisabona.
Političari Evropske komisije srednjeg i nižeg ranga, odmah po saopštavanju rezultata objasnili su novinarima da je započela kriza institucija EU. Hrvatski mediji su izvestili o verovatnom kašnjenju prijema naših suseda u EU zbog irskog odbijanja sporazuma.
Za razliku od njih, predsednik EK Hoze Manuel Barozo smiruje situaciju i zvanično saopštava da veruje da „Lisabon” može biti spasen i poziva da parlamenti država EU nastave sa ratifikacijom. Konfuzija je reč koja najbolje opisuje jučerašnje popodne u Briselu. Ovde se suprotno javnim rezultatima predreferendumskih istraživanja naivno verovalo da će Irci ipak reći „da” sporazumu. Pre svega u znak zahvalnosti za sopstveni senzacionalni ekonomski razvoj zasnovan na beneficijama članstva u EU. Međutim u petak 13. već oko podneva stigli su prvi nezvanični glasovi koji su nagovestili da su Irci odbili ratifikaciju. Predsednik EK Barozo oglasio se oko 17 i 20 posle razgovora sa irskim premijerom Brajanom Kovenom. „Irska ne želi da koči progres u EU”, rekao je Koven.
Dejvid Miliband, britanski šef diplomatije najavio je da će Velika Britanija sačekati predloge irske vlade. „Potrebno je da sve zemlje razmotre i onda odluče šta uraditi sledeće”, kazao je Miliband. Britanski parlamentarni Dom lordova u sredu će raspravljati o ratifikaciji sporazuma, a premijer Gordon Braun u prvim izjavama nagoveštava nastavak ratifikacije. Međutim, velika je nepoznanica kako će odlučiti britanski parlament.
Holandija namerava da nastavi proces ratifikacije, Španija se oglasila nadom da će rešenje biti pronađeno, a Austrija smatra da je irsko „ne” neuspeh Evrope i da se to ne može ulepšati, rekla je Ursula Plasnik, austrijski šef diplomatije. Estonija predviđa da je zakočen razvoj Evropske unije čije će kompetencije „stradati” zbog irskog odbijanja, dok Poljaci misle da mora biti pronađeno rešenje za sporazum, koje će ukalkulisati strah Iraca. Iako poljskog predsednika Leha Kačinskog u Briselu smatraju evroskeptikom, njihov premijer Donald Task najavljuje da će predsednik uskoro staviti potpis na ratifikaciju sporazuma koju je parlament završio u aprilu. Portugalski premijer Hoze Sokrates primio je irsko „ne” kao lični poraz, jer je sporazum potpisan u glavnom gradu njegove zemlje, dok Bugari veruju da će sledeće nedelje na Evropskom savetu u Briselu biti moguće pronaći rešenje. Unija ne sme biti zakočena, poručio je Iv Leterm, premijer Belgije.
Evropski lideri koji su nedeljama podgrevali pobedničku atmosferu u Briselu optimističkim izjavama o evropskoj orijentaciji birača u Irskoj i isticanjem da ne postoji plan „be” za EU, ako Irci odbiju sporazum, sada će morati da se suoče sa neuspehom i besom Nemačke i Francuske. Irska vlada takođe.
Geri Adams, predsednik Šin fejna (političko krilo Irske republikanske armije) koji je bio jedan od predvodnika antikampanje, oduševljeno je izjavio: „Ljudi osećaju sigurnost u srcu Evrope (EU) ali oni hoće da osiguraju maksimum svoje demokratske snage. Lisabonski sporazum je gotov.”

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Ukrajinski milijarder Ahmetov najbogatiji čovek u Evropi
Kijev, Moskva – Rinat Ahmetov, vlasnik ukrajinske grupacije „Sistem kapital menadžment” i fudbalskog kluba „Šahtjor” iz Donjecka, uvećao je svoje bogatstvo na 31,1 milijardu dolara i tako prestigao najbogatijeg ruskog oligarha, Olega Deripasku, čija imovina prema podacima američkog časopisa „Forbs” iznosi „samo” 28 milijardi dolara.
Ahmetov je, prema najnovijem rejtingu nedeljnika „Korespondent”, koji već treći put objavljuje listu najbogatijih ljudi u Ukrajini, ne samo najbogatiji čovek ove bivše sovjetske republike, već je po vrednosti imovine na prvom mestu u 12 zemalja Zajednice Nezavisnih Država (ZND) pa i cele Evrope.
Prošle godine časopis je, inače, predviđao da će do 2008. godine Rinat Ahmetov postati najbogatiji čovek u ZND i, kako se pokazalo, ta procena je bila tačna.
Imovina biznismena iz Donjecka, koji je i član ukrajinskog parlamenta, sada vredi dvostruko više nego pre godinu dana, a veća je za oko tri milijarde dolara od bogatstva najimućnijeg ruskog tajkuna Olega Deripaske.
Ne samo da je postao najbogatiji u ZND već je, prema proračunima investicione kompanije „Dragon kapital”, Ahmetov i najbogatiji čovek u Evropi, pretekavši švedskog milijardera, osnivača trgovinskog lanca „Ikea”, čiju je imovinu „Forbs” ocenio na 31 milijardu dolara, a koji je za godinu dana izgubio dve milijarde dolara kapitala. Imovina 50 najbogatijih Ukrajinaca je u proteklih 12 meseci udvostručena – na 112 milijardi dolara – što je više od vrednosti dva godišnja budžeta Ukrajine, navodi nedeljnik. Sto najimućnijih tajkuna iz Rusije lani su raspolagali, prema podacima ruskih javnih glasila, imovinom u vrednosti oko 720 milijardi dolara, što je ravno polovini ostvarenog bruto domaćeg proizvoda (BDP) zemlje u 2007. Ukrajinski bogataši, a još manje ruski, praktično nisu ni osetili tekuću kreditno-finansijsku krizu u svetu i dok su njihove brojne kolege na Zapadu sumirale gubitke, na postsovjetskom prostranstvu najimućniji sloj ljudi se, narodski rečeno, kupao u dolarima.
Zahvaljujući rastu cena ne samo energetskih već i svih drugih sirovina u 2007-2008. godini, listu TOP 50 najbogatijih Ukrajinaca popunjavaju, mahom, vlasnici metalurških kombinata, rudnika uglja i energetike, ističe se u informaciji „Korespondenta”.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.


  </body>
 </text>
</TEI>