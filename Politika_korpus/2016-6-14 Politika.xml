<TEI version="3.3.0" xmlns="http://www.tei-c.org/ns/1.0">
 <teiHeader>
  <fileDesc>
   <titleStmt>
    <title>The shortest TEI Document Imaginable</title>
   </titleStmt>
   <publicationStmt>
    <p>First published as part of TEI P2, this is the P5
         version using a namespace.</p>
   </publicationStmt>
   <sourceDesc>
    <p>No source: this is an original work.</p>
   </sourceDesc>
  </fileDesc>
 </teiHeader>
 <text>
  <body>
Ima li kriterijuma za otkup knjiga?
Predsednik Komisije za otkup knjiga za javne biblioteke Srbije Ministarstva kulture i informisanja 7. juna ove godine obrazlagao je u „Politici” rad Komisije i branio njenu aktivnost od, kako reče, „hajke žute štampe”. Iz izlaganja predsednika razumeli smo da je zadatak Komisije „da, na osnovu godišnje produkcije srpskih izdavača, sastavi listu naslova koje javne biblioteke, posredstvom Ministarstva kulture, nabavljaju sredstvima iz državnog budžeta”. Dalje, predsednik Komisije kaže da biblioteke „na osnovu svojih potreba i novca koji im je Ministarstvo stavilo na raspolaganje, odlučuju o tome koje knjige žele da imaju u svom književnom fondu”.
Predsednik Komisije nas dalje obaveštava o tome kako Komisija bira knjige i kaže: „suštinski, ovde je reč o kulturnoj politici”. Pita se da li je „njena dužnost (Komisije) da pomogne da do čitalaca dopru dela neprolazne vrednosti, knjige iz kojih ponešto može da se sazna, akademska dela koja ispunjavaju naučne standarde”, ali je nedorečen. Pretpostavlja se, iz novinskog teksta, da je odgovor pozitivan, mada, kaže predsednik, „procedura otkupa, zaista, mora da bude poboljšana”.
Razumeli smo principijelnost Komisije za otkup knjiga, javnost njenog rada, da deluje u službi poreskih obveznika čiji se novac izdvaja za sugrađane (prvenstveno za siromašne i decu), da je samostalna i da neki žele da je u tome ometaju.

Odgovorni službenik Ministarstva kulture nije mogao da odgovori ni na jedno naše pitanje i na kraju smo zajednički zaključili da pod „kriterijumima” ipak nema kriterijuma

 
Međutim, u tekstu nismo zapazili kriterijume koji su osnova za rad Komisije za otkup knjiga. Teško je pretpostaviti da je Komisija autonomna u svom poslu, premda predsednik, braneći njen rad, reče da se na nju ne utiče, ali nije pomenuo kriterijume kao osnovu rada Komisije.
Kad je raspisan konkurs za otkup knjiga za biblioteke za 2016. godinu pomenuti su kriterijumi i merila za izbor projekata koji se finansiraju iz budžeta za koje smo se zvanično interesovali. Odgovorni službenik Ministarstva kulture nije mogao da odgovori ni na jedno naše pitanje i na kraju smo zajednički zaključili da pod „kriterijumima” ipak nema kriterijuma koji bi nacionalni konkurs za otkup knjiga činili nacionalnim. Kako reče predsednik Komisije za otkup, knjige se „nabavljaju iz državnog budžeta” i „Komisija je u službi poreskih obveznika čiji se novac izdvaja za sugrađane”.
Odgovornom iz Ministarstva kulture postavili smo sledeća pitanja u vezi s otkupom knjiga.
– Kakav je, kod otkupa, odnos domaćih i stranih (prevedenih) autora?
– Kako se vrednuju nove knjige i ponovljena izdanja?
– Kakav je stav za odnos ćiriličnog i latiničnog pisma, koje ima prednost?
– Kakav je odnos beletristike, naučne i stručne literature (ne mislimo na knjige iz tehnike, medicine, visokih tehnologija, prirodnih nauka i slično), literature za decu, umetnosti itd. u otkupu knjiga?
– Kako je zamišljena podrška izdavačima iz Srbije, odnosno njihovim programima?
– Ko usvaja kriterijume za otkup knjiga (sam predsednik Komisije reče „ovde je reč o kulturnoj politici”), a ko učestvuje u njihovom definisanju; i, na kraju, šta je tu transparentno?
– Kakva je uloga nacionalnih saveta za kulturu, prosvetu, nauku, zdravstvo i drugih, jer svi su oni deo sistema srpske kulture, pa je važno pitanje: Da li se navedeni saveti i nenavedeni nadležni odbori Narodne skupštine mešaju u kulturu bar kao potrošači? Da li su svoja ovlašćenja preneli na Komisiju za otkup knjiga?
Dakle, na navedena pitanja nismo dobili odgovor, ali, da bismo pomogli Komisiji za otkup knjiga i predsedniku, savetujemo da se ne prihvataju posla bez utvrđenih standarda koji treba da se donesu i obnaroduju prema demokratskoj proceduri. Da su postojali kriterijumi, posebno demokratski doneti, a mogli su, što nalaže elementarna poslovnost, naročito kad se koristi imovina građana, ne bi se mučio predsednik Komisije da, kako zna i ume, opravda ono što se ne može valjano opravdati.
I za kraj: neophodno je buduće nadležne organizatore u Ministarstvu kulture ohrabriti da razvijaju i odgovorno vode poslove nacionalne kulture.
* Predsednik Upravnog odbora Zadužbine Andrejević

Da li nam je potrebno antičko kulturno nasleđe?
Teritorija današnje Srbije u doba kasne antike bila je jedna od najznačajnijih oblasti Rimskog carstva. Ovde je rođeno nekoliko budućih careva, a presudne bitke koje su ih dovele na vlast dešavale su se na našim prostorima. Rimski Sirmijum, današnja Sremska Mitrovica, za vreme Konstantina Velikog bio je jedna od četiri zvanične rezidencije Carstva. U njemu su se nalazili carska palata i hipodrom, na kojem su priređivane igre kojima je i car prisustvovao. Konstantin Veliki, rođen u Naisu, današnjem Nišu, u ovom gradu i u susednoj Medijani imao je svoje rezidencije. Njegov prethodnik car Galerije, rođen u okolini Zaječara, u Gamzigradu je podigao palatu Felix Romuliana, koja je dobila ime po njegovoj majci Romuli. Sirmijum, Gamzigrad, Nais i Medijana su arheološki lokaliteti od izuzetnog značaja, koje već decenijama istražuje Arheološki institut iz Beograda, u saradnji s lokalnim muzejima i stručnjacima iz inostranih naučnih institucija.
Rezultati ovih istraživanja redovno se publikuju u okviru monografija na srpskom i engleskom jeziku, studijskih kataloga i tekstova u domaćim i inostranim naučnim časopisima. Arheološki institut iz Beograda svake godine konkuriše za sredstva za ova istraživanja kod Ministarstva kulture i informisanja. Do ove godine od ministarstva su dobijana sredstva nedovoljna za istraživanja većeg obima, ali ipak dovoljna za održavanje kontinuiteta arheoloških radova. Ove godine, međutim, komisija ministarstva odbila je sve zahteve Arheološkog instituta koji se tiču istraživanja na pomenutim antičkim lokalitetima, ali i na Caričinom Gradu kod Lebana, izuzetnom naselju i crkvenom centru koji je podigao car Justinijan.
Da podsetimo, na severnom delu kompleksa carske palate u Sirmijumu od 2011. do 2015. godine nađeno je 50 fragmenata skulptura od porfira, purpurnog kamena koji se eksploatisao samo u Egiptu i od koga su izrađivane skulpture i biste careva. Sirmijumski nalaz sadržavao je dva carska portreta, najverovatnije Galerija i Konstancija II, kao i jednu carsku bistu, postavljenu na glob (zemaljsku kuglu). Beograđani i gosti Beograda imali su priliku da od decembra prošle do kraja februara ove godine u Galeriji fresaka Narodnog muzeja u Beogradu posete izložbu na kojoj su ovi predmeti prezentovani posle konzervacije i restauracije. Nalaz porfirnih skulptura iz Sirmijuma izuzetan je u svetskim razmerama, budući da su vajarska ostvarenja od ovog izuzetnog kamena veoma retka. Na tlu današnje Srbije nađeno ih je nekoliko, upravo zbog velike strateške važnosti ove teritorije, a porfirne skulpture rimskih imperatora imale su značajnu ulogu u carskoj propagandi.
Ovi ekskluzivni nalazi sa teritorije današnje Srbije bili su povod da autor ovog teksta napiše rukopis monografije „Porfir – moć careva i dostojanstvo bogova. Skulpture iz rimskih gradova i palata u Srbiji”. Tekst je preveden na engleski jezik, da bi knjiga izašla dvojezično, s obzirom na veliko interesovanje međunarodne naučne javnosti za ovu problematiku. Ali sredstva za pripremu publikacije Ministarstvo kulture i informisanja nije odobrilo. Nisu odobrena ni sredstva za konzervaciju i stručnu analizu arheoloških nalaza iz carske palate u Sirmijumu, kao ni sa drugih lokacija u ovom carskom gradu. Iz istog razloga neće se obrađivati arheološki materijal sa iskopavanja Galerijeve palate u Gamzigradu, niti će se nastaviti istraživanja Konstantinove vile u Medijani. Trebalo je da Arheološki institut, zajedno sa Balkanološkim institutom SANU i Univerzitetom iz Bordoa (Francuska), ove godine započne projekat istraživanja palate Konstantina Velikog u Nišu, ali realizacija ovog projekta dovedena je u pitanje jer srpska strana ne raspolaže materijalnim sredstvima za predviđene radove, a iskopavanja koja bi finansirao samo francuski partner našu nauku bi dovela u kolonijalni položaj.
Stoga je sasvim opravdano pitanje da li nam je uopšte potrebno antičko kulturno nasleđe i da li smo svesni bogatstva koje baštinimo i njegovog potencijala ne samo u naučnom i kulturnom pogledu, već i kao bitne pretpostavke za razvoj turizma i drugih privrednih grana.
* Naučni savetnik Arheološkog instituta u Beogradu

​Bitkoin prešao vrednost od 700 dolara
Vrednost virtuelne valute bitkoin probila je plafon od 700 dolara početkom sedmice, što je za oko 50 odsto više nego što je vredela pre mesec dana i najviša je cena za poslednje dve godine. Oko 700 dolara je vredeo u februaru 2014, ali tada je već bio na nizbrdici, srozavajući se sa 1.100 dolara, koliko je dostigao 2013. godine.
Veliko kolebanje vrednosti jedna je od osobina najpopularnije kriptovalute. Prošle godine u ovo vreme menjao se za 230 dolara. Najnoviji skok posledica je najavljenog smanjenja ponude, objavili su tehnološki portali. Naime, bitkoin protokol je osmišljen da svake četiri godine smanjuje broj koji „proizvođači” dobijaju kao nagradu. Sredinom jula počinje tzv. proces polovljenja, pa je logično da ograničena ponuda utiče na povećanje cene.
Moguće je da vrednost raste i zbog sve učestalijih sajber-napada ucenjivačkim virusima, kojima kriminalci blokiraju računare žrtve i traže otkup podataka upravo u kriptovalutama.
Bitkoin se dobija u procesu „rudarenja” na računarima sa jakim procesorima. Prave ih ljudi širom sveta koji su uključili svoje kompjutere u izračunavanje komplikovanih matematičkih problema, a za nagradu dobijaju odgovarajući deo novostvorenih bitkoina. U računarskoj mreži u kojoj nastaju obrađuju se sve transakcije. Kriptografija se koristi za verifikaciju transakcija i stvaranje novih jedinica valute.
Svaka mašina koja „rudari” bitkoin i obrađuje transakciju čini deo mreže. To znači da, u teoriji, centralni autoritet ne može da se poigrava monetarnom politikom i da izazove kolaps ili da jednostavno odluči da oduzme ljudima bitkoine. I ako neki deo mreže bude oflajn iz nekog razloga, novac nastavlja da kruži, objašnjeno je na jednom domaćem sajtu na kom mogu da se prodaju i kupuju bitkoini.
Kada se „iskopaju” ili kupe, čuvaju se u digitalnom novčaniku na hard-disku kompjutera ili u onljan servisu. Umesto bankovnog računa vlasnik registruje bitkoin adresu, koja nije povezana s ličnim informacijama o identitetu. Ta adresa je javni ključ, dok je za obavljanje transakcije potreban i privatni ključ, koji samo vlasnik zna.
Važna osobina bitkoina je da nijedna institucija ne kontroliše mrežu, što se sviđa ljudima. Međutim, zato je i omiljena valuta kriminalaca svih vrsta. Sledećeg utorka biće održana aukcija 24.518 bitkoina (17 miliona dolara trenutna vrednost), koje je australijska policija konfiskovala „od kriminalnih aktivnosti”. Mediji su ranije javili da je ta količina oduzeta 2013. godine u državi Viktorija čoveku koji je ilegalno trgovao drogom preko interneta. Otprilike se toliko novih bitkoina izrudari za nedelju dana.
Reč je o drugoj najvećoj prodaji zaplenjenih bitkoina posle one u SAD, kada su savezni organi zatvorili kriminalnu onlajn platformu „Silk road”. Tokom 2014. i 2015. godine prodato je 175.000 bitkoina. Poslednja tura od 22.000 prodata je za 14,3 miliona dolara.
Dr Garik Hileman, istoričar ekonomije sa Kembridža, rekao je za Bi-Bi-Si da je predstojeća aukcija u Australiji potvrda da kriptovalute nisu ilegalne.
„Svaki put kad vlada prodaje bitkoine, pokazuje da su oni drugačiji od droge, na primer, koju nikada ne bi prodavali na aukciji”, ukazao je Hileman.
U Beogradu za dinare
Prvi automat za kupovinu bitkoina u Srbiji, postavljen je pre godinu dana u jednom restoranu u centru Beograda, a u međuvremenu je
pušten još jedan, na Vračaru.
Na njima je moguće samo kupiti ovu kriptovalutu i to tako što se ubacuju novčanice u određenim apoenima. Predstavnici srpskog bitkoin startapa „Bitkoin 365”, koji su postavili automate i osnovali onlajn servis za posredovanje pri kupovini i prodaji, kažu da ljudi kod nas kupuju bitkon, ali ne u tolikoj meri kao u nekim drugim zemljama sveta.

Preminuo Mišu Mesaroš, glumac poznat po ulozi vanzemaljca Alfa
Mišu Mesaroš, bivši cirkuski izvođač i glumac mađarskog porekla, koji je igrao ulogu vanzemaljca Alfa u popularnom sitkomu En-Bi-Sija osamdesetih godina, preminuo je u bolnici u Los Anđelesu u 77. godini.
Kako su izvestili američki mediji, Mesaroša je prošle nedelje pronašao menadžer u kupatilu, bez svesti. Glumca su lekari Hitne pomoći prevezli u bolnicu u Los Anđelesu jer je posle ukazane lekarske pomoći zbog doživljenog moždanog udara upao u komu iz koje se više nije budio.
Mesaroš se pojavio u brojnim televizijskim i filmskim projektima, ali je ipak najpoznatiji po ulozi vanzemaljca Alfa. Rođen je u Budimpešti, bio je visok samo 84 centimetra zbog čega je od rane mladosti angažovan u brojnim predstavama najpoznatijih cirkusa. Bio je član cirkuske trupe „Ringling Bros. and Barnum & Bailey”, koja je izvodila skečeve za američke predsednike Džimija Kartera i Ronalda Regana, a sprijateljio se i sa kraljem popa, Majklom Džeksonom. Mesaroš je imao manje uloge u filmu „Pogodi ko to govori?” i u seriji „Dragi Džone”.
TV serija o vanzemaljcu Alfu imala je četiri sezone, emitovana je od 1986. do 1990. godine, prikazivana je i u Srbiji i bila je vrlo gledana. U tom sitkomu, Mesaroš je samo nosio kostim popularnog vanzemaljca, a glas ovom čuvenom „pametnjakoviću” pozajmljivao je drugi glumac – Pol Fusko.

Klimatske promene ubijaju i sisare
Svaka šesta vrsta svetske faune ugrožena je zbog klimatskih promena, a među njima nisu samo niži organizmi nego i pojedini sisari. Prvi sisar koji je zbog globalnog zagrevanja izumro jeste endemska vrsta glodara (melomys rubicola) čije je stanište bio australijski Veliki koralni greben, tačnije jedno ostrvce između Australije i Papua Nove Gvineje. To je bila njegova jedina poznata lokacija s koje je potpuno nestao. Ujedno, ovaj sitni glodar je i prva vrsta sisara u svetu čiji je nestanak isključivo posledica klimatskih promena.
Ovaj pacov živeo je na koralnom sprudu dužine tek 350 metara i širine svega 150 metara koji je iznad nivoa mora bio izdignut tri metra. Smatran je najizolovanijim australijskim sisarom i jedinom endemskom vrstom sisara u Velikom koralnom grebenu. Otkriven je 1845. godine kada su mornari izvestili da su lukom i strelom gađali gustu populaciju pacova. Od tog broja do 1978. godine ostalo ih je tek nekoliko stotina, da bi poslednji put bili primećeni pre sedam godina. Pošto nakon opsežne potrage nije registrovan ni jedan primerak ove vrste životinja, izveštajem iz 2014. godine predloženo je da se njihov status promeni iz ugrožene vrste u istrebljenu vrstu.

Svaka šesta vrsta svetske faune ugrožena je zbog klimatskih promena

Naučnici su ključni uzrok njihovog nestanka videli u podizanju nivoa mora što je nekoliko puta dovodilo do plavljenja celog spruda, ubijanja životinja i uništenja njihovog staništa. Procenili su, takođe, da je površina grebena nepodložna uticaju plime postala znatno manja i da se površina pod vegetacijom, na kojoj su glodari živeli, znatno smanjila što je sve dovelo do njihovog iščezavanja.
Na ostrvima s ovako malom nadmorskom visinom, podizanje nivoa svetskog mora ima poguban uticaj, ocenili su istraživači. Između 1901. i 2010. godine nivo mora porastao je u proseku za oko 20 centimetara, ali u okolini ovog moreuza u Velikom koralnom grebenu nivo okeana porastao je gotovo dvostruko više od globalnog proseka i to samo u periodu između 1993. i 2014. godine.
Naučnici se nadaju da na Papua Novoj Gvineji postoji neotkriveno stanište ove vrste glodara, pa će zato svoja dalja istraživanja usmeriti na tu lokaciju.
Najviše pogođene negativnim posledicama globalnog zagrevanja jesu životinjske vrste nastanjene u Australiji, Novom Zelandu i Južnoj Americi, gde su sprečene da migriraju na drugu lokaciju zbog malih površina na kojima žive. Čak i kod vrsta čiji opstanak nije ugrožen, opominju stručnjaci, porast temperature dovešće do promena u brojnosti populacije i njihove zastupljenosti u pojedinim delovima sveta.
Mačke istrebile glodare
Na crvenoj listi ugroženih vrsta Međunarodne unije za očuvanje prirode, sastavljene od državnih i nevladinih organizacija, postoji još jedna vrsta sisara za čiji su nestanak delimično krive i klimatske promene. Reč je, takođe, o vrsti glodara nastanjenoj na ostrvu u blizini Hondurasa, koja je nestala pre svega zbog dolaska mačaka na ostrvo, a delom i zbog pogoršanja vremenskih prilika.

Ruski inženjeri razvili aparat za kafu za automobil
Moskva – Tim inženjera sa ruskog Nacionalnog univerziteta za nauku i tehnologiju, MISIS, razvio je prototip mobilnog bežičnog aparata za kafu, „Ajbarman”, koji je dovoljno mali da stane u držač za čašu u automobilu.
Minijaturni uređaj, koji se napaja pomoću baterije, može da služi kao aparat za kafu, aparat za hlađenje vode, a njime može da se upravlja pomoću aplikacije na mobilnom telefonu, navedeno je u saopštenju univerziteta.
Uređaj je veličine termos šolje u koju može da stane voda, dve kapsule za kafu, mleko, šećer ili čaj. Radi na obične baterije i pokreće se preko panela na dodir. Vreme potrebno za spravljanje napitka zavisi od željene temperature i količine, a primera radi, za pravljenje kafe „amerikano” potreban je jedan minut, prenosi Tanjug.

Tipsarević pobedio Dimitrova, sledi Čilić
LONDON - Srpski teniser Janko Tipsarević ostvario je najvažniji trijumf po povratku na teren posle duge pauze zbog povrede, pošto je danas u prvom kolu Kvinsa u Londonu savladao Bugarina Grigora Dimitrova 7:6 (8:6), 4:6, 6:3.
Njegov naredni rival biće Hrvat Marin Čilić. Turnir u Kvinsu igra se za nagardni fond od 1,8 miliona evra, prenosi Tanjug.

Island remizirao sa Portugalom
NANT - Fudbalske reprezentacije Portugalije i Islanda odigrale su nerešseno 1:1 (1:0) u utakmici prvog kola F grupe na šampionatu Evrope u Francuskoj.
Portugalci su poveli golom Nanija u 31. minutu, a gol vredan prvog boda za Island na finalnom turnirima, na debitantskom nastupu, postigao je Birkir Bjarnason u 50. minutu.
Kristijano Ronaldo nije bio na svom uobičajenom nivou, kao ni ostatak ekipe Portugalije, pa je Island sasvim zasluženo došao do prvog boda na takmičenju.
Doduše, imali su Portugalci u prvom poluvremenu gotovo sve - bili su bolji rival na terenu, od 31. minuta i Nanijev gol prednosti, ali je u nastavku sve to palo u vodu.
Island je već na početku drugog dela igre stigao do izjednačenja, golom Bjarnasona, a taj rezultat su mudrom i čvrstom igrom uspeli da zadrže do kraja susreta.
Uzaludni su bili napori Portugalaca da još jednom savladaju sigurnog golmana Haldorsona, iako su pokušavali Ronaldo (nekoliko puta), Pepe i Kvarežma.
Veliki broj navijača Islanda znao je kako da proslavi istorijski bod svoje fudbalske reprezentacije, a ne bi bilo iznenađenje da, u konkurenciji Mađarske i Austrije, njihovi ljubimci odu i do druge faze takmičenja na turniru.
Utakmicom između Portugalije i Islanda završeno je prvo kolo takmičenja u Francuskoj, najvažnije i najzanimljivije borbe tek predstoje.

Uefa zagovara regionalnu liga u fudbalu od 2020?
Da je situacija u regionu bar malo drugačija, da nema svakodnevnih tenzija, koje uglavnom podgrevaju političari, možda bi na ovim prostorima uskoro mogla da zaživi ideja o zajedničkoj ligi u fudbalu, u kojoj bi se po okriljem Uefe, zajedno takmičili klubovi iz Srbije, Hrvatske, Slovenije, Bosne i Hercegovina, Crne Gore, Makedonije...
Čelici Evropske fudbalske unije (UEFA), verovatno poučeni iskustvom iz košarke, pokrenuli su ovo pitanje još pre nekoliko godina da bi ga nedavno na Kongresu u Moskvi, ponovo aktivirali. Ali, fudbal nije isto što i košarka. Pre petnaest godina pokrenuta je regionalna liga u košarci u kojoj su se najpre uključili klubovi iz Crne Gore, Bosne i Hercegovina, Hrvatske i Slovenije. Bilo je to u sezoni 2001/2002. godine, a samo godinu dana kasnije u regionalnu košarkašku ligu uključila se i Crvena zvezda. Tu ideju zapravo trasirao je Predrag Bogosavljev, da bi je potpuno preuzeli Slovenci. Nedugo zatim u ligu su ušli i Partizan i ostali naši klubovi. Zanimljivo je da su srpski klubovi osvojili čak 11 titula u petnaest sezona koliko traje ovo takmičenje. Sporadičnih incidenata, uvreda na nacionalnoj osnovi bilo je takoreći samo u početnoj fazi, sve dok se strasti nisu potpuno smirile. Da li ovim putem može da krene i fudbal?

“Uefa, koja na neki način zagovara ovu ideju, samo nam je u formi prezentovala šta planira”, Nebojša Ivković

Generalni sekretar FSS Nebojša Ivković ne krije u razgovoru za „Politiku” da je nedavno na sastanku u Moskvi bilo reči o ovoj ideji koja nije nova, ali da bi se realizovala u celosti potrebno je još puno zajedničlkih sastanaka, kao i to da se ispune određeni standardi koje propisuje Uefa.
-Moram da kažem da se o tome razgovaralo u Moskvi da je to bio predmet dobre diskusije. Uefa, koja na neki način zagovara ovu ideju, samo nam je u formi prezentovala šta planira. Mislim da najpre treba dobro razmotriti sve segmente, videti kakva je objektivna perspektiva kada je u pitanju zajednička liga na ovim prostorima. Ono što je najpre prezentovano to je da u prvim godinama sigurno ne bi bilo organizovanih odlazaka navijača na gostovanja. Posebnu pažnju treba obratitii na bezbedonosni apspet - kaže Ivković.
On takođe naglašava da nije realno očekivati da Regionalna liga u fudbalu zaživi bar za neko vreme.
-Najpre se mora videti koji to model takmičenja nudi Uefa. Idući nekako ka tom cilju da se formira zajednička liga mislim da realno pre 2020. godine neće biti formirana liga u fudbalu. Da bi se taj cilj ostvario potrebno je da se pre svega obezbede uslovi, a poznato je da retko koja zemlja u regionu ispunjava sve Uefine standarde. Moraju da se izgrade novi stadioni, koji bi garantovali komfor i bezbednost, da se na neki način promeni svest kod ljudi – rekao je Nebojša Ivković.
Generalni direktor Crvene zvezde Zvezdan Terzić, koji je za nepunih godinu i po dana uspeo da najpre smanji klupski dug sa 52 na 35 miliona evra, smatra da je još rano da zajedno igraju klubovi iz Srbije i Hrvatske.

“Smatram da trenutno ova liga nije dobra za Crvenu zvezdu i da su naši navijači protiv ovakve ideje”, Zvezdan Terzić

- Iskreno, još je rano da se formira zajednička liga. Moj lični stav je da fudbal nije isto što i košarka. Neka se ne uvrede moje sportske kolege iz košarke ali taj sport je za razliku od fudbala manje društveno važan. Kroz fudbal mnogi pokazuju nacionalni identitet, pripadnost. Da bi naš klub pristao potrebno je da nas neko upozna sa tim projektom. Smatram da trenutno ova liga nije dobra za Crvenu zvezdu i da su naši navijači protiv ovakve ideje - kaže Terzić za „Politiku”.
Proslavljeni golman Partizana i dugogodišnji prdsednik FK Partizan, jedan od kandidata za budućeg čelnika klba iz Humske, Ivan Ćurković kaže za naš list da ideja nije nova ali da je pre realizacije treba dobro razmotriti.

“Moramo da vidimo šta Uefa zauzvrat nudi. Najverovatnije će pomoći u obnavljanju infrastrukture”, Ivan Ćurković

-Pre nego što se uđe u ovaj važan sportski, pre svega fudbalski projekat, treba razmotriti neke stvari sa Uefom. Da li će se u evropskim takmičenjima naći tri ili 12 klubova? Šta ćemo sa šampionima Bosne i Hercegovine, Hrvatske, Slovenije, Srbije. Smatram da po ovom pitanju ne treba žuriti - naglašava Ćurković.
Nekadašnji potpredsednik FSS se zatim osvrnuo i na šampionat u Francuskoj?
-Svedoci smo nemira huligana,ali ti sukobi se odvijaju van sportskih objekata, nikako unutar stadiona. Tuča navijača nema na tribinama, a Srbija, odnosno FSS su skupo platili cenu zbog huligana, kako na utakmici u Đenovi protiv Italije tako i u Beogradu protiv Albanije. Bezbednost je ovde glavni problem. Uefa jeste zagovornik ove ideje i ukoliko se bude realizovala ta ideja, verujem da će od država tražiti sve potrebne garancije. Moramo da vidimo šta Uefa zauzvrat nudi. Najverovatnije će pomoći u obnavljanju infrastrukture. Stadionu su nam u katastrofalnom stanju, svi sem možda stadiona u Skoplju. Ralno ideja će zaživeti onda kada se na ovim prtostorima budu stekli svi potreni uslovi. Mnogi znaju da je fudbal takođe fenomenalna kapisla za eskalaciju sukoba. Uostalom, nije zabranjeno razgovarati - smatra Ivan Ćurković i ističe da nikako nije pesimista kada je u pitanju formiranje zajedničke lige u fudbalu.

Komšijski derbi pripao Mađarima
Mađarska je posle 44 godine postigla gol na evropskom prvenstvu, dobivši tako jedan od najvećih evropskih derbija prošlog veka. Komšijski derbi počeo je žestoko, baš onako kako se i moglo očekivati, s obzirom na tradicionalno rivalstvo dve reprezentacije. Austrija je odmah zapretila, Alaba, koji je nezamenljiv u minhenskom Bajernu snažno je šutirao levom nogom sa desne strane, Kiralji je već bio savladan, ali je stativa bila saveznik Mađara. Gabor Kiralji legendarni golman Mađarske je postao rekorder na evropskim šampionatima, oborivši rekord Nemca Lotara Mateusa, koji se pojavio na Evropskom prvenstvu 2002. godine sa 39 godina i 91. danom starosti. Dok prvi čuvar mreže naših severnih sudeda ima 40 godina i 75 dana.
Alaba, Jonuzović i Arnautović bili su najveća opasnost za protivnički gol, znao je to selektor Štork, koga ovdašnja javnost pamti kao pomoćnika Jirgen Rebera dok su vodili Partizan, pa je u dobroj meri zatvorio sve prilaze svom golu. Posle skoro četvrt časa igre Mađari su se potpuno oslobodili  pritiska, polako ali sigurno, prebacujući težište igre na polovinu protivnika. Usledila je igra kratkih pasova, uglavnom na sredini terena, dok je Austrija vrebala priliku iz brzih kontranapada.
Zoltan Gera je u 23. minutu oprobao udarac sa distance, ali se Almer dobro postavio. Visoki i snažni Salaj, glavni napadač Mađarske u meču sa Austrijancima nije dolazio previše do izražaja. Odbrana protivnika lako je izlazila na kraj sa sporim centarforom, kome je glavna odlika igra glavom. Ali, to ni u kom slučaju nije značilo da odbrana Austrijanaca može da igra ležerno. Posle velike borbe, Jonuzović se u 35. minutu opredelio na šut, bio je to jak i precizan udarac sa ivice šesnaesterca, međutim, iskusni Kiralji se nije dao iznenaditi.
Kakvu je samo šansu promašio Harnik u 41. minutu, kada je Arnautović prošao po levoj strani, lopta je iznenada došla do Harnika koji se okliznuo u petercu, tako da je velika šansa propala. Ubrzo mu se na drugoj strani revanširao Džudžak, koji je takođe imao lepu priliku da postigne gol.
Mađarka je u drugo poluvreme ušla dosta odlučnije, pa je iskusni Džudžak u 55. minutu oprobao udarac. Taj momenat kao da je nagoveštavao nova uzbuđenja pred golom Almera. Igrao se 62. minutu kada je Mađarska povela. Odličnu akciju započeo je Sajal koji je sa Klajnhajzlerom izmenjao nekoliko pasova, posle čega se  centarfor Mađara našao u idealnoj šansi, ispružio nogu i matirao nemoćnog čuvara mreže Austrije.
Tri minuta kasnije Austrijance je zadesio novi hendikep, Aleksandar Dragović je zbog drugog žutog kartona morao da napusti teren, što je dodatno otežalo posao njegovoj ekipi koja se u nastavku grčevito borila da stigne do izjednačenja. Pojačavali su Mađari sa agresivnom i odgovornom igrom. Videla se i ruka nemačkog trenera, gde je dominirala disciplina, pa se stekao utisak da je to ekipa pred kojom će mnogi ubuduće morati da ,,polože oružje,,.
Nemac Štork je na znalački način vodio svoju reprezentaciju, koja je u finišu uspela da poveća vođstvo. Igrao se 87. minut kada se otvorila nova šansa Mađarima. Kadar je dodao loptu do  Priškina koji  maestralno prebacuje težište igre na polovinu protivnika, zatim Zoltan Stiber uspeva da  pobegne odbrani Austrijanaca, golman Almer je daleko izašao sa gol linije pa je igrač koji je samo nekoliko trenutaka pre toga  ušao u igru uspeo da lobuje golmana i svojoj reprezentaciji obezbedi prvu pobedu na šampionatu.
Austrijanci će sada imati znatno teži posao jer ih u nerednim danima očekuju dueli sa Islandom i Portugalijom. Sa druge strane može se kazati da je Mađarska napravila još jedan veliki korak ka drugom krugu takmičenja.
Stadion u Bordou. Sudija: Klemon Turpan (Francuska). Gledalaca: 42.000. Strelci: Salaj u 62, Stiber 87. minutu. Žuti karton: Dragović (Austrija)
Austrija: Almer 6, Klajn 6, Dragović 6, Hintereger 6, Fuks 6, Harnik 6 (od 78. Šof -), Baumgartlinger 6, Alaba 7, Arnautović 6,5, Jonuzović 6 (od 59. Sabicer –), Janko6 (od 65. Okote 6).
Mađarska: Kiralji 7, Fiola 7, Guzmič 7, Lang 7, Kadar 7, Gera 7,5, Džudžak 7,5, Nemet 7 (od 89.Pinter -), Nađi 6, Klajnhajsler 6 (od 80. Stiber 6), Salaj 7 (od 69. Priškin -).

Ksenijin „Spomenar”
Mnogima će biti čudan spoj toliko nespojivih ljudi, ideološki i politički, sa tolikim različitim prošlostima, koji su napisali svoje posvete Kseniji Vučić. Tako je skup njihovih uspomena, priča, eseja i fotografija postao „Spomenar”, bezazleni medij detinjstva iz daleke prošlosti. Nešto poput „Instagrama”, „Fejsbuka” ili „Tiktoka” koje na posebnom mestu čuvaju matorci.
U svakom od tih tekstova različitih žanrova otkrivaju se detalji iz njenog profesionalnog i ličnog života, a kako je njen život posmatran kroz posebnu dioptriju, kao bivše supruge i majke dece najmoćnijeg političara u Srbiji Aleksandra Vučića, nema te predrasude i kontroverze koju joj sa posebnom strašću nije nalepila cinična beogradska čaršija.
Zato je knjiga „Ksenija” izuzetno dragoceno štivo ne samo za porodicu Ksenije Vučić već i za buduće istraživače koji će pokušati da dešifruju događaje od devedestih godina naovamo. Izdavač „Spomenara” je Institut za javnu politiku Vladimira Beba Popovića, bliskog Ksenijinog prijatelja koji se nalazio ne samo na suprotnom političkom spektru već i u različitom političkom univerzumu od onoga u kojem je lebdela Ksenija. Ali, te razlike su ih zbližile, umesto da ih dodatno udalje, što je Popović detaljno i za njega neuobičajeno emotivno opisao u svom tekstu „Šolja čaja”.
Pokazujući da ume da spaja nespojivo, makar za srpsku svakodnevicu, Ksenija Vučić je očigledno posedovala dar i da svoje prijatelje okupi na jednom mestu i posle svoje smrti, poput urednika knjige Petra V. Arbutine, književnog kritičara i esejiste, koji je uređivao knjige i sarađivao na izdanjima velikana poput Milorada Pavića, Mome Kapora, Vladete Jerotića, Milovana Vitezovića. Ima ih još.
Ako tom krugu dodamo i Aleksandra Čotrića, aforističara i pisca, najbližeg saradnika lidera SPO Vuka Draškovića, koji je prve korake u novinarstvu pravio upravo sa Ksenijom Vučić u „Srpskoj reči”, nekadašnjem opozicionom glasilu Srpskog pokreta obnove, pohvataćemo detalje iz novinarske biografije Ksenije Vučić koji su promakli i koji su gotovo nepoznati.
Kako smo mi inače nacija koja pamti kraće od kokoši, dakle, najduže nekoliko dana, o decenijama je izlišno govoriti jer su za Srbe to vekovi – čime su uspeli da demantuju čak i Milankovićev kalendar – drago mi je što će oni koji to žele, a trebalo bi, imati priliku da se uvere da je ona, bez ikakve sumnje, bila jedna od najtalentovanijih novinara svog vremena.
Završivši Istoriju umetnosti na Filozofskom fakultetu u Beogradu, sa obrazovanjem koje se smatra aristokratskim, ona se ne bavi Modiljanijem ili Dalijem, već zaranja u mistični svet srpske politike. Devojka sa Dorćola, iz ugledne porodice koja je takođe ideološki raspolućena, a tako je bilo oduvek i tako će biti zauvek u Srba, Ksenija traži svoj put između desničarskog i monarhističkog glasila i alternativnog Radio Indeksa, koji emituje nove talase mladalačkog bunta generacije koja je imala svoje nade, snove i ideale. Radila je i za VIN produkciju Gordane Suše, koja je bila na suprotnom polu Ksenijinih desničarskih stavova, ali je to nije remetilo da uradi neke od nezaboravnih priloga koja je ta produkcija stvorila. Sa Indeksa je otišla na Studio B, najvažniji medij beogradske čaršije tokom devedesetih. Kada je Zoran Đinđić postao gradonačelnik Beograda, prvi intervju dao je novinarki Studija B – Kseniji Vučić.
Prihvatio sam ideju Bebe Popovića da iščitam stare tekstove „Srpske reči”, koju mi je poslao Čotrić, ali sam robovao predrasudama. Znao sam da je pravila odlične televizijske intervjue na Televiziji Pink sa Edijem Ramom, Nikolom Gruevskim i još nekoliko krupnih političkih zverki iz domaće radinosti. I to je to. Kako u „Spomenaru” ima izuzetnih i emotivnih priloga Elme Zukorlić, Jelene Trivan, Aleksandre Janković, Vladimira Đukanovića, Vanje Udovičića, kao svedočanstvo o njihovom bliskom odnosu bilo mi je zaista dragoceno da pročitam njene davne intervjue iz „Srpske reči”. Nizali su se razgovori sa jednim od osnivača Demokratske stranke filozofom Slobodanom Inićem, rediteljem i predsednikom JUL-a Ljubišom Ristićem, bivšim šefom komunista Dražom Markovićem, glumačkom gromadom Ljubom Tadićem, dramskim piscem Aleksandrom Popovićem...
Zato je veoma važno Ksenijino pisanje posmatrati u tom istorijskom kontekstu nekada velike zemlje, gde vladaju lude šeširdžije u zemlji čuda, na samoj svetskoj granici ideologija, vera i galaksija. Energična, vedra i razborita devojka, još novinarski devojčurak, želi da odgonetne tajnu sedmog pečata, ali srpskog. Ulazi u redakciju gde pišu profesori univerziteta, pisci i intelektualci koji su za kralja i otadžbinu, ali ne samo oni već i novinari sa drugačijom ideološkom matricom. Od žestoke Dane Drašković, matematičara Milana Božića, akademika desne orijentacije Nikole Miloševića i Koste Čavoškog, predsednice Građanskog saveza Vesne Pešić. U tu šaroliku galeriju ličnosti i likova umešali su se i Gordana Suša, Nadežda Gaće, Radivoj Cvetićanin, Mihajlo Kovač, Ejub Štitkovac, tako da su se, i pored dominacije stavova SPO, mogle videti i drugačije političke boje, po principu do tada nepoznatog umetničko-političkog pravca, srpskog kubizma.
Ksenija odmah kreće u akciju, ne dozvoljava da je zvučna imena prestrave, već se nameće upravo intervjuima koji značajno podižu rejting krunskog dvonedeljnika u Republici. Jedna od najboljih reportaža iz tog vremena je upravo njena, opis neuspelog intervjua sa tadašnjim gospodarem života i smrti u Srbiji, Željkom Ražnatovićem Arkanom u Erdutu. Trebalo je mnogo hrabrosti za takav tekst i ona ga je imala.
Ponovo treba staviti Ksenijin novinarski angažman u novi kontekst, a to je njena veza i brak sa Aleksandrom Vučićem, zato što je mačističko društvo poput našeg, robujući stereotipima o supruzi tadašnje mlade političke zvezde u usponu, a kasnije i najmoćnije političke figure u Srbiji, po automatizmu Kseniju smestilo u otrcani kliše Vučićeve supruge. I kod većine je tamo ostala i kada su okončali bračnu zajednicu. Takva vrsta olakog klasifikovanja žena – „ma daj, da nije bilo Vučića” – jedna je od najvećih nepravdi učinjenih prema nekoj koleginici u srpskom novinarstvu.
Iako se tada nije moglo ni naslutiti dokle će Vučić dogurati, etiketa joj je prilepljena po starom običajnom pravu, a samo je uži krug novinarskog esnafa znao koliko je Ksenija bila svoja, talentovana i autentična. Nisam bio njen prijatelj, već kolega. Kako sam za njen novinarski forsaž saznao tokom sklapanja ove knjige, a ona je imala sve resurse da to odavno razglasi na sva zvona, sada mi je mnogo jasnije zašto je imala toliko raznobojnih prijatelja upisanih u „Spomenar”.

„Njujork tajms”: Amerika šalje Ukrajini stare modele kasetne municije - ne eksplodira odmah
SAD planiraju da Ukrajini pošalju stare modele kasetne municije koje u 14 odsto slučajeva ne detoniraju odmah, piše „Njujork tajms”.
Prema podacima lista, Pentagon uverava da su modernizovali model. Međutim, poboljšan je samo domet projektila, koji još uvek sadrži granate, čiji procenat neispravnosti je američki vojni resor opisao kao neprihvatljivo visok.
Prema pisanju „Njujork tajmsa”, pukovnik vojske u penziji Al Vosburg, koji je prošao obuku za uklanjanje eksplozivnih ubojnih sredstava, rekao je da će proces čišćenja područja nakon upotrebe ovakvih projektila potrajati, jer se ne mogu ručno pomerati. Pored toga, biće potrebna edukativna kampanja za stanovništvo koje će se vratiti na ove teritorije i koje bi moglo da strada od neeksplodiranih granata.
Savetnik za nacionalnu bezbednost američkog predsednika Džejk Salivan saopštio je 7. jula da su SAD odlučile da isporuče kasetnu municiju Ukrajini, čijoj se upotrebi UN protive. On je takođe napomenuo da je Kijev Vašingtonu dao pisane garancije za minimiziranje rizika za civile prilikom upotrebe ove vrste municije.

Tri osobe povređene u lančanom sudaru na auto-putu Beograd-Zagreb
Tri osobe su povređene večeras u lančanom sudaru na auto-putu Beograd-Zagreb u smeru ka gradu kod Zmajeve pumpe, rečeno je Tanjugu u MUP-u.
U sudaru su učestvovala dva putnička vozila i jedan kamion, a tri osobe koje su se žalile na povrede zbrinule su ekipe hitne pomoći.
Automobil SUV marke ''audi'' i drugo vozilo su od siline udara u potpunosti uništeni, dok je na kamionu pričinjena manja materijalna šteta.
Zbog sudara je na tom delu auto-puta formirana dugačka kolona, prenosi Tanjug.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Mažić sudi duel Španije i Turske
PARIZ - Najbolji srpski arbitar Milorad Mažić sudiće utakmicu drugog kola D grupe na šampionatu Evrope između fudbalera Španije i Turske, saopštila je danas Evropska fudbalska unija (UEFA). Utakmica se igra u Nici, a Mažiću će pomagati Milovan Ristić i Dalibor Grujić, dok će pomoćnici iza gola biti Danilo Grujić i Nenad Đokić.
Srpski tim juce je vodio utakmicu između Republike Irske i Švedske i dobio najvišu ocenu. Utakmica između Španije i Turske igra se u petak od 21 sat.
Tanjug

UEFA: Rusima uslovna diskvalifikacija i kazna 150.000 evra
PARIZ – Evropska fudbalska unija (UEFA) kaznila je danas Fudbalski savez Rusije uslovnom diskvalifikacijom sa šampionata Evrope i novčano sa 150.000 evra zbog navijačkih nereda na utakmici sa Engleskom u Marselju.



Mutko: Kazna preterana, zašto se reprezentacija kažnjava?

Ruski ministar sporta Vitalij Mutko rekao je danas da je prestroga kazna UEFA prema Fudbalskom savezu Rusije, ali da neće podneti žalbu.
„Ovo rešenje bilo je suđeno, odluku je doneo Izvršni odbor. Kazna je preterana, ali na to ne možemo da utičemo. Pitam se samo zašto je kriva reprezentacija? Mislim da nije njena krivica. Žalba nema smisla”, izjavio je Mutko za agenciju R-Sport.

Kako se navodi u saopštenju UEFA, optužbe se odnose na uznemiravanje publike, upotrebu petardi i baklji i rasističkog skandiranje.
Uslovna suspenzija važi do kraja šampionata, a ukoliko se slični događaji ponove unutar stadiona, na bilo kom od preostalih mečeva Rusije do kraja Evropskog prvenstva, ruski tim biće izbačen.
Rusija naredni meč igra sutra od 15 sati u Lilu protiv Slovačke.
Slutski: Uveren sam da nećemo biti izbačeni sa EURO
LIL – Selektor fudbalske reprezentacije Rusije Leonid Slutski rekao je danas da je uveren da navijači neće praviti više incidenata i da njegova selekcija neće biti izbačena sa prvenstva Evrope.
„Siguran sam u to, neće biti nikakvih nereda”, izjavio je Slutski na konferenciji za medije uoči utakmice protiv Slovačke.
UEFA je ranije danas kaznila FS Rusije uslovnom diskvalifikacijom i novčano sa 150.000 evra i poručila da će u slučaju novih navijačkih nereda ruski državni tim izbaciti sa šampionata.
Kremlj: Učiniti sve da se spreče sukobi navijača
MOSKVA – Svi sportski funkcioneri i Savezi moraju da ulože maksimalan napor kako navijači Rusije ne bi pravili incidente na šampionatu Evrope u fudbalu, izjavio je portparol Kremlja Dmitri Peskov.
Ova poruka stigla je nakon brojnih sukoba u kojima su učestvovali navijači Rusije u Marselju uoči i posle meča sa Engleskom, kao i odluke francuskih vlasti da grupu huligana deportuje iz zemlje.
(Tanjug)

Blater tvrdi da Uefa namešta žrebove
Doskorašnji predsednik Svetske fudbalske federacije (FIFA) Jozef Blater (81), koji je posle 18 godina svrgnut zbog najvećeg skandala u istoriji fudbala, izjavio je da je on „živi svedok da su se nameštali žrebovi u evropskom fudbalu, metodom toplih i hladnih kuglica”.
–Žreb za Svetsko prvenstvo 2014. godine je bio čist od početka do kraja – rekao je Blater u intervjuu argentinskom listu „Nasion”, odgovarajući na pitanje da li je žreb favorizovao Argentinu. – Nikada nisam dodakao kuglice, jer su se njima bavili drugi. Svakako, mogu da se daju naznake tako što ćete ih zagrejati ili ohladiti. Tehnički je to izvodljivo. To se nije događalo u Fifi, ali sam video takve scene na žrebovima koji su se organizovali na evropskom nivou. Ali, nikada u Fifi. To je moglo da se dogodi, ali u mom slučaju nikada nije.
Posle svega očigledno je da Blater ne očekuje mnogo od svoje žalbe na kaznu koja mu je izrečena u februaru, već da mu je cilj da otvori pandorinu kutiju. Kao da ovim želi da povuče na dno i neke koji su ga raskrinkali u prošlogodišnjoj aferi, kada je saopšteno da je tadašnjem predsedniku Uefe Mišelu Platiniju isplatio više od 1,6 miliona evra za savetničke poslove, mimo pravila. Zato su obojica kažnjeni na šest godina zabrane vršenja bilo kakvih funkcija u fudbalu.
–Ako pre žreba stavite neke kuglice u frižider, jednostavnim dodirom možete da raspoznate koje su hladne a koje tople. Kad ih dotaknete znate o čemu je reč.
Blater nije rekao na koje žrebove konkretno misli, ali je pokazao da zna kako se oni nameštaju. Kako god, priča o ohlađenim kluglicama nije nova. Poslednjih desetak godina maltene svake sezone je takva sumnja mogla da se pročita na nekom portalu, pa čak i na sajtovima ozbiljnih medija. Pogotovo kad je reč o žrebu za Ligu šampiona. Engleski tabloidi su pominjali da je bilo i vibrirajućih kuglica.
Najviše se podiglo prašine posle žreba za četvrtfinale Lige šampiona 2008. godine, kada je jedan portal objavio parove u 10:30 časova, sat i po pre no što je žreb počeo. Glasine su krenule onog trenutka kad se ispostavilo da je žreb doneo iste parove kao i one koje je naveo taj portal. Portparol Uefe je to demantovao:
–Bio je to samo srećan pogodak. To je jedino objašnjenje koje mogu da ponudim. Bio sam u kontaktu s ljudima iznutra, koji su prilično iznenađeni. Njima su takve tvrdnje smešne. Žreb je javan, a sve kuglice su iste boje i ni u čemu se ne razlikuju.
Poslednjih godina postalo je popularno da mediji pitaju igrača koji je izvlačio kuglice da li je osetio razliku u toploti. Pošto su se takve glasine pojavile i ovog marta, kada je s kuglicama „baratao” nekadašnji igrač Barselone, Juventusa i italijanske reprezentacije Đanluka Zambrota, očekivalo se da i on kaže nešto o tome.
–Mogu da se zakunem da nije bilo ni vrelih ni naboranih kuglica.

Engleski navijači se vraćaju svojoj mračnoj prošlosti
Nema britanskog medija koji se od nedelje ne bavi temeljno zbivanjima na „Evru 2016”, tačnije onome što se događalo na ulicama Marselja i na utakmici na „Velodromu” Engleska – Rusija 1:1. Opšti utisak bi mogao da bude ono što se nalazi u komentaru „Gardijana” da je „stari neprijatelj oživeo u sukobu s policijom”, a misli se na to da engleski navijači posle nekoliko relativno mirnih godina nisu uspeli da pobegnu od svog starog imidža, ostavljajući za sobom tragove krvi, piva i haosa. Loš utisak se ublažava time da je „banda od oko 200 ruskih huligana isprovocirala Engleze”, da „francuska policija nije uvažila preporuke britanskih kolega”, kao i da je „odluka da se igra u gradu u kojem engleski navijači već ostavili gorak ukus 1998. godine bila loša”.
„Gardijan” se u svojoj analizi vraća u 1996. godinu, kada se „fudbal vratio kući”, kada je Engleska kao domaćin „Evra 96” učinila sve da pokaže da je ostavila iza sebe navijačke horde i njihova nedela. Međutim, kako primećuje Oven Gibson u svom komentaru, okršaj s policijom, krvava lica i slomljene flaše na ulicama Marselja 1998. godine i Šarleroe 2000. vratile su Englesku nekoliko koraka unazad. Od ta dva velika takmičenja – Svetsko prvenstvo u Francuskoj 1998. i Evropski šampionat u Belgiji i Holandiji 2000. – Fudbalski savez Engleske (FA) i britanska Vlada preduzeli su nove mere protiv svojih huligana, pre svega kad je reč o kontrolisanom putovanju u inostranstvo.
„Neki slučajni posmatrač bi pomislio da se ništa nije promenilo od starih loših dana”, piše „Gardijan”, ali i naglašava da je uvođenje „Šeme članstva engleskih navijača” u „znatnoj meri promenilo atmosferu”. Tu „šemu” je uveo FA 2001. godine, kao odgovor na ružne scene na „Evru 2000”. Radi se o tome da član Kluba engleskih navijača može da pristupi „glasanju za ulaznice u inostranstvu”, ali da mu to ne garantuje da će moći da kupi ulaznicu. Članarina iznosi 75 funti (95 evra) na dve godine, a maksimalan broj članova je 25.000. Takođe je ograničen broj ulaznica za mečeve na domaćem terenu i u inostranstvu. Otkako važi ovo pravilo, primetno je da su neki stariji momci ostali kod kuće a da njihovo mesto zauzimaju mlađi.
Oko 20.000 Engleza je stiglo u Marselj, a očekuje se da će oko pola miliona otputovati iz Engleske. Pretpostavlja se da stotine hiljada njih neće imati ulaznice, što je dodatni problem. Slično kao i na „Mundijalu 1998”, raspored mečeva seli Engleze s juga Francuske na sever, u Lans, gde će se njihova selekcija sresti s Velsom (prekosutra, 15č).
Engleski mediji ne zaboravljaju da pomenu da su se engleski navijači sukobili s policijom i dan pre utakmice s Rusima, kao i da su na njihovom repertoaru i dalje agresivne pesme, poput „Nema predaje IRA”, „Deset nemačkih bombardera”, „Da nema Engleza, svi biste bili Švabe” (nasleđe iz Drugog svetskog rata)...
Pre tri godine FA je pisao engleskim navijačima i zamolio ih da se uzdrže od „agresivnih pesama” za vreme susreta engleske reprezentacije protiv Irske na „Vembliju”. Bi-Bi-Si je tada posvetio jedan komentar tome i istakao da je to pismo FA zapravo apel da se ne peva „Nema predaje IRA”, ono što najborbenije jezgro engleskih navijača peva u svakoj prilici, ma ko bio protivnik Engleskoj (slično je i kod nas kad grupa naših navijača protiv mnogih selekcija navija „ustaše, ustaše”, pošto Hrvatsku doživljavaju kao zakletog neprijatelja).
–Čak i kad Engleska igra u kvalifikacijama protiv Azerbejdžana i Andore možete čuti istu stvar iz ’hom enda’ (deo tribine na Vembliju) – objasnio je za Bi-Bi-Si Endi Lajons, urednik magazina „Ven saturdej kams”, koji smatra da tu pesmu pevaju i tinejdžeri koji ne znaju njeno značenje, smatrajući da time dokazuju da su pravi engleski navijači.
Lajons čak dokazuje da pesma u kojoj se pominje Irska republikanska armija (IRA) ima veze s kažnjavanjem engleskih klubova posle tragedije na briselskom „Hejselu” 1985. godine, kada je život izgubilo 39 navijača Juventusa (drugi finalista bio Liverpul). Dok su engleski klubovi bili pod sankcijama, neki njihovi navijači su pratili Rendžers iz Glazgova po Evropi, a tada su se pojavili i Rendžersovi navijači koji podržavaju selekciju Engleske. Navodno, ta pesma je nastala iz druženja engleskih navijača sa simpatizerima Rendžersa.

Marke u čast olimpijskih igara u Riju
Povodom predstojećih letnjih olimpijskih igara koje će od 5. do 21. avgusta biti održane u Rio de Žaneiru u Brazilu „Pošta Srbije” pustila je u opticaj početkom meseca prigodno izdanje pod nazivom „XXXI olimpijske igre – Rio de Žaneiro 2016”.
Izdanje čine dve prigodne marke, nominala 23 i 70 dinara i jedan prigodan blok ukupne nominalne vrednosti 220 dinara. Marke su štampane u tiražu od 25.000 serija, u tabačićima od po osam komada sa centralnom vinjetom, a tiraž bloka iznosi 15.000. Tehnikom višebojnog ofseta izdanje je štampano u Zavodu za izradu novčanica, a prate ga i dve prigodne koverte.
Autorka likovnog rešenja je Nadežda Skočajić, kreator maraka „Pošte Srbije” i na marki nominale 23 dinara prikazala je stilizovane motive sa takmičenja u borilačkim veštinama. Na marki nominale 70 dinara prikazan je teniser u karakterističnoj pozi.
Na centralnoj vinjeti oba bloka prikazana je samba plesačica, a na prigodnom bloku je motiv sa takmičenja u atletskoj disciplini – skok u dalj.
Na markama, kao i na bloku, nalazi se grb Olimpijskog komiteta Srbije kao i boje naše nacionalne trobojke i zastave Brazila.
Na predstojećim letnjim olimpijskim igrama u Rio de Žaneiru u Brazilu očekuje se učešće više od 10.000 sportista koji će snage odmeriti u 26 različitih sportova i 39 sportskih disciplina. Boriće se pod zastavama 205 olimpijskih komiteta i pod olimpijskom zastavom, pod kojim će nastupati nezavisni olimpijci.
Inače, ovo takmičenje u Brazilu je prvo u 21. veku koje se održava na južnoj hemisferi, u Latinskoj Americi. Rio je za domaćina izabran 2009. godine na Kongresu Međunarodnog olimpijskog komiteta u Kopenhagenu, pobedivši gradove protivkandidate: Tokio, Čikago i Madrid. U Riju će prvi put biti održani turniri u golfu i takmičenja u ragbiju, varijanti sa sedam igrača, u timu.
Ceremonija svečanog otvaranja predviđena je za 5. avgust 2016. godine na čuvenom brazilskom stadionu „Marakana”. Prema tradiciji, prva zastava na defileu nacionalnih olimpijskih komiteta i takmičara biće zastava Grčke, dok će poslednja zastava u defileu biti zastava Brazila, zemlje domaćina olimpijskih igara.
Maskota olimpijskih igara u Riju je Vinicijus, nazvan po muzičaru Vinicijusu de Moaresu i predstavlja spoj mačke, ptice i majmuna.

Karamarko HDZ-u najavio da ide iz vlade
ZAGREB - Hrvatski vicepremijer i predsednik HDZ-a Tomislav Karamarko najavio je vrhu te stranke da će podneti ostavku na mesto u Vladi, tvrdi „Jutarnji list” pozivajući se na izvore iz HDZ.
„Jutarnji” saznaje da HDZ veruje da će Karamarkova ostavka pomoći u prikupljanju 76 glasova koji su im potrebne za sastavljanje nove Vlade.
Zagrebački dnevnik tvrdi i da će predsednik HDZ-a dati ostavku bez obzira na odluku Poverenstva za sukob interesa.
Karamarko će navodno to učiniti nakon što Poverenstvo za sprečavanje sukoba interesa objavi svoju odluku oko afere „Drimia”, odnosno, o poslovanju Karamarkove supruge Ane s konsultantom MOL-a Jozom Petrovićem.
„Jutarnji” tvrdi da im je ovu informaciju danas potvrdilo više izvora iz HDZ-a, a tu opciju je, po ovom dnevniku, spominjao i sam Karamarko dan ranije na sednici Predsedništva HDZ-a.
„Karamarko je odluku, saznajemo, saopštio i partnerima iz Domoljubne koalicije sa kojima je u sedištu HDZ-a održan sastanak”, navodi „Jutarnji”, a prenosi Tanjug.

Igor Radojičić i Dragan Čavić u trci za gradonačelnika Banjaluke
Od našeg stalnog dopisnika
Banjaluka – U izbornoj trci za prvog čoveka Banjaluke na lokalnim izborima zakazanim za 2. oktobar učestvovaće Igor Radojičić, potpredsednik Dodikovog SNSD-a, nasuprot Dragana Čavića, koji je kandidat Saveza za promene. Ovo su ujedno dva najozbiljnija kandidata za poziciju gradonačelnika, budući da predstavljaju dva suprotstavljena politička bloka, od kojih je blok oko Dodikovog SNSD-a na vlasti u Banjaluci, dok je blok oko Bosićevog SDS-a deo vlasti u zajedničkim institucijama BiH u Sarajevu. Čavićeva kandidatura za gradonačelnika Banjaluke objavljena je nešto ranije, dok je Gradski odbor SNSD-a u Banjaluci odlučio da Radojičić bude kandidat te stranke, iako se o tome spekulisalo već mesecima.
Sve to vreme Radojičić nije davao izjave za medije, a mnogi su zbog ćutnje spekulisali da postoji sukob između njega i Dodika, kao dvojice najjačih funkcionera unutar SNSD-a. Čavić je nekadašnji predsednik Republike Srpske i jedan od najglasnijih opozicionara u Srpskoj, dok Radojičić, s druge strane, u biografiji ima i predsedavanje Skupštinom RS, a spada u red umerenih političara s prilično velikim ugledom u političkom životu, kao i među građanima. Iako ostaje otvoreno pitanje da li će sve partije unutar jednog i drugog bloka čvrsto stati iza ova dva kandidata, izvesno je da pozicija gradonačelnika Banjaluke, kao najvećeg grada u RS, nosi veliku simboličku težinu u uvodu za opšte izbore 2018. godine, pa su oba politička bloka izašla sa kandidatima za koje mnogi veruju da su najbolje što u ovom trenutku mogu da ponude.

Radikalni islamisti se obučavaju na Zelengori
GACKO - Radikalni islamisti su se prošlog leta, gotovo svakodnevno, obučavali u gađanju iz pištolja na planinskom području Zelengore, koje teritorijalno najvećim dijelom pripada opštini Gacko, stoji u dokumentu bezbednosnih službi u koje su banjalučke Nezavisne novine imale uvid. „Uočeno je da bošnjačke radikalne grupe na Zelengoru dolaze najsavremenijim terenskim vozilima, odnosno džipovima, pravcem Sarajevo - Trnovo - Rogoj - Miljevina - Tjentište - Čemerno, odakle skreću na Zelengoru”, navodi se u dokumentaciji.
Policijske agencije informacije dobijaju od izvora koji često obilazi nomade na Zelengori, a koji im je otkrio da su na tu planinu prošle godine, i to od polovine juna, svakodnevno dolazili radikalni islamisti obučeni uglavnom u crne uniforme, a na nogama su imali čizme. „Ima ih i s bradama i golobradih, a naoružani su pištoljima raznih modela, s tim što se ne isključuje da imaju i duge cijevi, ali dosad nije uočeno da ih koriste. Ove grupe islamista izvode gađanja iz pištolja, a dnevno ih zna biti i više od stotinu”, rekao je policijski izvor.
Na Zelengori su, inače, izgrađeni brojni stambeni objekti u planinskom stilu, u kojim je veći broj islamista ostajao na prenoćištu, dok je dio predveče odlazio u Sarajevo. „Sutradan se ponavljaju iste aktivnosti, s tim što s grupom iz prethodnih dana dolazi novih 30 do 40 lica, koja izvode gađanje”, navedeno je u dokumentaciji koja je u posedu Nezavisnih. Poznato je da na Zelengoru tokom letnjih meseci Srbi iz Gacka i Bileće izgone stoku na ispašu, a sudeći po operativnim informacijama, ni oni, ni lokalno stanovništvo, zasad nisu ugroženi.
„Oni nemaju nikakvih problema s islamistima, tvrdi naš izvor”, navedeno je u dokumentaciji bh. bezbednosnih službi. Ipak, da oprez nikad nije na odmet svedoči i jasan zaključak policijskih agencija. „Cenimo da je neophodno kontrolisati teritoriju Zelengore kopnom i iz vazduha, ostvarujući kontrolu kretanja terenskih vozila pomenutom komunikacijom”, zaključuje se u dokumentaciji.
Tanjug

Plaćenici
U Srbiji i na Zapadu ništa novo. S obzirom na konjunkturu rasprava o ulozi i o moralu plaćenih političkih aktivista i takozvanih entuzijasta iz nevladinih organizacija, nameće se pozajmica i dopuna naslova Remarkovog romana. Plaćeni politički agitatori su tema, a na zapadnoj strani razlikuje se između dobrih i zlih plaćenika.
U Austriji i u Švajcarskoj, u Nemačkoj i u Francuskoj, s uzdignutim prstom ukazuje se na predsedničke izbore u Austriji, na kojima je kandidat demokratske Austrije Aleksander Van der Belen odneo „tesnu” pobedu nad rivalom desnice, Norbertom Hoferom, što se tumači kao „sudbonosno okretanje” Beča totalitarizmu.
Analitičari nagađaju o širenju „austrijske desničarske epidemije po Evropi”, a u medijima i javnosti upire se prstom ka Moskvi: austrijski desničari, od slobodara do identitaraca (koji, istini na volju, nisu izum alpskog politikantstva, formirali su se po ugledu na francuski original) opisuju se kao „ruski plaćenici koji pokušavaju da destabilizuju političke sisteme u zemljama EU”. Prozivaju se i uticajni političari i ekonomski magnati koji su, navodno, podlegli šarmu ruskih milijardi...
Vodeći evropski mediji ukazuju na ulogu Centra za kontinentalnu saradnju u Moskvi, pod vođstvom Nemca ruskog porekla Jurija Kofnera, i na njegovu srednjoevropsku filijalu, na Suvorov institut u Beču...
U Srbiji, mediji oko mandatara Aleksandra Vučića spekulišu da su zapadni crtači interesnih zona u sprezi sa domaćim aktivistima čiji je cilj politička destabilizacija i rušenje koalicije koja bi trebalo da oformi novu vladu. Pominju se razlozi čija definicija prkosi zdravom razumu – od protesta protiv izgradnje „Beograda na vodi”, do navodne izborne krađe... Pohvalnije bi bilo definisati pritiske Zapada na Beograd kao naum da sa pomakom pregovora o članstvu Srbije u EU nametne obaveza priznavanja nezavisnog Kosova.
Zanimljivo je, međutim, kako se na Zapadu definišu plaćenici koji zastupaju strane interese. U jeku kritike ruske podrške evropskoj desnici, nemački istoričari saopštili su javnosti rezultate istrage vazalnog odnosa legendarnog nemačkog kancelara Vilija Branta prema SAD. Amerika je 1950. godine pedesetostruko preplatila dva dodatka socijaldemokratskom dnevniku „Berliner štatblat”, čiji je glavni urednik bio Vili Brant. Suma uplaćena na Brantov račun iznosila je 200.000 maraka (oko pola miliona evra danas). Bio je to početak saradnje pri kojoj su SAD očekivale da Brant izvede Nemačku na put razvoja, po zapadnim merilima, i integriše je u odbrambene sisteme Zapada.
Da li je, dakle, i legendarni nemački kancelar bio plaćeni agitator? Istoričari su procenili da nije, jer je dobijao novčanu pomoć da bi ostvario sopstvene političke ciljeve...

Ubistvo u Kapetan Mišinoj
Bogata Ruskinja je ubijena ili je izvršila samoubistvo. Rešenje ove zagonetke povereno je isledniku Krsti Pavloviću. U poslu mu pomaže profesor Policijske akademije, kriminolog Arčibald Rajs. Oni zajedno otkrivaju šifrovane dnevnike i tajne veze sa Oktobarskom revolucijom i dijamantima dinastije Romanov.
Ovu uzbudljivu priču Nenad Novak Stefanović, novinar našeg lista, smestio je među korice knjige „Ubistvo u Kapetan Mišinoj”. Promocija je održana u knjižari „Delfi” pod krovom SKC-a, koja je bila tesna da primi mnogobrojne poštovaoce pisane reči.
O nastajanju uzbudljivog trilera u izdanju „Lagune” govorili su autor, književni kritičar Petar Arbutina i glumac Ivan Zablaćanski.

Ksenijin „Spomenar”
Mnogima će biti čudan spoj toliko nespojivih ljudi, ideološki i politički, sa tolikim različitim prošlostima, koji su napisali svoje posvete Kseniji Vučić. Tako je skup njihovih uspomena, priča, eseja i fotografija postao „Spomenar”, bezazleni medij detinjstva iz daleke prošlosti. Nešto poput „Instagrama”, „Fejsbuka” ili „Tiktoka” koje na posebnom mestu čuvaju matorci.
U svakom od tih tekstova različitih žanrova otkrivaju se detalji iz njenog profesionalnog i ličnog života, a kako je njen život posmatran kroz posebnu dioptriju, kao bivše supruge i majke dece najmoćnijeg političara u Srbiji Aleksandra Vučića, nema te predrasude i kontroverze koju joj sa posebnom strašću nije nalepila cinična beogradska čaršija.
Zato je knjiga „Ksenija” izuzetno dragoceno štivo ne samo za porodicu Ksenije Vučić već i za buduće istraživače koji će pokušati da dešifruju događaje od devedestih godina naovamo. Izdavač „Spomenara” je Institut za javnu politiku Vladimira Beba Popovića, bliskog Ksenijinog prijatelja koji se nalazio ne samo na suprotnom političkom spektru već i u različitom političkom univerzumu od onoga u kojem je lebdela Ksenija. Ali, te razlike su ih zbližile, umesto da ih dodatno udalje, što je Popović detaljno i za njega neuobičajeno emotivno opisao u svom tekstu „Šolja čaja”.
Pokazujući da ume da spaja nespojivo, makar za srpsku svakodnevicu, Ksenija Vučić je očigledno posedovala dar i da svoje prijatelje okupi na jednom mestu i posle svoje smrti, poput urednika knjige Petra V. Arbutine, književnog kritičara i esejiste, koji je uređivao knjige i sarađivao na izdanjima velikana poput Milorada Pavića, Mome Kapora, Vladete Jerotića, Milovana Vitezovića. Ima ih još.
Ako tom krugu dodamo i Aleksandra Čotrića, aforističara i pisca, najbližeg saradnika lidera SPO Vuka Draškovića, koji je prve korake u novinarstvu pravio upravo sa Ksenijom Vučić u „Srpskoj reči”, nekadašnjem opozicionom glasilu Srpskog pokreta obnove, pohvataćemo detalje iz novinarske biografije Ksenije Vučić koji su promakli i koji su gotovo nepoznati.
Kako smo mi inače nacija koja pamti kraće od kokoši, dakle, najduže nekoliko dana, o decenijama je izlišno govoriti jer su za Srbe to vekovi – čime su uspeli da demantuju čak i Milankovićev kalendar – drago mi je što će oni koji to žele, a trebalo bi, imati priliku da se uvere da je ona, bez ikakve sumnje, bila jedna od najtalentovanijih novinara svog vremena.
Završivši Istoriju umetnosti na Filozofskom fakultetu u Beogradu, sa obrazovanjem koje se smatra aristokratskim, ona se ne bavi Modiljanijem ili Dalijem, već zaranja u mistični svet srpske politike. Devojka sa Dorćola, iz ugledne porodice koja je takođe ideološki raspolućena, a tako je bilo oduvek i tako će biti zauvek u Srba, Ksenija traži svoj put između desničarskog i monarhističkog glasila i alternativnog Radio Indeksa, koji emituje nove talase mladalačkog bunta generacije koja je imala svoje nade, snove i ideale. Radila je i za VIN produkciju Gordane Suše, koja je bila na suprotnom polu Ksenijinih desničarskih stavova, ali je to nije remetilo da uradi neke od nezaboravnih priloga koja je ta produkcija stvorila. Sa Indeksa je otišla na Studio B, najvažniji medij beogradske čaršije tokom devedesetih. Kada je Zoran Đinđić postao gradonačelnik Beograda, prvi intervju dao je novinarki Studija B – Kseniji Vučić.
Prihvatio sam ideju Bebe Popovića da iščitam stare tekstove „Srpske reči”, koju mi je poslao Čotrić, ali sam robovao predrasudama. Znao sam da je pravila odlične televizijske intervjue na Televiziji Pink sa Edijem Ramom, Nikolom Gruevskim i još nekoliko krupnih političkih zverki iz domaće radinosti. I to je to. Kako u „Spomenaru” ima izuzetnih i emotivnih priloga Elme Zukorlić, Jelene Trivan, Aleksandre Janković, Vladimira Đukanovića, Vanje Udovičića, kao svedočanstvo o njihovom bliskom odnosu bilo mi je zaista dragoceno da pročitam njene davne intervjue iz „Srpske reči”. Nizali su se razgovori sa jednim od osnivača Demokratske stranke filozofom Slobodanom Inićem, rediteljem i predsednikom JUL-a Ljubišom Ristićem, bivšim šefom komunista Dražom Markovićem, glumačkom gromadom Ljubom Tadićem, dramskim piscem Aleksandrom Popovićem...
Zato je veoma važno Ksenijino pisanje posmatrati u tom istorijskom kontekstu nekada velike zemlje, gde vladaju lude šeširdžije u zemlji čuda, na samoj svetskoj granici ideologija, vera i galaksija. Energična, vedra i razborita devojka, još novinarski devojčurak, želi da odgonetne tajnu sedmog pečata, ali srpskog. Ulazi u redakciju gde pišu profesori univerziteta, pisci i intelektualci koji su za kralja i otadžbinu, ali ne samo oni već i novinari sa drugačijom ideološkom matricom. Od žestoke Dane Drašković, matematičara Milana Božića, akademika desne orijentacije Nikole Miloševića i Koste Čavoškog, predsednice Građanskog saveza Vesne Pešić. U tu šaroliku galeriju ličnosti i likova umešali su se i Gordana Suša, Nadežda Gaće, Radivoj Cvetićanin, Mihajlo Kovač, Ejub Štitkovac, tako da su se, i pored dominacije stavova SPO, mogle videti i drugačije političke boje, po principu do tada nepoznatog umetničko-političkog pravca, srpskog kubizma.
Ksenija odmah kreće u akciju, ne dozvoljava da je zvučna imena prestrave, već se nameće upravo intervjuima koji značajno podižu rejting krunskog dvonedeljnika u Republici. Jedna od najboljih reportaža iz tog vremena je upravo njena, opis neuspelog intervjua sa tadašnjim gospodarem života i smrti u Srbiji, Željkom Ražnatovićem Arkanom u Erdutu. Trebalo je mnogo hrabrosti za takav tekst i ona ga je imala.
Ponovo treba staviti Ksenijin novinarski angažman u novi kontekst, a to je njena veza i brak sa Aleksandrom Vučićem, zato što je mačističko društvo poput našeg, robujući stereotipima o supruzi tadašnje mlade političke zvezde u usponu, a kasnije i najmoćnije političke figure u Srbiji, po automatizmu Kseniju smestilo u otrcani kliše Vučićeve supruge. I kod većine je tamo ostala i kada su okončali bračnu zajednicu. Takva vrsta olakog klasifikovanja žena – „ma daj, da nije bilo Vučića” – jedna je od najvećih nepravdi učinjenih prema nekoj koleginici u srpskom novinarstvu.
Iako se tada nije moglo ni naslutiti dokle će Vučić dogurati, etiketa joj je prilepljena po starom običajnom pravu, a samo je uži krug novinarskog esnafa znao koliko je Ksenija bila svoja, talentovana i autentična. Nisam bio njen prijatelj, već kolega. Kako sam za njen novinarski forsaž saznao tokom sklapanja ove knjige, a ona je imala sve resurse da to odavno razglasi na sva zvona, sada mi je mnogo jasnije zašto je imala toliko raznobojnih prijatelja upisanih u „Spomenar”.

„Njujork tajms”: Amerika šalje Ukrajini stare modele kasetne municije - ne eksplodira odmah
SAD planiraju da Ukrajini pošalju stare modele kasetne municije koje u 14 odsto slučajeva ne detoniraju odmah, piše „Njujork tajms”.
Prema podacima lista, Pentagon uverava da su modernizovali model. Međutim, poboljšan je samo domet projektila, koji još uvek sadrži granate, čiji procenat neispravnosti je američki vojni resor opisao kao neprihvatljivo visok.
Prema pisanju „Njujork tajmsa”, pukovnik vojske u penziji Al Vosburg, koji je prošao obuku za uklanjanje eksplozivnih ubojnih sredstava, rekao je da će proces čišćenja područja nakon upotrebe ovakvih projektila potrajati, jer se ne mogu ručno pomerati. Pored toga, biće potrebna edukativna kampanja za stanovništvo koje će se vratiti na ove teritorije i koje bi moglo da strada od neeksplodiranih granata.
Savetnik za nacionalnu bezbednost američkog predsednika Džejk Salivan saopštio je 7. jula da su SAD odlučile da isporuče kasetnu municiju Ukrajini, čijoj se upotrebi UN protive. On je takođe napomenuo da je Kijev Vašingtonu dao pisane garancije za minimiziranje rizika za civile prilikom upotrebe ove vrste municije.

Tri osobe povređene u lančanom sudaru na auto-putu Beograd-Zagreb
Tri osobe su povređene večeras u lančanom sudaru na auto-putu Beograd-Zagreb u smeru ka gradu kod Zmajeve pumpe, rečeno je Tanjugu u MUP-u.
U sudaru su učestvovala dva putnička vozila i jedan kamion, a tri osobe koje su se žalile na povrede zbrinule su ekipe hitne pomoći.
Automobil SUV marke ''audi'' i drugo vozilo su od siline udara u potpunosti uništeni, dok je na kamionu pričinjena manja materijalna šteta.
Zbog sudara je na tom delu auto-puta formirana dugačka kolona, prenosi Tanjug.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Jubilej predstave „Kad su cvetale tikve”
Kultna predstava „Kad su cvetale tikve” Dragoslava Mihailovića izvedena je 50. put na sceni „Rade Marković” Beogradskog dramskog pozorišta. Režiju je  uradio Boban Skerlić. U njegovom viđenju, to je   ponovno, intimno preispitivanje zabluda i stranputica istorijskog previranja kakvo je doneo komunizam posle Drugog svetskog rata i njegov uticaj na pojedinačne ljudske sudbine. Među njima se izdvaja  sudbina dušanovačkog bokserskog šampiona u prelomnim vremenima početkom pedesetih prošlog veka.
U autorskoj ekipi su scenograf Kiril Spaseski, kostimograf Tatjana Radišić i kompozitor Zoran Erić, a u mnogobrojnoj glumačkoj podeli bili su  Miloš Biković, Mihailo Miša Janketić, Danica Ristovski, Srđan Dedić, Aleksandra Anja Alač, Daniel Sič, Petar Benčina, Uroš Jakovljević, Marko Živić, Jelena Čvorović Paunović, Slobodan Boda Ninković…

Knjiga o Kisindžeru
Knjiga „Kisindžer: 1923–1968. – Idealista” britanskog istoričara Nila Fergusona, čije je srpsko izdanje objavio Centar za međunarodnu saradnju i održivi razvoj (CIRSD), predstavljena je u hotelu „Metropol palas” gde je promovisan i novi broj časopisa „Horizonti” čiji je glavni urednik Vuk Jeremić. On je zajedno sa Fergusonom učestvovao na izuzetno posećenoj promociji, kojoj su prisustvovali brojni ambasadori, predstavnici kulturnog i javnog života zemlje.
Ferguson je ispričao da je prvo odbio molbu Henrija Kisindžera da napiše njegovu biografiju, ali se predomislio i uradio prvi deo knjige, shvativši to kao istorijsku odgovornost. Jeremić je rekao da prvi deo monumentalne knjige o Kisindžeru prevazilazi biografske okvire i oslikava političke tokove 20. veka.
– Na osnovu ekskluzivnih pristupa do sada nedostupnoj ličnoj arhivi, Ferguson prikazuje životni put Kisindžera, od traumatičnog detinjstva u nacističkoj Nemačkoj do najviših pozicija vlasti u Americi – istakao je Jeremić, podsetivši da autor oslikava dramatične filozofske probleme i opasne istorijske tokove uspona nacizma, Drugog svetskog rata i posebno Hladnog rata. Posebnu pažnju Ferguson poklanja Kisindžerovom uticaju na američka razmišljanja o ključnim hladnoratovskim pitanjima kao što su značaj ideologije, nuklearna strategija, Vijetnamski rat, mesto i uloga Evrope…
Iako se prvi deo biografije završava 1968. godine kada Kisindžer postaje američki državni sekretar, za vreme mandata predsednika Ričarda Niksona, čitaoci će naći pregršt pouka i paralela sa današnjim svetom zaoštrenih odnosa između svetskih sila.
Ferguson, kao istoričar i publicista, tokom sinoćnjeg gostovanja osvrnuo se na neke aktuelne teme svetske politike. Tako je govoreći o Bliskom istoku, kazao da je to svet koji je rasturen sukobima i da se on više neće sastaviti, a produbljivanje sukoba moglo bi, prema njegovom mišljenju, da migracije učini još većim.
Autor knjige o Kisindžeru ocenio je i predsedničke izbore u Sjedinjenim Američkim Državama.
– Stručnjaci su potcenjivali republikanca Donalda Trampa, ali je to greška. Tramp nije kvalifikovan za tu funkciju, ali sam sve uvereniji da će on biti budući predsednik SAD – kazao je Ferguson.

Letnja zabava kod nemačkog ambasadora
Ambasador Nemačke u Srbiji Aksel Ditman priredio je tradicionalnu letnju zabavu kojoj su se, između ostalih, odazvali i članovi tehničke vlade.
Pozdravljajući goste, Ditman je rekao da je već godinu dana u Srbiji koja je, kako je rekao, lepa zemlja, sa divnim ljudima.
„Ovde nije ni politički dosadno, ali danas se ne bavimo politikom. Jedina će vaša strateška odluka biti između piletine i kobasica, ili belog i crnog vina”, poručio je Ditman u kratkom obraćanju gostima u rezidenciji na Senjaku.
Pozivu na „letnju žurku”, za koju je Ditman rekao da je tradicionalna i da su je i njegovi prethodnici redovno organizovali, odazvali su se predsednica skupštine Maja Gojković, potpredsednica vlade Zorana Mihajlović, ministar unutrašnjih poslova Nebojša Stefanović, ministarka bez portfelja zadužena za EU Jadranka Joksimović, ministar odbrane Zoran Đorđević, šefica pregovaračkog tima sa EU Tanja Miščević, direktor Kancelarije za KiM Marko Đurić.
Zabavi su prisustvovali i predstavnici stranaka.
Među gostima je bio i šef Delegacije EU u Srbiji Majkl Devenport, šef Kancelarije Svetske banke u Srbiji Toni Verheijen, predstavnici diplomatskog kora, među kojima ambasadorka Francuske Kristin Moro, Izraela Josef Levi, Velike Britanije Denis Kif...
Na letnjoj žurci okupili su se i predstavnici srpske i nemačke poslovne zajednice, javnog i kulturnog života Srbije, među kojima i princeza Jelisaveta Karađorđević.
Prisutni su imali prilike da razgovaraju u opuštenoj atmosferi, uz muziku uživo i nemačke specijalitete sa roštilja. Goste je takođe zabavljao i mađioničar, čiji nastup je posebno oduševio decu ambasadora Ditmana, prenosi Tanjug.

Na listama za vrtiće tri puta više dece nego mesta
Znajući da će hiljade mališana ostati neupisani u vrtiće i posle ovog konkursa, roditelji su pohitali u obdaništa nadajući se da će imena i prezimena svojih devojčica i dečaka pronaći na listama primljene dece. One su juče osvanule u 15 od 17 predškolskih ustanova. Naknadno će biti objavljene u Novom Beogradu i Zemunu, zato što je u tim opštinama pristiglo najviše prijava za upis. Ukupno, elektronskim putem ili na ruke, upisnim komisijama predata su rekordna 21.792 zahteva. To je tri puta više nego što je u startu procenjeno da će biti slobodnih mesta u državnim obdaništima.



U privatnim vrtićima 2.100 mesta

Privatnici su, za sada, ponudili 2.100 mesta za devojčice i dečake koje mogu da prime na osnovu potvrde da za njih nije bilo mesta u državnim vrtićima. Gradska prosvetna vlast uverena je da to nije konačan broj dece koja će biti upisana u privatna obdaništa na osnovu činjenice da se rapidno širi mreža akreditovanih vrtića čiji osnivač nije grad, ali posluju zahvaljujući saradnji sa prestonicom. Na početku tog partnerstva, prošle godine u ovo doba, u Beogradu su radila 52 privatna vrtića, a sada ih ima 108 i sa liste čekanja na mesto u državnom obdaništu preuzeli su više od 5.000 dece.

– Liste primljene dece istaknute su u gotovo svim predškolskim ustanovama. U zemunskoj PU „Dr Sima Milošević” očekuje se da će biti objavljene do kraja nedelje, a u novobeogradskoj PU „11. april” verovatno u ponedeljak. Mreža gradskih vrtića raspolaže sa 6.950 mesta. Kao osnivač, resorni sekretarijat može da odobri da se primi 20 odsto više od tih gotovo sedam hiljada, ukoliko predškolske ustanove iskažu potrebu. A sigurno će nam podneti zahtev, koji ćemo naravno odobriti – pojašnjava Snežana Đurić, sekretar Sekretarijata za obrazovanje i dečju zaštitu.
Roditelje koji nisu zadovoljni odlukom upisne komisije i čiji mališani nisu na spiskovima za upis gradski sekretar za obrazovanje ohrabruje da napišu i predaju žalbu. I to mogu da urade u roku od osam dana od objavljivanja liste primljenih mališana. Žalbe će se prihvatati do 22. juna, a dan kasnije nadležna komisija će početi da ih razmatra. Odlučivanje o tome da li će žalbeni zahtevi biti usvojeni ili ne trajaće do kraja meseca.
Najveće izglede da budu upisani u državni vrtić imali su najmlađi Beograđani, koji su konkurisali za neko od 5.109 mesta u jaslama. Mreža gradskih obdaništa u vrtićke grupe može da prihvati 1.584 mališana, a samo 251 predškolca u celodnevni pripremni program. Kada ta mesta u obdaništima budu zauzeta preostaće 14.842 „prekobrojna” zahteva. To ne znači da će toliko devojčica i dečaka ostati na takozvanoj listi čekanja, iako je jasno da će se neupisani brojati hiljadama.
– Pojedini roditelji prijavljivali su mališane u više predškolskih ustanova misleći da će na taj način imati veće šanse. Ima i onih koji su zahtev za upis podnosili da bi dobili odbijenice i upisali decu u privatne vrtiće, ali uz finansijsku pomoć grada. Iz tih razloga broj podnetih zahteva ne može da se poistoveti sa brojem dece koja realno priželjkuju mesto u nekom od državnih vrtića – predočila je Đurićeva.
Ukazala je da naredna dva meseca neće moći da se zna koliko je ukupno mališana ostalo na listi čekanja i koliko je među njima dece koja ispunjavaju uslove da budu prioritetno upisana.
– Do septembra će se za jedan vrtić olučiti roditelji koji su konkurisali u više ustanova. U privatna obdaništa upisaće se mališani na čije je ime zahtev za upis podnet da bi se dobila odbijenica i tek tada ćemo imati precizne podatke o broju neupisanih prioriteta – kaže Đurićeva.

Na re­kre­a­tiv­noj na­sta­vi  na Ta­ri oko  600 be­o­grad­skih pred­ško­la­ca
Deč­je od­ma­ra­li­šte Mi­tro­vac na Ta­ri, ko­je či­ni se­dam obje­ka­ta sa 600 le­ža­je­va, ju­če je ob­i­šla de­le­ga­ci­ja Skup­šti­ne gra­da za­jed­no sa Ra­do­mi­rom Fi­li­po­vi­ćem, pred­sed­ni­kom op­šti­ne Ba­ji­na Ba­šta.  
U ovom tre­nut­ku na re­kre­a­tiv­noj na­sta­vi bo­ra­vi oko 600 de­ce pred­škol­skog uz­ra­sta iz Be­o­gra­da, is­ta­kao je grad­ski me­na­džer Go­ran Ve­sić, i do­dao da su  raz­go­va­ra­li o to­me šta tre­ba da se ura­di da se ovo od­ma­ra­li­šte re­no­vi­ra, iako je i da­nas, 38 go­di­na od iz­grad­nje, to naj­bo­lji obje­kat za sme­štaj de­ce u Sr­bi­ji. 
– Ipak ga tre­ba pri­la­go­di­ti po­tre­ba­ma de­ce u 21. ve­ku. U na­red­nom pe­ri­o­du bi­će ura­đe­ni pro­jek­ti za re­kon­struk­ci­ju, a po­tom će grad po­ku­ša­ti da obez­be­di do­na­tor­ska sred­stva za pre­u­re­đe­nje od­ma­ra­li­šta. Na­ža­lost, ni­smo u pri­li­ci da iz­dvo­ji­mo sred­stva iz bu­dže­ta, ali mo­že­mo da ani­mi­ra­mo dru­štve­no od­go­vor­ne kom­pa­ni­je ko­je se ba­ve ili pro­iz­vo­de za de­cu da bu­du deo na­šeg pro­gra­ma ob­no­ve. Po­red to­ga, raz­go­va­rao sam sa pred­sed­ni­kom op­šti­ne Ba­ji­na Ba­šta o mo­guć­no­sti­ma da se po­bolj­ša in­fra­struk­tu­ra od­no­sno pu­te­vi i jav­na ra­sve­ta i slo­ži­li smo se da Cen­tar de­či­jih le­to­va­li­šta, op­šti­na Ba­ji­na Ba­šta i Na­ci­o­nal­ni park Ta­ra za­jed­nič­ki tra­že re­še­nje – re­kao je Ve­sić.
On je do­dao će grad ure­di­ti sta­tus dru­gih obje­ka­ta za sme­štaj de­ce ko­ji­ma ru­ko­vo­de sa­da po­je­di­ne grad­ske op­šti­ne, ali su ti objek­ti vla­sni­štvo gra­da, ka­ko bi se ka­pa­ci­te­ti za sme­štaj de­ce po­ve­ća­li i ka­ko bi svi bi­li u je­din­stve­nom si­ste­mu upra­vlja­nja.
– U sa­rad­nji sa re­pu­blič­kom vla­dom, ak­tiv­no ra­di­mo na ure­đe­nju sta­tu­sa obje­ka­ta za sme­štaj ko­ji se na­la­ze u dru­gim re­pu­bli­ka­ma biv­še Ju­go­sla­vi­je, a ko­je je gra­dio grad i ko­ji su na­še vla­sni­štvo po­put od­ma­ra­li­šta Hvar na Hva­ru,  Jel­sa na Hva­ru, Mil­na na Bra­ču, Pro­maj­na kod Ma­kar­ske, Ja­kljan kod Du­brov­ni­ka i Gr­lje­vac kod Spli­ta – za­klju­čio je Ve­sić.

Klasika za žitelje srpske enklave Velika Hoča
Muzika je melem za one kojima je potrebna podrška u raznim životnim situacijama. Držeći se ovog pravila deluje udruženje MOTO – Muzičko-operska teatarska organizacija, koja razvija i inkluzivne projekte.  Rezultate svog rada oni su sabrali na svečanosti u Centru lepih umetnosti „Gvarnerijus” gde su priredili bogat program. Povod okupljanja bio je festival „Metohijski maj”, nedavno održan u srpskoj enklavi Velika Hoča na Kosovu i Metohiji. Na manifestaciji, tokom mesec dana trajanja, upriličeno je šest koncerata klasične muzike u izvođenju članova MOTO-a.
Festival je edukativan i namenjen je deci, ali su ga posećivale sve generacije. Organizovan je u saradnji sa italijanskom organizacijom „Amici di Decani”. Na sinoćnjoj svečanosti dodeljena su i priznanja pokretačima ovog programa o čijem značaju je govorila Nataša Jović Trivić, mecosopran i predsednica Udruženja MOTO tima, ali i njen kolega pijanista Milivoj Veljić. Oni su se pridružili kolegama na sceni, pa je publika imala priliku da čuje deo repertoara koji je izvođen i u Velikoj Hoči. Nastupili su umetnici Marija Lazić, oboa, Slobodan Milivojević, gitara, Gorana Đurgus, harfa, i Jasmina Vrbanić, violončelo.
Među mnogobrojnim zvanicama bili su Savo Janjić, arhimandrit iz manastira Visoki Dečani, i Frančesko Skarfi, iz organizacije „Amici di Decani”.

Ko muti vodu između Užica i Čajetine
Užice – Odužilo se, evo, čekanje na početak rešavanja užičkog vodosnabdevanja, predviđenog novcem iz državnog budžeta (od 3,2 miliona evra) za prvu fazu modernizacije ovdašnje fabrike vode. Užičani se i dalje napajaju sa izvorišta Sušičko vrelo, još od onih algi u glavnoj vodoakumulaciji Vrutci s početka 2014. godine, ali sve glasnije je pitanje do kada će tako moći.
 Naime, susedna opština Čajetina, koja je ovo izvorište pronašla i počela da ga priprema za vodosnabdevanje Zlatibora, pa kod pojave algi prepustila komšijama Užičanima da uz pomoć države privremeno reše svoju muku, sada traži svoje. Zlatiborcima treba Sušičko vrelo i mada, kako kažu, ne bi da Užicu prave problem, smatraju predugim ova oklevanja da se dugoročno reši pitanje užičke vode.
Da li to znači da se zbog vode mogu zavaditi dve komšijske erske lokalne samouprave, pitamo predsednika opštine Čajetina Milana Stamatovića:
– Nemamo nameru da zaoštravamo odnose i ostavljamo Užičane bez vode. Ali grad Užice je do sada mogao mnogo više da uradi, imali su vremena da se ozbiljnije pozabave vodosnabdevanjem. Nesporazuma oko Sušičkog vrela ne može da bude, jer su ugovori jasni, sve je na našoj strani – odgovara čelnik koji je nedavno počeo četvrti predsednički mandat.
On ističe da Čajetini nije bilo lako s Užičanima oko vode ni kad se s kraja prošle decenije pravio vodovod koji je priključio pojedina čajetinska sela na užički vodosistem. Za to je tada od države dobijeno milion evra, ali su neka pitanja ostala otvorena.
– Nismo dobijali dovoljne količine, a Užice je tu vodu Mačkatu i drugim čajetinskim selima prodavalo za 30 odsto skuplje nego za svoje stanovnike. To se nastavlja i sada, iako su Užičani priključeni na izvorište Sušičko vrelo koje je Čajetina svojim sredstvima pronašla i pripremila – žali se Stamatović.
Čajetinska opština je 2009. godine krenula u istraživanja podzemnih voda na svom području angažujući stručnjake Rudarsko-geološkog fakulteta. Tada je u čajetinskom selu Tripkova, koje se graniči sa užičkom teritorijom, nađeno Sušičko vrelo, izdašno izvorište čiste vode.
Krenuli smo da radimo pristupne puteve i rešavamo imovinske odnose, planirali cevovod od izvorišta do Tripkove i dalje ka Zlatiboru. Ali dogodio se krajem 2013. godine onaj problem s algama u Vrutcima. Tada su državne institucije rešenje za vodosnabdevanje Užica našle u Sušičkom vrelu, ali u toj odluci zaobišle opštinu Čajetina. Mi smo iz medija saznali da je Aleksandar Vučić našao takvo rešenje za Užice. Nismo, naravno, iz solidarnosti ometali naše komšije, s tim što smo ih obavestili da opština Čajetina ima sva prava za istraživanje i eksploataciju Sušičkog vrela. Rekli smo da hoćemo da ustupimo tu vodu dok se ne reši problem. Kasnije, uz prisustvo predstavnika ministarstva, o tome smo sa Užicem pravili sporazume i protokole, koji ni danas nisu realizovani – napominje predsednik čajetinske opštine i nastavlja:
– Sada u Čajetini imamo ozbiljne planove da stvaramo „Novi Zlatibor” u delu Ribnice i Ribničkog jezera koje nam služi za vodosnabdevanje. Želimo da Ribničko jezero stavimo u komercijalne sadržaje i isključimo je s vodosnabdevanja, ali da ostavimo za rezervu. Zato smo požurili da uradimo vodovod „Sušica”, koji će sa Sušičkog vrela snabdevati stanovnike Zlatibora, Čajetine, sela. Želimo ove godine da krenemo s prvom fazom, da propustimo vodu ka Tripkovi, Šljivovici, kasnije i ka Zlatiboru. U postupku je javna nabavka cevi, naše JKP je dobilo oko osam miliona za izvođenje radova, tako da ovih dana planiramo da krenemo s poslovima.
 Na ove namere komšija užička vlast za sada gleda pogledom uperenim u državu. Ovde čekaju državne pare da modernizuju fabriku vode, kako bi akumulaciju Vrutci vratili u vodosistem, pa time smanjili potrebu za Sušičkim vrelom. A taj novac, po izjavi Dragoljuba Kostića, gradskog većnika u Užicu zaduženog za ova pitanja i dugogodišnjeg rukovodioca u užičkom „Vodovodu”, uskoro stiže.
– Za prvu fazu dogradnje i rekonstrukcije fabrike vode u Užicu definitivno su obezbeđena sredstva u ukupnom iznosu od 400 miliona dinara. Država daje 360, a grad Užice 40 miliona. Očekuje se da javna nabavka za te radove, koju sprovodi Ministarstvo građevinarstva, saobraćaja i infrastrukture, bude raspisana u toku ovog meseca. Potom bi u roku od 60 dana mogli da počnu radovi na fabrici vode koji će u najboljem slučaju biti završeni za godinu dana. I to ukoliko bismo dobili ozbiljnog izvođača radova koji ima kapacitete da za to vreme obavi posao – izjavio nam je Kostić i dodao:
– Kad ovi radovi budu završeni, biće omogućeno da se ponovo za vodosnabdevanje koristi akumulacija Vrutci. Tako bi se grad sa Sušičkog vrela vratio na vodosnabdevanja s Vrutaka, ali budući da je reč samo o prvoj fazi rekonstrukcije fabrike vode, insistiraće se na pojačanom ispitivanju. Taj prelazak moguć je uz maksimalno korišćenje i naših alternativnih izvora vodosnabdevanja na čijem osposobljavanju užički „Vodovod” intenzivno radi još od pojave algi u Vrutcima. Ta izvorišta su stara i nova crpna stanica u Turici, Ćebića vrelu, kao i ranije korišćena Potočanje i Živkovića vrelo.
Po Kostićevim rečima, Sušičkim vrelom je uspešno premošćen ovaj period do završetka rekonstrukcije fabrike vode.
– Mi uvažavamo aktivnosti koje je opština Čajetina preduzela u ispitivanju tog izvorišta, projektovanju i pripremi za korišćenje. A izgradnja cevovoda koji je Sušičko vrelo povezao sa užičkim vodosistemom omogućava i opštini Čajetina da za svoje potrebe ubuduće koristi deo vode sa Vrutaka, jer će biti spojena dva vodosistema. Nema mesta nikakvoj zavadi: kad poslovi budu gotovi Užice će imati rezervno izvorište Sušičko vrelo, a Čajetina rezervno napajanje s Vrutaka – kaže Dragoljub Kostić.

Šest vekova Vojke bez čestitke zvaničnika
Vojka – Otkako je prošla pruga posred Srema, od tada se južni deo naziva svinjski, a severni vinski. Dogodilo se to u drugoj polovini 19. veka. Južno od pruge, prema Savi, guste su hrastove šume u kojima je bilo nebrojeno krda svinja, a severno, u Fruškoj gori, bili su nepregledni čokoti vinove loze. Paori istočnog dela Srema, oko Stare Pazove, Inđije i Zemuna, u istoj meri su gajili svinje i podizali vinograde, i tako nisu pripadali nijednoj od dve podele. Neko se dosetio da svadbe ovog kraja odišu miomirisom ruzmarina i tako je nastao i naziv ruzmarinski Srem.
E u tom delu Srema, nasred puta od Beograda prema Novom Sadu, šest vekova postoji selo Vojka. Meštani pamte legendu da je nešto pre 1416. godine, otkada je prvi pisani trag o nazivu selu, u vreme ugarskog kraljevstva, u selu bila prelepa devojka Vojka u koju se zaljubio plemić i zbog nje dao da se selo tako nazove. Ima i drugih legendi, ali Vojčani ovu najviše vole.
– Naše devojke su i danas tako lepe kao Vojka onda – sa osmehom nas je dočekao, na proslavi jubileja šest vekova sela, Ljuban Skopljak, predsednik  Vojke.
– Mi smo vredni ljudi, kako na njivama, tako i podizanju našeg sela u komunalnom, kulturnom, sportskom , obrazovnom, zdravstvenom, ekološkom i svakom drugom smislu – dodaje on.
Tako nešto odmah se može zapaziti čim se kroči u ovo selo sa 5.000 žitelja u 1.400 kuća, poređanih u 34 široka šora. U centru je kao nekoj savremenoj varoši. Dominira zdanje pravoslavne crkve. Kažu da je sa najvišim tornjem u Sremu. Morate dobro zabaciti glavu da biste na vrhu videli krst. Preko puta je škola, a na drugoj strani dom kulture i prostor Mesne zajednice Vojka sa etnografskom postavkom koja svedoči o šest vekova postojanja ovog naselja.
– Povodom jubileja uređujemo asfalt u 17 ulica, i ne samo to. Cele godine ćemo imati neku od svetkovina posvećenu ovom velikom jubileju. Pred izbore imali smo svečanu akademiju u domu kulture i na letnjoj pozornici. Bili su i naši ugledni Vojčani iz celog sveta. Zvali smo i državni vrh. Niko nam nije došao. Neki su obećali da će doći, priznavši da je veliki događaj da jedno selo u Srbiji obeležava 600 godina postojanja, a neki nisu ništa odgovorili. Očekivali smo bar čestitku od predsednika Srbije i predsednika Vlade Srbije, ili bar nekog ministra... Gradonačelnik Beograda bio je uoči izbora u Vojki i oduševio se našim jubilejom, obećavši da će doći. I nije došao – kaže Ljuban Skopljak.
Vojčani su slavili četiri dana sa kulturnim programima veoma zavidnog nivoa i u tome imali veliku podršku lokalne samouprave u Staroj Pazovi.
Njihov meštanin Mija Putnikov poklonio je bika koji je ispečen na ražnju za sve zvanice na proslavi.
– Naše selo proizvede do 20 puta više hrane nego što je potrebno našim meštanima za godinu dana. U ataru imamo više od 5.000 hektara najbolje oraće zemlje. Povrh toga, naši ratari rade u arendu više od hiljadu hektara u atarima susednih sela. Godišnje se proizvede u Vojki više od 70.000 tona hrane. Ovde ljudi tokom godine tove više od 50.000 svinja i 5.000 junadi, a u isto vreme naši meštani imaju vinograde u ataru sela Čortanovci. Ti vinogradi traju koliko i selo Vojka. U selu ima više od hiljadu automobila i isto toliko traktora sa priključnim mašinama. Imamo potencijal da nas bude svakog dana više. Naša mladost prilično ostaje ovde – govori s ponosom Skopljak.
Od matičarke Jelene Kepić doznajemo da je u Vojki dosad u ovoj godini bilo 10 svadbi i da su rođena 23 deteta. Za školu u septembru biće spremno 42 đaka prvaka. Sekretar u mesnoj zajednici Radmila Belegišanin pored redovnog posla vodi i brigu o udruženjima građana u selu, a njen rad, takođe, zaslužuje hvalu.
– Samo u sportskim i kulturnim društvima više je od 500 naših meštana. Treba o svima voditi evidenciju i naći im se na usluzi. Radmila to uspešno obavlja. Fudbalski klub Sremac osnovan je 1927. godine, a KUD „Slavko Gajin” postoji 70 godina. Naša slikarska sekcija jedna je od najaktivnijih u Sremu. Imamo i stalnu postavku zahvaljujući njima. Takođe, imamo i konjički klub, društvo golubara, lovce koji su izdali nedavno monografiju, penzionere, ekologe i druga društva – nabraja predsednik sela.
U Vojki postoji i savremena škola sa 420 đaka i sportska hala za hiljadu gledalaca.

„Kraljica” cveta u Lipolistu
Manifestacija „Ruže Lipolista” biće održana od 16. do 18. juna u šabačkom selu Lipolistu koje je ime dobilo po lipama, a postalo prepoznatljivo po ružama. Milion sadnica ovog cveća, na tridesetak hektara, ovde gaji dvadeset porodica. Cilj festivala, koji se održava 22. put, jeste da promoviše proizvodnju „kraljice” cveća.
Tokom tri dana biće organizovan obilazak rasadnika, a umeće u izradi aranžmana od ruža, u takmičarskom programu, pokazaće učenici srednjih poljoprivrednih škola. Među proizvođačima ruža ističe se porodična firma „Rasadnik Topalović”. Sadnice iz njihovih rasadnika odlaze na domaće tržište a stižu i u Rusiju i Bosnu i Hercegovinu.
Štandovi okićeni buketima i venčićima biće postavljeni na platou ispred Osnovne škole „Vojvoda Stepa” gde će umetnici izložiti i proizvode domaće radinosti i starih zanata, a nastupiće i brojna kulturno-umetnička društva. Oni koji požele da se okrepe i probaju neka od tradicionalnih jela moći će da odsednu u domaćinstvima žitelja Lipolista i obiđu dvorište vremešnog Slobodana Topalovića, svestranog umetnika, koji je od zaborava sačuvao običaje i tradiciju. U njegovim ambarima oživljavaju se božićni, uskršnji i slavski običaji. Jedinstveno gostoprimstvo turisti će imati i u etno „Vili Albedo” koja ove godine slavi deceniju postojanja. Ona odiše duhom starih vremena i u njoj se prepliću seoski i narodni motivi od 19. veka do današnjih dana. U bašti ovog etno-kompleksa, upriličen je susret novinara i organizatora festivala.
Dragojlo Lazić, direktor TO Šapca istakao je da manifestacija pruža priliku da se razmene iskustva proizvođača i razviju uslovi boljeg plasiranja na svetskom tržištu.
„Ponosni smo na festival i radićemo na tome da on bude trajno dobro budućim generacijama – poručio je Nemanja Pajić, predsednik Skupštine grada Šapca.
Organizatori Festivala su Udruženje „Ruže Lipolista” i Turistička organizacija Šapca, uz podršku grada na Savi.

Razmirice među Bunjevcima
Subotica – Tenzije između Bunjevačkog nacionalnog saveta i Bunjevačke matice se ne smiruju, a novi ton razmiricama dodao je sada Mirko Bajić, koji je rekao da istupa u svoje ime, ali kao predsednik Izvršnog odbora Bunjevačkog nacionalnog saveta, i predsednik stranke Savez bačkih Bunjevaca.
Bajić je ocenio da je neodrživa sadašnja situacija u kojoj Bunjevačka matica odstupa od svih pravila, nastupa kao samostalna organizacija i sprovodi aktivnosti za koje nema saglasnost Nacionalnog saveta kao krovne institucije. On je izneo da je Bunjevačka matica, za razliku od Nacionalnog saveta koji je osnovan po zakonu sa preciznim ovlašćenjima, registrovana kao udruženje građana, čiji je jedini član Ivan Sedlak, kao predsednik. Bajić ga je optužio za nenamensko trošenje novca dobijenog na konkursima, što je, kako je rekao, dovelo do toga da Bunjevačka matica ima preko pola miliona dinara duga.
„Ivan Sedlak ne samo da je oteo Bunjevačku maticu od Bunjevaca i pretvorio je u svoje privatno udruženje građana, nego neskriveno sprovodi aktivnosti kojima Bunjevačku maticu uvodi pod okrilje onih likova koji Bunjevce smatraju Hrvatima” , rekao je Bajić.
 
Mirko Bajić (Foto A. Isakov)
Njegovo mišljenje nije usamljeno, ono je podržano i stavovima Bunjevačkog nacionalnog saveta, koje zahteva da se Bunjevačka matica vrati pod okrilje saveta i registruje se kao jedna od njenih ustanova. Bajić je podsetio na događaje koji su prethodili osnivanju Bunjevačkog nacionalnog saveta, kao i to da je zahvaljujući nacionalnom savetu i njegovim ličnim političkim kontaktima u opremanje prostorija Bunjevačke matice Srbija uložila preko osam miliona dinara tokom 2006. i 2007. godine.
Bajić kaže da je dogovor bio da se u njih zajedno smeste i Matica i Nacionalni savet, ali se to nikada nije dogodilo. – Pozivam Sedlaka da podnese ostavku i da ovo ljudski rešimo, formiramo petočlanu komisiju koja će napraviti presek stanja – kaže Bajić. On je dodao da smatra da su „mozgovi rukovodstva Matice zamrznuti u prošlom veku”, ali je i dodao da neće tražiti sudsko rešenje za ovu situaciju. – Matica će se urušiti i mi ćemo je praviti ispočetka – ističe Bajić.
U sedištu Bunjevačke matice, njen predsednik Ivan Sedlak smatra da je sva Bajićeva retorika usmerena na miniranje predstojeće skupštine u Matici, koja je trebalo biti izborna. – Ipak, 24. juna održaćemo radnu sednicu, jer nismo uspeli da pronađemo odgovarajućeg kandidata za predsednika – kaže Sedlak za „Politiku” i dodaje da mu mandat ističe naredne godine, ali da je hteo da se povuče sa ovog mesta.
– Ovde se ne radi o tome da nacionalni savet želi da ostvari svoju zakonsku ulogu, već upravo suprotno: on izlazi iz te nadležnosti. Kao organizacija koja neguje kulturu mi smo ravnopravni sa drugim institucijama i nezavisni u okviru svojih nadležnosti. Međutim, Bajić želi ove prostorije i da postavi svoje rukovodstvo – tvrdi Sedlak.
Predsednik Bunjevačke matice iznosi da su im dugovi 425.000 dinara i da su nastali između ostalog i jer je nacionalni savet odbio da im prebaci deo novca koji je bio namenjen za njihove aktivnosti, te su umesto 1,1 milion dinara od grada dobili manje od polovine te sume. –Nacionalnom savetu smeta i što imamo multikulturne programe, mi uvažamo i one koji drugačije misle, ali ne odustajemo od toga da smo autohtoni Bunjevci i sarađujemo sa svima koji ne ugrožavaju naš nacionalni interes – rekao je Sedlak.
Prostorije Bunjevačke matice smeštene su u objektu zadužbine Samka Manojlovića. Reč je o reprezentativnom objektu sa obnovljenim enterijerom.
A. Isakov

Ksenijin „Spomenar”
Mnogima će biti čudan spoj toliko nespojivih ljudi, ideološki i politički, sa tolikim različitim prošlostima, koji su napisali svoje posvete Kseniji Vučić. Tako je skup njihovih uspomena, priča, eseja i fotografija postao „Spomenar”, bezazleni medij detinjstva iz daleke prošlosti. Nešto poput „Instagrama”, „Fejsbuka” ili „Tiktoka” koje na posebnom mestu čuvaju matorci.
U svakom od tih tekstova različitih žanrova otkrivaju se detalji iz njenog profesionalnog i ličnog života, a kako je njen život posmatran kroz posebnu dioptriju, kao bivše supruge i majke dece najmoćnijeg političara u Srbiji Aleksandra Vučića, nema te predrasude i kontroverze koju joj sa posebnom strašću nije nalepila cinična beogradska čaršija.
Zato je knjiga „Ksenija” izuzetno dragoceno štivo ne samo za porodicu Ksenije Vučić već i za buduće istraživače koji će pokušati da dešifruju događaje od devedestih godina naovamo. Izdavač „Spomenara” je Institut za javnu politiku Vladimira Beba Popovića, bliskog Ksenijinog prijatelja koji se nalazio ne samo na suprotnom političkom spektru već i u različitom političkom univerzumu od onoga u kojem je lebdela Ksenija. Ali, te razlike su ih zbližile, umesto da ih dodatno udalje, što je Popović detaljno i za njega neuobičajeno emotivno opisao u svom tekstu „Šolja čaja”.
Pokazujući da ume da spaja nespojivo, makar za srpsku svakodnevicu, Ksenija Vučić je očigledno posedovala dar i da svoje prijatelje okupi na jednom mestu i posle svoje smrti, poput urednika knjige Petra V. Arbutine, književnog kritičara i esejiste, koji je uređivao knjige i sarađivao na izdanjima velikana poput Milorada Pavića, Mome Kapora, Vladete Jerotića, Milovana Vitezovića. Ima ih još.
Ako tom krugu dodamo i Aleksandra Čotrića, aforističara i pisca, najbližeg saradnika lidera SPO Vuka Draškovića, koji je prve korake u novinarstvu pravio upravo sa Ksenijom Vučić u „Srpskoj reči”, nekadašnjem opozicionom glasilu Srpskog pokreta obnove, pohvataćemo detalje iz novinarske biografije Ksenije Vučić koji su promakli i koji su gotovo nepoznati.
Kako smo mi inače nacija koja pamti kraće od kokoši, dakle, najduže nekoliko dana, o decenijama je izlišno govoriti jer su za Srbe to vekovi – čime su uspeli da demantuju čak i Milankovićev kalendar – drago mi je što će oni koji to žele, a trebalo bi, imati priliku da se uvere da je ona, bez ikakve sumnje, bila jedna od najtalentovanijih novinara svog vremena.
Završivši Istoriju umetnosti na Filozofskom fakultetu u Beogradu, sa obrazovanjem koje se smatra aristokratskim, ona se ne bavi Modiljanijem ili Dalijem, već zaranja u mistični svet srpske politike. Devojka sa Dorćola, iz ugledne porodice koja je takođe ideološki raspolućena, a tako je bilo oduvek i tako će biti zauvek u Srba, Ksenija traži svoj put između desničarskog i monarhističkog glasila i alternativnog Radio Indeksa, koji emituje nove talase mladalačkog bunta generacije koja je imala svoje nade, snove i ideale. Radila je i za VIN produkciju Gordane Suše, koja je bila na suprotnom polu Ksenijinih desničarskih stavova, ali je to nije remetilo da uradi neke od nezaboravnih priloga koja je ta produkcija stvorila. Sa Indeksa je otišla na Studio B, najvažniji medij beogradske čaršije tokom devedesetih. Kada je Zoran Đinđić postao gradonačelnik Beograda, prvi intervju dao je novinarki Studija B – Kseniji Vučić.
Prihvatio sam ideju Bebe Popovića da iščitam stare tekstove „Srpske reči”, koju mi je poslao Čotrić, ali sam robovao predrasudama. Znao sam da je pravila odlične televizijske intervjue na Televiziji Pink sa Edijem Ramom, Nikolom Gruevskim i još nekoliko krupnih političkih zverki iz domaće radinosti. I to je to. Kako u „Spomenaru” ima izuzetnih i emotivnih priloga Elme Zukorlić, Jelene Trivan, Aleksandre Janković, Vladimira Đukanovića, Vanje Udovičića, kao svedočanstvo o njihovom bliskom odnosu bilo mi je zaista dragoceno da pročitam njene davne intervjue iz „Srpske reči”. Nizali su se razgovori sa jednim od osnivača Demokratske stranke filozofom Slobodanom Inićem, rediteljem i predsednikom JUL-a Ljubišom Ristićem, bivšim šefom komunista Dražom Markovićem, glumačkom gromadom Ljubom Tadićem, dramskim piscem Aleksandrom Popovićem...
Zato je veoma važno Ksenijino pisanje posmatrati u tom istorijskom kontekstu nekada velike zemlje, gde vladaju lude šeširdžije u zemlji čuda, na samoj svetskoj granici ideologija, vera i galaksija. Energična, vedra i razborita devojka, još novinarski devojčurak, želi da odgonetne tajnu sedmog pečata, ali srpskog. Ulazi u redakciju gde pišu profesori univerziteta, pisci i intelektualci koji su za kralja i otadžbinu, ali ne samo oni već i novinari sa drugačijom ideološkom matricom. Od žestoke Dane Drašković, matematičara Milana Božića, akademika desne orijentacije Nikole Miloševića i Koste Čavoškog, predsednice Građanskog saveza Vesne Pešić. U tu šaroliku galeriju ličnosti i likova umešali su se i Gordana Suša, Nadežda Gaće, Radivoj Cvetićanin, Mihajlo Kovač, Ejub Štitkovac, tako da su se, i pored dominacije stavova SPO, mogle videti i drugačije političke boje, po principu do tada nepoznatog umetničko-političkog pravca, srpskog kubizma.
Ksenija odmah kreće u akciju, ne dozvoljava da je zvučna imena prestrave, već se nameće upravo intervjuima koji značajno podižu rejting krunskog dvonedeljnika u Republici. Jedna od najboljih reportaža iz tog vremena je upravo njena, opis neuspelog intervjua sa tadašnjim gospodarem života i smrti u Srbiji, Željkom Ražnatovićem Arkanom u Erdutu. Trebalo je mnogo hrabrosti za takav tekst i ona ga je imala.
Ponovo treba staviti Ksenijin novinarski angažman u novi kontekst, a to je njena veza i brak sa Aleksandrom Vučićem, zato što je mačističko društvo poput našeg, robujući stereotipima o supruzi tadašnje mlade političke zvezde u usponu, a kasnije i najmoćnije političke figure u Srbiji, po automatizmu Kseniju smestilo u otrcani kliše Vučićeve supruge. I kod većine je tamo ostala i kada su okončali bračnu zajednicu. Takva vrsta olakog klasifikovanja žena – „ma daj, da nije bilo Vučića” – jedna je od najvećih nepravdi učinjenih prema nekoj koleginici u srpskom novinarstvu.
Iako se tada nije moglo ni naslutiti dokle će Vučić dogurati, etiketa joj je prilepljena po starom običajnom pravu, a samo je uži krug novinarskog esnafa znao koliko je Ksenija bila svoja, talentovana i autentična. Nisam bio njen prijatelj, već kolega. Kako sam za njen novinarski forsaž saznao tokom sklapanja ove knjige, a ona je imala sve resurse da to odavno razglasi na sva zvona, sada mi je mnogo jasnije zašto je imala toliko raznobojnih prijatelja upisanih u „Spomenar”.

„Njujork tajms”: Amerika šalje Ukrajini stare modele kasetne municije - ne eksplodira odmah
SAD planiraju da Ukrajini pošalju stare modele kasetne municije koje u 14 odsto slučajeva ne detoniraju odmah, piše „Njujork tajms”.
Prema podacima lista, Pentagon uverava da su modernizovali model. Međutim, poboljšan je samo domet projektila, koji još uvek sadrži granate, čiji procenat neispravnosti je američki vojni resor opisao kao neprihvatljivo visok.
Prema pisanju „Njujork tajmsa”, pukovnik vojske u penziji Al Vosburg, koji je prošao obuku za uklanjanje eksplozivnih ubojnih sredstava, rekao je da će proces čišćenja područja nakon upotrebe ovakvih projektila potrajati, jer se ne mogu ručno pomerati. Pored toga, biće potrebna edukativna kampanja za stanovništvo koje će se vratiti na ove teritorije i koje bi moglo da strada od neeksplodiranih granata.
Savetnik za nacionalnu bezbednost američkog predsednika Džejk Salivan saopštio je 7. jula da su SAD odlučile da isporuče kasetnu municiju Ukrajini, čijoj se upotrebi UN protive. On je takođe napomenuo da je Kijev Vašingtonu dao pisane garancije za minimiziranje rizika za civile prilikom upotrebe ove vrste municije.

Tri osobe povređene u lančanom sudaru na auto-putu Beograd-Zagreb
Tri osobe su povređene večeras u lančanom sudaru na auto-putu Beograd-Zagreb u smeru ka gradu kod Zmajeve pumpe, rečeno je Tanjugu u MUP-u.
U sudaru su učestvovala dva putnička vozila i jedan kamion, a tri osobe koje su se žalile na povrede zbrinule su ekipe hitne pomoći.
Automobil SUV marke ''audi'' i drugo vozilo su od siline udara u potpunosti uništeni, dok je na kamionu pričinjena manja materijalna šteta.
Zbog sudara je na tom delu auto-puta formirana dugačka kolona, prenosi Tanjug.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Pesništvo i ubistvo nisu tipični za normalne ljude
Želeći da se okuša u nečemu što do sada nije radio, Ivan Ivačković je napisao roman „Bezverje” koji će se, u izdanju „Lagune”, pred čitaocima pojaviti za Noć knjige, 17. juna. Knjiga svojim sadržajem iznenađuje, s obzirom na dosadašnja interesovanja autora bestselera „Kako smo propevali” za koji je dobio nagradu „Desimir Tošić”.
Za tri decenije, koliko je proveo u novinarstvu, Ivačković je objavio oko dve hiljade tekstova u gotovo svim važnim novinama u SFRJ, SRJ i Srbiji. Osim knjige „Kako smo propevali” koja govori o preplitanju popularne muzike i politike u SFRJ, objavio je zbirku eseja „Pisma iz Tajnog grada”, zatim biografske knjige „Umetnost pobune”, „Obe strane jastuka” i „Priznanja pop pevačice”, kao i pesničku zbirku „Crvena mapa”.
–U esejistici i poeziji ostavio sam tragove kojih nemam razloga da se stidim i pomislio sam kako je možda čas da napišem roman. U isti mah, pošto s vremena na vreme osećam neizdrživ poriv da iznenadim sebe, a po mogućnosti i druge, rešio sam da taj roman bude što udaljeniji od svega što sam do sada pisao. Najzad, ima i dubljih ličnih razloga. Oni se tiču „oslobađanja jedne tajne”, kako je to svojevremeno rečeno povodom Sola Beloua, ako me pamćenje ne vara – kaže Ivan Ivačković.
U knjizi postavljate pitanje da li je okretanje zlu najdublji stepen čovekovog očaja ili najviša tačka njegove snage. Nije li istorija već toliko puta pokazala da to može da bude i put ka ludilu?
Čovek čiji identitet je na kraju knjige i otkriven svakako je lud. On je pesnik i ubica, a pesništvo i ubistva nisu tipični za normalne ljude. Đavo je, međutim, taj koji nastoji da mu ludilo predstavi kao zdrav razum, a zdrav razum kao duševnu bolest.
Đavo, u vašoj knjizi, pleše u punoj snazi. Po njemu, „umetnici su gori čak i od sveštenika”, savest je „mutni talog slabosti i kukavičluka”, moral „samo bedna zamena za ushićenje”, a „intelekt poguban za ljudsku vrstu”. Nisu li ovo preteške reči čak i za jednog đavola?
Zavisi kako na njega gledate. On je kroz istoriju portretisan i doživljavan na razne načine. Ponekad kao kondenzovano zlo, ponekad kao lakrdijaš, ponekad čak i kao heroj. Milton ga je prikazao sa izvesnim simpatijama. Ne samo kao zlu, demonsku silu, nego i kao nepokornog usamljenika i tragičara, kao biće koje se opire jarmu, ne pristaje na slepu poslušnost i biva kažnjeno zbog žudnje za slobodom i suprotstavljanja tiraniji. Đavo iz „Bezverja” nesumnjivo ima mnogo od tih osobina. Istovremeno, on izvodi neku vrstu cirkuske tačke i, bar ako stvar posmatramo iz perspektive široko prihvaćenih vrednosti, govori besmislice. Problem nije toliko u njemu koliko u ljudskoj prirodi koja na te besmislice naseda i upušta se u zločin kao da je jedva čekala opravdanje. „Đavo me je naterao” – mnogo ubica i drugih zločinaca tako se branilo. Moram da dodam da đavo iz „Bezverja“ nije lišen sposobnosti da se kaje. Štaviše, on, gledajući u budućnost, vidi sebe kako i Boga i ljude moli za oproštaj. Ali istovremeno, i ne sasvim bez razloga, od njih – i Boga i ljudi – očekuje da ga zamole to isto.
Kraj knjige otkriva o kojim ljudima je reč, kao i vreme radnje. Koliko su ti podaci autentični?
Ljudi koje pominjete su Pjetro Berardi, italijanski pesnik iz osamnaestog veka, jedna nesrećna devojka po imenu Đovana Donati i sveštenik Benedeto Kanterzani – sve troje iz Napulja. Đavo je, međutim, moram da kažem, glavni lik u „Bezverju”. Podaci su autentični onoliko koliko čitalac želi u njih da veruje. I to se odnosi na svaki tekst, od novinske vesti do romana. Da li vam ono što svakodnevno čitamo u crnim hronikama deluje kao nešto moguće? Meni ne. A ipak se, nažalost, dešava. S druge strane, događa se da čitate prozni tekst koji je plod nečije mašte, ali vam deluje toliko uverljivo da ste skloni da u istinitost njegovih podataka verujete čak i kad vam sam autor kaže da su izmišljeni.
Knjiga je omaž Bulgakovu, Dostojevskom, Ničeu, Geteu... Kome ipak najviše?
„Bezverje” je zaista mali omaž svim tim ljudima. I nekim drugim, kao što su Konrad, Man, Milton... Teško mi je da kažem kome najviše. Ali je zanimljivije to što sam tek na pola pisanja postao svestan snažnog prisustva jednog drugog pisca i jedne njegove ništa manje nego čudesne knjige. Govorim o Danilu Kišu i „Grobnici za Borisa Davidoviča”, knjizi koja mi je, kao i mnogima drugima, mala, lična, književna, pa i ne samo književna biblija. Njen uticaj na „Bezverje” samo jednim delom mi je jasan. Reč je, načelno govoreći, o čovekovom susretu sa „slepim silama” zla. Osim toga, u slučaju „Bezverja”, imamo posla sa mešanjem fikcije i realnosti, mešanjem mašte i činjenica, dokumenata, ako baš hoćete, a upravo je to postupak koji je Kiš na velika vrata uveo u domaću književnost. Postoji, međutim, još jedan vid uticaja „Grobnice za Borisa Davidoviča” na „Bezverje”, ali to je, da tako kažem, podvodni uticaj i njega ne umem da objasnim. Kišu sam se odužio parafrazirajući njegovu rečenicu: „Borise Davidoviču, ne dajte se pasjim sinovima!”, možda najpotresniju ikada napisanu na srpskom jeziku.

Počeo festival „Bucini dani”
Ovogodišnji, treći po redu pozorišni festival „Bucini dani” održava se od 14. do 19. juna u Aleksandrovcu, rodnom mestu književnika Milosava Buce Mirkovića kojem se uvek rado vraćao. Organizatori pozorišne svetkovine u njegovu čast i ovoga puta pripremili su bogat program, a festival je počeo svečanim defileom do Zavičajnog muzeja Župe u kome se nalazi spomen-soba Milosava Buce Mirkovića gde je Mira Banjac održala besedu o tom „večitom pozorištniku”.
U takmičarskom programu biće izvedeno pet predstava: „San letnje noći” Knjaževsko srpskog teatra iz Kragujevca, koja je otvorila festival, zatim „Herostrat” Narodnog pozorišta iz Niša, sledi komad „Pijani” Ateljea 212, odnosno „Kauboji” Narodnog pozorišta Kikinda i „Iza kulisa” Narodnog pozorišta Subotica.
Iako mlad festival, „Bucini dani” već postavljaju standarde u pogledu jake i nezavisne selekcije iza koje stoji selektorski tim od šest članova. Festival će biti „pozorišno-književna svetkovina u čika Bucinoj Okeaniji”, budući da je delo Milosava Buce Mirkovića bilo razbarušeno, kompleksno, ispunjeno ljubavlju prema pozorišnu, glumcima koje je podržavao na očinski način. Festival je glumački i potrudićemo se da vratimo poštovanje i čast instituciji glumca, kaže Marijana Rajić ispred Organizacionog odbora.
Bogat prateći program festivala obuhvatiće pesnički megdan, promociju monografije Dejana Ćirića o životu Radmile Savićević „Prva i poslednja”, izložbu pozorišnih plakata Dušana Arsenića „Vrata neodgonetnog izazova”. U okviru programa „Glumci o glumcima”, o legendama i poslednjim herojima, u godini u kojoj smo ostali bez velikih glumačkih imena, govoriće Mira Banjac i Gorica Popović, a o „kolegama koji život znače” Ivana Žigon i Ana Sofrenović.
Program „Pisac uživo” biće posvećen delima Janka Vujinovića i zborniku „Narativna polifonija Janka Vujinovića” koji je priredio Marko Nedić.
Biće predstavljena i knjiga „Evo me, tu sam” Branka Pirgića, pesnici iz Brusa, Trstenika i Kruševca govoriće stihove Buci u čast, dok će kroz „kritičarenje i tričarenje”, glumci i pesnici skrenuti pažnju na pozorišnu, filmsku i književnu kritiku u medijima.
Festival je ove godine prvi put dodelio nagradu „Zlatno zrno kritičarsko” i to dr Marku Nediću, a želja im je, kako kaže Marijana Rajić, da njome podstaknu razvoj i pozorišne kritike. Stručni žiri u sastavu: Mira Banjac, Ivana Žigon i Ana Sofrenović, odlučiće o ovogodišnjim laureatima priznanja: Zlatno zrno za najbolju mušku ulogu, Zlatno zrno za najbolju žensku ulogu, Zlatno zrno za najboljeg mladog glumca/glumicu, Zlatno zrno za glumačku bravuru i Nagrada „Milosav Buca Mirković” za glumačko ostvarenje festivala, a tu je i nagrada za najbolju produkciju „Minja Obradović”. U čast nagrađenih biće izvedena predstava „ Stand down” sa Nebojšom Milovanovićem i gostima.

Timu Peter Gregson studiju nagrada Grifon
Nagrada 11. GRIFON-a, za 2016. godinu, pripala je autorskom timu Peter Gregson studiju za rad „Đurđić vina”, saopštio je žiri u sastavu: dr Stanko Crnobrnja, profesor na Fakultetu za medije i komunikacije, Nenad Trifunović (iz autorskog tima Metaklinika), Slavica Dragosavac, grafička dizajnerka, Igor Oršolić, kreativni direktor i Boris Miljković, multimedijalni umetnik. Žiri smatra da konkurs 11. GRIFON-a, za najbolji grafički dizajn, ukazuje na prepoznatljive vrednosti grafičkog dizajna na nacionalnom terenu. U obrazloženju žirija rečeno je:
– Peter Gregson studio svojom kvalitetnom produkcijom izdvaja se na našoj i internacionalnoj sceni. Rad „Đurđić vina” karakteriše otvoreni čitljiv koncept, originalno, neočekivano rešenje u grafičkom dizajnu, koje obara konvencije standardnih ambalaža za vino. Kao osnovno polazište koriste apstraktnu umetničku formu i na konceptualan način smelo pristupaju problemu u želji da pomire komercijalni i kreativni aspekt rada. Grafički izvrsno oblikovano rešenje potvrđuje i hrabrost klijenata, vinarije Đurđić iz Sremskih Karlovaca koja je pokazala sluh za novi autorski pristup.
Žiri je pored nagrade Grifon 2016. godine dodelio priznanja po kategorijama: Manetu Radmanoviću, za rad „Među nama” neispričane priče gej i lezbijskih života, u kategoriji „Knjiga i druge publikacije” Ani Prodanović za rad „Petra font familija”, u kategoriji „Tipografsko pismo” Peter Gregson studiju, za rad GIR WOODCRAFT u kategoriji „Vizuelni identitet” pohvala je dodeljena Mileni i Aleksandru Saviću za časopis Elementi, dok je u kategoriji „Knjiga i druge publikacije” Specijalno priznanje dodeljeno Coba&Associates za doprinos našoj vizuelnoj sceni.

Knjiga kineskog predsednika Si Đinpinga
Izdavačka kuća „Laguna” objavila je knjigu kineskog predsednika Si Đinpinga „The Governance of China”, koja sadrži osamdeset Đinpingovih važnih govora i intervjua kao svojevrsni uvid u viziju vođenja jedne od najvećih svetskih sila. Izdanje obiluje informacijama koje se tiču budućeg razvoja ove zemlje.
 „Svi koji žele da otkriju tajnu uspeha Kine odgovore mogu pronaći u ovoj knjizi koja je prevedena na jedanaest svetskih jezika, a još deset inostranih izdavača, među kojima je i `Laguna`, približiće je čitaocima širom sveta”, kažu u „Laguni”. U četvrtak će biti svečano potpisan ugovor između vodeće kineske izdavačke kuće Foreign Languages Press i „Lagune” povodom objavljivanja knjige „The Governance of China” kineskog predsednika Si Đinpinga i uzajamne buduće saradnje koja podrazumeva prevode na kineski jezik pojedinih domaćih naslova.
Svečanosti potpisivanja ugovora između dva izdavača prisustvovaće zamenik direktora kuće Foreign Languages Press Lu Caižung, direktor sektora za međunarodnu saradnju Đijang Jungang, direktor i glavni urednik Sju Bu, direktor časopisa China Pictorial Ju Tao, urednik za strana izdanja Dou Ćijang i predstavnici izdavačke kuće „Laguna” na čelu sa direktorom Dejanom Papićem.
Prilikom potpisivanja ugovora između dve izdavačke kuće u knjižari Delfi u SKC-u biće otvorena prodajna izložba knjiga na engleskom i kineskom jeziku, koje su posvećene kineskoj kulturi. Između ostalih naći će se knjige kineskih narodnih basni, rečnici kineskog jezika, knjige istorijske tematike, zanimljive knjige iz oblasti tradicionalne kineske medicine i mnoge druge.

Madlenianum četvrti put u Kini
Opera i teatar Madlenianum, ugledna zemunska pozorišna kuća, primila je poziv da 2017. godine četvrti put gostuje u Narodnoj Republici Kini.
Poziv je stigao od Umetničkog festivala „Susret u Pekingu”, u nastavku uspešne saradnje tokom poslednjih godina. Ljubitelji muzike i igre sećaju se da je Madlenianum, u februaru 2011. ugostio plesni ansambl iz grada Dunhuang, koji je u Beogradu izveo dve i u Kragujevcu jednu predstavu muzičko-scenskog spektakla „Šarm Dunhuanga”.
Naredne, 2012. godine, na sceni u Zemunu, ansambl iz provincije Anhui prikazao je tradicionalne igre kineskog naroda. Sva četiri koncerta bila su izvedena povodom proslava Kineske nove godine. Madlenianum je tri puta uzvratio ove posete, gostujući prvo sa baletskom predstavom „Orfej u podzemlju”, u aprilu 2011, prikazanom dva puta na Festivalu „Susret u Pekingu”.
Predstava, inspirisana poznatim mitom o Orfeju i Euridiki, usaglašenim sa svevremenim ljubavnim stihovima Branka Miljkovića koje kazuju glumci, u režiji i koreografiji Krunoslava Simića, propraćena je pohvalama u kineskoj štampi, a predstava je snimljena i za višemilionsko televizijsko gledalište. Ansambl baleta „Praznik ljubavi”, realizovanog po romanu „Capsella bursa pastoris” Teodore Sujić, u režiji, koreografiji i scenografiji Aleksandra Ilića, imao je dve turneje, 2012. i 2013. godine, u sedam kineskih gradova. Nastup na Festivalu „Susret u Pekingu”, tokom druge turneje, doneo je ansamblu „Praznik ljubavi” prvu nagrady na međunarodnom Festivalu mladih koreografa u Šangaju.

Preminula slikarka i likovni kritičar Maja Skovran
Posle kraće i teške bolesti, u 55. godini života, preminula je Maja Skovran, akademski slikar, likovni kritičar i urednik u Redakciji za kulturu i umetnosti RTS-a, saopštio je danas Javni servis.
Skovran je završila Fakultet likovnih umetnosti završila u Beogradu, u klasi profesora Stojana Ćelića, a specijalističke studije u Italiji i Nemačkoj.
Kao mladu slikarku privukao je televizijski medij i na Radio-televiziji Srbije provela je više od tri decenije.
Bila je jedan od urednika emisije „Metropolis” i autor serijala „Libela”.
Proritet u njenom televizijskom stvaralaštvu bilo je očuvanje našeg i evropskog kulturnog nasleđa. Verovala je da su kultura i umetnost vrednosti bez granica.
Povodom prve samostalne izložbe u Beogradu 1985.godine njen profesor Stojan Ćelić zapisao je „da Maja darovito ostvaruje forme u prostorima, usmerena na neoekspresionizam, na novu sliku”.
U svojoj slici Maja Skovran je nastojala da iskorači iz uobičajenog, odabrala je igru kao moguće viđenje sveta spajajući mitološki i savremeni kontekst.
Boja, tema i figura dominantni su elementi njenog likovnog jezika.
Bila je član ULUS-a, LADE i AICA-e. Nosilac je Italijanskog ordena viteza kulture.
Komemoracija povodom smrti Maje Skovran biće održana sutra u 12 sati u Galeriji RTS-a, a opelo i ispraćaj za kremaciju počinju u 12.30 sati na Novom groblju u Beogradu.(Tanjug)

Zen između dokolice i otpadništva
Već prvi pogled na crteže Relje Penezića u galeriji „Haos”, koji će za publiku biti dostupni od večeras u 20 sati, nepogrešivo nas upućuje na haiku. Na istočnjački način saopštavanja istina, na svedenu upotrebu reči, u ovom slučaju kolorita, ali i poteza, na mir kojim odiše misticizam tih, nama dalekih predela, iako je u slučaju njegovih najnovijih radova iz ciklusa „Ekstremno dokoličarenje i dangubljenje” reč o pejzažima sa „dalekog zapada“, iz Los Anđelesa.
Polazište za ovaj serijal slika, kolaža, crteža i videa umetnik crpi iz zen pejzaža u Kini i Japanu između 11. i 16. veka, dajući značaj praznom prostoru i razbijenom mastilu, koji govore i sami za sebe i u saglasju jedno s drugim.
 „Reč je o dodiru mastila s papirom, koji ne dozvoljava krute i opisne poteze već daje potporu njegovoj prirodnoj tečnosti i pokretu. Ovaj pristup je između crtanja i slikanja” zapisane su Penezićeve misli u katalogu koji prati postavku. Senzacija ogromnog prostora Pacifika, sagledana kroz izvesnu izmaglicu gradskog smoga, kao da upućuje na otpadništvo i eskapizam od savremenog, ali i svevremenskog sveta.
– Osim što me je uvek fascinirala haiku poezija, iako nisam sve do sada mogao da shvatim kako tako mnogo može da se kaže u tako malo reči, ideja koja me najviše privlači je praznina i različita značenja kojima se ona ispunjava u različitim kulturama. Istočne tradicije u praznini vide prosvetljenje, vrhunac saznanja, jedinstvo sa prirodom/bogom i blaženstvo, dok zapadne tradicije vide odsustvo znanja ili sadržaja, očaj, depresiju, otuđenje. U Los Anđelesu, u kojem živim, postoji kultura skitnica sa plaže, nekad su oni u tom položaju dobrovoljno a nekad ne, to su otpadnici od društva koji život provode pored okeana ne radeći ništa osim što poneki surfuju. Njihov način života je moja neposredna inspiracija jer on spaja strah od društvenog neuspeha i individualne propasti sa istočnjačkim mirom tela i duha – objašnjava Penezić u razgovoru sa novinarima deo svoje poetike.
  
Crtež  Relje Penezića (Foto Privatna arhiva) 
Iako je poznat po tome što skoro nikada ne potpisuje dela, ovoga puta napravio je izuzetak. Svaki crtež na sebi ima minuciozni pečat, nalik kaligrafiji.
– Pečat je ovde jedna vrsta reference, više kineske nego japanske na zen koji provejava delima. U jednom trenutku sam čak razmišljao i o tome da pečat bude crven, ali sam od toga odustao, jer bi to postalo dekorativno – dodaje naš sagovornik.
Na jednom od galerijskih zidova emituje se i video-rad. Muziku je komponovala Viktorija Jordanova, pa tonovi harfe specifično boje celu izložbu. Reč je o umetnici koja baštini indijske notne valere koji, na neki način, zaista dopunjuju ono prikazano na papiru.
Relja Penezić pored slikarstva bavi se i filmom i multimedijalnom umetnošću, rođen je u Beogradu 1950. godine. Nakon završetka Akademije likovnih umetnosti u Beogradu, odselio se za Pariz gde je boravio od 1975. do 1980, da bi 1985. emigrirao u SAD. Do 1990. je boravio u Njujorku gde se bavio slikarstvom i printovima. Počeo je da eksperimentiše sa digitalnim medijima, videom i fotografijom od 1991. kada se preselio u San Francisko. Od 2007. živi i radi u Los Anđelesu. Bio je predavač na Prinstonu (Škola arhitekture), Haverford koledžu i „Bowling Green” državnom univerzitetu.

Ne verujem u dostižnost pravde
Ključni životni događaji Ivana Ivanjija opisani su u njegovom novom romanu „Moj lepi život u paklu” („Laguna”), jedno bezbrižno detinjstvo u rodnom Bečkereku, uz roditelje lekare, trajalo je do prispeća petnaestogodišnjaka u logore Aušvic i Buhenvald. Mozaik života glavnog junaka čine i uspomene na posleratni život u službi Titovog prevodioca, na brojna putovanja i susrete u diplomatskoj službi, pa i sećanja na nova razočaranja u devedesetim, selidbu u Beč. Pripovedač govori o svojim knjigama, kao i o iskustvima koja su ta dela inspirisala. Posle čitanja, ostaje utisak jednog velikog pređenog puta koji se nastavlja u pomirenosti sa tim da lepota postoji i posle najgorih nedaća.
Može li se reći da je ovo jedna od vaših najličnijih knjiga? Da li to što je prvobitno napisana na nemačkom jeziku, a zatim ponovo na srpskom, govori i o vrlo ličnom odnosu koji imate prema ova dva jezika?
Mislim da je svaka knjiga ozbiljnog pisca lična, jer autor sebe traži u raznim likovima – Gete, na primer, sebe i u Faustu i u Mefistu. Pošto sam ovu knjigu napisao na nemačkom bojao sam se da je isuviše lična. Kad me moj dragi urednik iz „Lagune” Dejan Mihailović pitao kada će je dobiti na srpskom jeziku, rekao sam: „Nikada, isuviše je lična”. Posle sam pročitao roman Dragana Velikića „Islednik” u kome on tako neposredno govori o sebi, to me ohrabrilo da pod istom naslovom roman napišem i na srpskom jeziku, ali srpska verzija se u mnogo čemu razlikuje od nemačke.
„Da li me je sopstveni stric izručio Nemcima?”, pitanje je koje se kao lajtmotiv provlači kroz knjigu. U prošlom intervjuu za „Politiku”, u jednom pomirljivom tonu govorili ste o paklu logora. Šta je lakše, oprostiti onima koje ne znamo, a koji su nam učinili zlo, ili onima kojima smo verovali, a koji su nas izdali?
Za mene se ne radi toliko o stricu, koliko o pitanju kako bih se ja ponašao na njegovom mestu, da li bih rizikovao ne samo svoj život, nego i život svoje porodice, za trećeg? Ja kroz takva iskušenja nisam prolazio, nisam bio ni kukavica, ni heroj. U sve svoje nedoumice uplovio sam bez namere, izvlačio se kako sam umeo ili morao, pa se pitam ko sam bio, kakav sam bio? Nemam dara za mržnju, nemam kome da opraštam, ali ako se deo pitanja odnosi na to da li treba da oprostim Titovom vremenu, moj odgovor je da je to i nadalje moje vreme, ne da nemam šta da mu oprostim, ponosan sam što sam bio njegov skromni deo.
Po težini iskustva „pakla” na prvo mesto stavili ste logore, na drugom mestu, ironično, za vas je služba u vojsci, a na trećem profesionalna diplomatija. Da li vam je u stvari zbog vaše umetničke crte bilo teško da se prilagodite ovim različitim „sistemima”?
Nadam se da se oseća da je to šala, pakao nacističkih logora ni sa čim se ne može uporediti, ali tačno je da nisam rado bio u strogim sistemima kao što je vojska ili po mnogo čemu njoj slična diplomatija, mada sam se trudio da svoje dužnosti izvršim dobro koliko sam umeo.
U jednom delu knjige razmatrate odnos umetnika i političara na vlasti, pa čak pomišljate i na to šta bi Gete rekao da je živeo u Hitlerovo vreme...
Objavio sam u posebnom eseju u izdanju Geteovog muzeja u Vajmaru da mislim da bi se taj za mene najveći pesnik svih vremena prilagodi čak i Hitlerovom režimu. Veliki talenat u istoriji umetnosti nije uvek išao ruku pod ruku sa moralnošću, niti su neki od najvećih umetnika čak i iz doba humanizma i renesanse lično bili humani, mnogi su bili isuviše veliki egoisti, ali možda je taj njihov „ego” bio i uslov za stvaranje velikih dela.
Da li iz ove perspektive žalite zbog puta kojim ste pošli, što ste bili dugogodišnji Brozov prevodilac za nemački, što niste posle rata otišli u Francusku po pozivu doktora Odika, koji je presudno uticao na vas?
Ne žalim. Da sam odmah posle logora otišao i stasao u Francuskoj, valjda bih proživeo život kao tamo neki prosečni arhitekta. Uz Tita, makar i samo kao skromni prevodilac, bio sam majušni učesnik svetske politike, upoznao neke od veoma zanimljivih državnika čak i dosta intimno, i nadalje to je za mene fantastično i volim što je bilo baš tako.
Posle holokausta, devedesetih godina i novog bekstva, stalne opasnosti na Bliskom istoku, verujete li u dostižnost pravde?
U tom pogledu sam cinik. Da li ću vaše i svoje čitaoce razočarati ako kažem da mislim da je pravda veoma relativan pojam? Ako je pravda izvršavanje onog što propisuje zakon, za esesovce bilo je pravedno ubijati Jevreje. O prirodnom pravu dosta toga sam naučio od Koste Čavoškog, sa kojim se inače gotovo ni u čemu ne slažem, ali po prirodnom pravu u pravu su nacionalisti svih boja. Pravda je za Srbina jedno, za Albanca drugo, za Izraelca treće, za Palestinca četvrto. Kratak odgovor: ne, ne verujem u apsolutnu pravdu, prema tome ni u dostižnost pravde.
Vremenom, sretali ste ljude koji su voljno, ili sticajem okolnosti, bili na „pogrešnoj strani”, pa su onda menjali pozicije i prilagođavali se novom sistemu vrednosti. Kako vidite ove ljude, kroz prizmu sistema vrednosti ili kao avanturiste pogodne za književne likove?
Moja „prava strana” možda je za nekog drugog „pogrešna”. Mislim da je opravdano stečenim iskustvom prilagođavati stavove novim saznanjima, prilagođavati se nekim novim sistemima vrednosti. Pada mi na pamet dosta primera i među svojim pokojnim prijateljima i među itekako živim političarima, ali neću navoditi takve primere, nego junaka svog romana „Julijan”, rimskog cara koji je u mladosti hrišćanski sveštenik, ali kroz grčku filozofiju postaje poslednji veliki borac protiv hrišćanstva. Nova verzija tog mog romana uostalom uskoro izlazi u izdanju „Lagune”.
Zbog logora, smrt vidite manje tragično, a ističete da niste postali religozni ni u najgorim trenucima. Da li je razlog tome to što smrt posmatrate kao što bi se radoznalac bavio jednim fenomenom?
U ovoj svojoj knjizi čak pišem da sam imao kratak period duboke pobožnosti, ali nisam uspevao da uspostavim molitveni kontakt sa Svevišnjim. Sada jesam agnostik, ali rado citiram najveći bestseler svetske književnosti Sveto pismo, eto: „Blaženi su nišči duhom, jer njihovo je Carstvo Nebesko.”
Često se među mnoštvom ljudi okrećete životinjama, volite pse, fasciniraju vas slonovi. Možete li da ih uporedite sa ljudima?
Ne bih vređao životinje upoređujući ih sa ljudima. Psi su nam se isuviše prilagodili, ali zaista me fasciniraju slonovi, tako su veliki, a tako dobri, dok se opravdano ne naljute.

Pozorišne poslanice Đuze Stojiljkovića
U Muzeju pozorišne umetnosti Srbije predstavljena je monografija „Pozorišne poslanice Đuze Stojiljkovića” čiji je autor Spasoje Ž. Milovanović, u izdanju Narodnog pozorišta Republike Srpske i Knjaževsko-srpskog teatra Kragujevac. Promocija je priređena povodom godišnjice smrti  glumca Vlastimira Đuze Stojiljkovića. O značaju njegovog stvaralaštva i osobenostima ove knjige govorili su Nenad Novaković, direktor Narodnog pozorišta Republike Srpske, Vojo Lučić, direktor Knjaževsko-srpskog teatra Kragujevac, i reditelji Bratislav Petković i Nebojša Bradić, koji je napisao predgovor ove knjige.  
U monografiji je obuhvaćeno više desetina glumčevih izjava, zabeleški, opisa događaja koje je želeo da ostanu upamćeni. Knjiga je opremljena iscrpnom glumčevom teatrografijom, filmografijom, literaturom i indeksom imena. Pod krovom ovog kulturnog zdanja u toku je i izložba posvećena Đuzi Stojiljkoviću.

Srbija, gvozdena dama i čelična drama
U „Železaru Smederevo” ovih dana uveliko se unose žardinijere sa cvećem za dobrodošlicu kineskom predsedniku Si Đinpingu, koji prema najavama medija, u Srbiju stiže 17. aprila. Međutim, s obzirom na to da se globalni čelični rat zahuktava, daleko od toga da će, nakon što kineski „Hestil” i formalno-pravno preuzme železaru, u srpskoj čeličani cvetati ruže.
Smederevo će se time naći usred globalnog čeličnog rata koji se poslednjih nedelja intenzivirao između Evrope i Amerike, s jedne, i Kine sa druge strane. Iako su proizvodni kapaciteti smederevske železare zanemarljivi (u najbolja vremena srpska čeličana proizvodila je dva miliona tona godišnje, dok je kineska godišnja proizvodnja čak 400 puta veća), uloga Srbije u globalnoj čeličnoj drami nije beznačajna. Jer, u trenutku dok evropske i američke čeličane guši ponuda jeftinog čelika iz ove azijske zemlje, zbog čega na hiljade radnika dobija otkaze, kineski „Hestil” je, preuzimanjem imovine „Železare Smederevo”, investicionu zastavicu zabio na periferiju Evrope.
Koliko je situacija na tržištu čelika uzavrela pokazuje činjenica da je nemačka kancelarka Angela Merkel juče bila u zvaničnoj poseti Pekingu, a jedna od tema razgovora bila je i prekomerna proizvodnja čelika u Kini. Merkelova, koju su, zbog politike stezanja kaiša koju Nemačka vodi, prozvali i Gvozdena dama, ovim je pokušala da kali sukobe u čeličnom ratu.
Kina ne želi trgovinski rat sa Evropom, izjavio je juče kineski premijer Li Kećeng na zajedničkoj konferenciji za novinare sa nemačkom kancelarkom Angelom Merkel u Pekingu.
Međutim, ono što se minulih meseci događalo na tržištu, bio je pravi rat cenama i antidamping politikom. Proizvođači čelika u Evropi i SAD tražili su da se uvedu zaštitne mere na kineski čelik, koji guši njihovu čeličnu industriju. Tako je Amerika i zapretila Kini uvođenjem carinske takse od čak 500 odsto na hladnovaljani pljosnati kineski čelik.
Tržište je odmah reagovalo. Kako pokazuju poslednji podaci, cena američkog čelika je odmah porasla za 9,4 odsto, i sada iznosi 684 dolara po metričkoj toni (23. maj 2016. godine). To je najviši nivo od početka ove godine. Istovremeno je porasla i cena evropskog čelika za 2,5 odsto i sada iznosi 487 dolara po metričkoj toni. Međutim, poslednji podaci sa tržišta čelika pokazuju da je Kina uspela da doskoči Americi i to na način koji najbolje ume. Dodatno je oborila cenu čelika i to za 7,8 odsto, pa je tako 23. maja metrička tona kineskog čelika iznosila svega 333 dolara. Time je kineski čelik postao upola jeftiniji od američkog.
Ozbiljnije razmirice na čeličnom tržištu počele su još prošle godine kada je jeftin kineski čelik zavio u crno mnoge čeličane širom sveta. Kina je povećavala izvoz i proizvodnju, a gubici evropskih i američkih čeličana su rasli. Najveću cenu, kako se bar sada čini, platila je Britanija. Samo u ovoj zemlji, tokom prošle godine bez posla je ostalo više od 4.000 zaposlenih u industriji čelika, a drama je eskalirala nakon što je indijski „Tata stil” najavio povlačenje iz Engleske.
Time je u pitanje doveden opstanak 14.000 radnih mesta. Za 4.800 njih, pre desetak dana nađeno je rešenje. „Tata stil” je objavio da je okončao delimičnu prodaju imovine i to britanskoj investicionoj kompaniji „Grejbul Kepital”. Uprkos tome, oko 10.000 radnih mesta u Britaniji i dalje je pod znakom pitanja, jer kupca nema. U probleme su zapale i druge velike svetske čeličane. Španska „Selsa grupa” već sedam godina nije imala dobit, a indijski „Arcelormital”, koji je drugi najveći svetski proizvođač čelika, na kraju prošle godine bio je u gubitku od osam milijardi dolara. Za loše rezultate optužio je konkurenciju iz Kine.
I u Sjedinjenim Američkim Državama, zbog jeftinog kineskog čelika, radnici u ovoj industriji ostaju bez posla. Samo od početka godine broj zaposlenih u ovoj industriji u SAD smanjen je za 5.000, a još nekoliko hiljada radnih mesta je pod znakom pitanja. U Americi, na primer, trećinu ponude na tržištu, čini čelik iz uvoza. Vrednost uvezenog čelika iz Kine dostiže pola milijardi dolara.

Ksenijin „Spomenar”
Mnogima će biti čudan spoj toliko nespojivih ljudi, ideološki i politički, sa tolikim različitim prošlostima, koji su napisali svoje posvete Kseniji Vučić. Tako je skup njihovih uspomena, priča, eseja i fotografija postao „Spomenar”, bezazleni medij detinjstva iz daleke prošlosti. Nešto poput „Instagrama”, „Fejsbuka” ili „Tiktoka” koje na posebnom mestu čuvaju matorci.
U svakom od tih tekstova različitih žanrova otkrivaju se detalji iz njenog profesionalnog i ličnog života, a kako je njen život posmatran kroz posebnu dioptriju, kao bivše supruge i majke dece najmoćnijeg političara u Srbiji Aleksandra Vučića, nema te predrasude i kontroverze koju joj sa posebnom strašću nije nalepila cinična beogradska čaršija.
Zato je knjiga „Ksenija” izuzetno dragoceno štivo ne samo za porodicu Ksenije Vučić već i za buduće istraživače koji će pokušati da dešifruju događaje od devedestih godina naovamo. Izdavač „Spomenara” je Institut za javnu politiku Vladimira Beba Popovića, bliskog Ksenijinog prijatelja koji se nalazio ne samo na suprotnom političkom spektru već i u različitom političkom univerzumu od onoga u kojem je lebdela Ksenija. Ali, te razlike su ih zbližile, umesto da ih dodatno udalje, što je Popović detaljno i za njega neuobičajeno emotivno opisao u svom tekstu „Šolja čaja”.
Pokazujući da ume da spaja nespojivo, makar za srpsku svakodnevicu, Ksenija Vučić je očigledno posedovala dar i da svoje prijatelje okupi na jednom mestu i posle svoje smrti, poput urednika knjige Petra V. Arbutine, književnog kritičara i esejiste, koji je uređivao knjige i sarađivao na izdanjima velikana poput Milorada Pavića, Mome Kapora, Vladete Jerotića, Milovana Vitezovića. Ima ih još.
Ako tom krugu dodamo i Aleksandra Čotrića, aforističara i pisca, najbližeg saradnika lidera SPO Vuka Draškovića, koji je prve korake u novinarstvu pravio upravo sa Ksenijom Vučić u „Srpskoj reči”, nekadašnjem opozicionom glasilu Srpskog pokreta obnove, pohvataćemo detalje iz novinarske biografije Ksenije Vučić koji su promakli i koji su gotovo nepoznati.
Kako smo mi inače nacija koja pamti kraće od kokoši, dakle, najduže nekoliko dana, o decenijama je izlišno govoriti jer su za Srbe to vekovi – čime su uspeli da demantuju čak i Milankovićev kalendar – drago mi je što će oni koji to žele, a trebalo bi, imati priliku da se uvere da je ona, bez ikakve sumnje, bila jedna od najtalentovanijih novinara svog vremena.
Završivši Istoriju umetnosti na Filozofskom fakultetu u Beogradu, sa obrazovanjem koje se smatra aristokratskim, ona se ne bavi Modiljanijem ili Dalijem, već zaranja u mistični svet srpske politike. Devojka sa Dorćola, iz ugledne porodice koja je takođe ideološki raspolućena, a tako je bilo oduvek i tako će biti zauvek u Srba, Ksenija traži svoj put između desničarskog i monarhističkog glasila i alternativnog Radio Indeksa, koji emituje nove talase mladalačkog bunta generacije koja je imala svoje nade, snove i ideale. Radila je i za VIN produkciju Gordane Suše, koja je bila na suprotnom polu Ksenijinih desničarskih stavova, ali je to nije remetilo da uradi neke od nezaboravnih priloga koja je ta produkcija stvorila. Sa Indeksa je otišla na Studio B, najvažniji medij beogradske čaršije tokom devedesetih. Kada je Zoran Đinđić postao gradonačelnik Beograda, prvi intervju dao je novinarki Studija B – Kseniji Vučić.
Prihvatio sam ideju Bebe Popovića da iščitam stare tekstove „Srpske reči”, koju mi je poslao Čotrić, ali sam robovao predrasudama. Znao sam da je pravila odlične televizijske intervjue na Televiziji Pink sa Edijem Ramom, Nikolom Gruevskim i još nekoliko krupnih političkih zverki iz domaće radinosti. I to je to. Kako u „Spomenaru” ima izuzetnih i emotivnih priloga Elme Zukorlić, Jelene Trivan, Aleksandre Janković, Vladimira Đukanovića, Vanje Udovičića, kao svedočanstvo o njihovom bliskom odnosu bilo mi je zaista dragoceno da pročitam njene davne intervjue iz „Srpske reči”. Nizali su se razgovori sa jednim od osnivača Demokratske stranke filozofom Slobodanom Inićem, rediteljem i predsednikom JUL-a Ljubišom Ristićem, bivšim šefom komunista Dražom Markovićem, glumačkom gromadom Ljubom Tadićem, dramskim piscem Aleksandrom Popovićem...
Zato je veoma važno Ksenijino pisanje posmatrati u tom istorijskom kontekstu nekada velike zemlje, gde vladaju lude šeširdžije u zemlji čuda, na samoj svetskoj granici ideologija, vera i galaksija. Energična, vedra i razborita devojka, još novinarski devojčurak, želi da odgonetne tajnu sedmog pečata, ali srpskog. Ulazi u redakciju gde pišu profesori univerziteta, pisci i intelektualci koji su za kralja i otadžbinu, ali ne samo oni već i novinari sa drugačijom ideološkom matricom. Od žestoke Dane Drašković, matematičara Milana Božića, akademika desne orijentacije Nikole Miloševića i Koste Čavoškog, predsednice Građanskog saveza Vesne Pešić. U tu šaroliku galeriju ličnosti i likova umešali su se i Gordana Suša, Nadežda Gaće, Radivoj Cvetićanin, Mihajlo Kovač, Ejub Štitkovac, tako da su se, i pored dominacije stavova SPO, mogle videti i drugačije političke boje, po principu do tada nepoznatog umetničko-političkog pravca, srpskog kubizma.
Ksenija odmah kreće u akciju, ne dozvoljava da je zvučna imena prestrave, već se nameće upravo intervjuima koji značajno podižu rejting krunskog dvonedeljnika u Republici. Jedna od najboljih reportaža iz tog vremena je upravo njena, opis neuspelog intervjua sa tadašnjim gospodarem života i smrti u Srbiji, Željkom Ražnatovićem Arkanom u Erdutu. Trebalo je mnogo hrabrosti za takav tekst i ona ga je imala.
Ponovo treba staviti Ksenijin novinarski angažman u novi kontekst, a to je njena veza i brak sa Aleksandrom Vučićem, zato što je mačističko društvo poput našeg, robujući stereotipima o supruzi tadašnje mlade političke zvezde u usponu, a kasnije i najmoćnije političke figure u Srbiji, po automatizmu Kseniju smestilo u otrcani kliše Vučićeve supruge. I kod većine je tamo ostala i kada su okončali bračnu zajednicu. Takva vrsta olakog klasifikovanja žena – „ma daj, da nije bilo Vučića” – jedna je od najvećih nepravdi učinjenih prema nekoj koleginici u srpskom novinarstvu.
Iako se tada nije moglo ni naslutiti dokle će Vučić dogurati, etiketa joj je prilepljena po starom običajnom pravu, a samo je uži krug novinarskog esnafa znao koliko je Ksenija bila svoja, talentovana i autentična. Nisam bio njen prijatelj, već kolega. Kako sam za njen novinarski forsaž saznao tokom sklapanja ove knjige, a ona je imala sve resurse da to odavno razglasi na sva zvona, sada mi je mnogo jasnije zašto je imala toliko raznobojnih prijatelja upisanih u „Spomenar”.

„Njujork tajms”: Amerika šalje Ukrajini stare modele kasetne municije - ne eksplodira odmah
SAD planiraju da Ukrajini pošalju stare modele kasetne municije koje u 14 odsto slučajeva ne detoniraju odmah, piše „Njujork tajms”.
Prema podacima lista, Pentagon uverava da su modernizovali model. Međutim, poboljšan je samo domet projektila, koji još uvek sadrži granate, čiji procenat neispravnosti je američki vojni resor opisao kao neprihvatljivo visok.
Prema pisanju „Njujork tajmsa”, pukovnik vojske u penziji Al Vosburg, koji je prošao obuku za uklanjanje eksplozivnih ubojnih sredstava, rekao je da će proces čišćenja područja nakon upotrebe ovakvih projektila potrajati, jer se ne mogu ručno pomerati. Pored toga, biće potrebna edukativna kampanja za stanovništvo koje će se vratiti na ove teritorije i koje bi moglo da strada od neeksplodiranih granata.
Savetnik za nacionalnu bezbednost američkog predsednika Džejk Salivan saopštio je 7. jula da su SAD odlučile da isporuče kasetnu municiju Ukrajini, čijoj se upotrebi UN protive. On je takođe napomenuo da je Kijev Vašingtonu dao pisane garancije za minimiziranje rizika za civile prilikom upotrebe ove vrste municije.

Tri osobe povređene u lančanom sudaru na auto-putu Beograd-Zagreb
Tri osobe su povređene večeras u lančanom sudaru na auto-putu Beograd-Zagreb u smeru ka gradu kod Zmajeve pumpe, rečeno je Tanjugu u MUP-u.
U sudaru su učestvovala dva putnička vozila i jedan kamion, a tri osobe koje su se žalile na povrede zbrinule su ekipe hitne pomoći.
Automobil SUV marke ''audi'' i drugo vozilo su od siline udara u potpunosti uništeni, dok je na kamionu pričinjena manja materijalna šteta.
Zbog sudara je na tom delu auto-puta formirana dugačka kolona, prenosi Tanjug.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Greška poreznika košta privatnike milijardu dinara
Vlasnici firmi koji su od 2013. do 2015. godine po osnovu Zakona o akcizama iskoristili pravo na povraćaj plaćene akcize na dizel gorivo, moraće po svoj prilici taj novac da vrate Poreskoj uprave, jer su poreznici naknadnim tumačenjem zakona utvrdili da privrednici nisu ni imali pravo na ova sredstva!
 
Umesto izvinjenja za sopstveni propust i očigledno nepoznavanje Zakona o akcizama, poreznici su rešili da kazne krajnje kupce, uprkos tvrdnjama vlasnika ovih firmi da su oni koristili samo ono što im zakon dozvoljava, te da novac niko nije mogao da dobije, a da prethodno Poreska uprava to nije aminovala.
Svaka od firmi koja je konkurisala za povraćaj akcize morala je da zadovolji kriterijume Ministarstva finansija. Zakonodavac je predvideo da pravo na refakciju akciza imaju pravna i fizička lica i preduzetnici, ukoliko dizel koriste za transport, prevoz tereta u unutrašnjem rečnom saobraćaju, za poljoprivredne svrhe, grejanje i industrijske svrhe, pod uslovom da derivate kupuju od uvoznika, odnosno proizvođača i da su na to pogonsko gorivo platili propisani iznos akcize.
Uslov da se ostvari pravo na povraćaj para imao je krajnji kupac koji je platio račun u kome stoji obračunati iznos akcize, ili svako ko ima fiskalni isečak, odnosno račun da je platio gorivo.
Radiša Mitrović, vlasnik firme „Iva agrar” iz Lajkovca, kaže za naš list da prema obračunu poreznika mora da vrati više od 50 miliona dinara, koliko je ukupno dobio po osnovu refakcije akcize na dizel gorivo koje koristi za radove u kamenolomu.
– Ukoliko se dogodi da mi poreznici blokiraju račun na iznos od 406.000 evra, direktno dovode u pitanje sudbinu svih zaposlenih, ali i firmu, jer nećemo moći da radimo. Posebno je pitanje što ova firma već ima ugovorene poslove s Kinezima s kojima gradimo Koridor 11 – kaže ovaj vlasnik preduzeća i pita kakva se poruka šalje potencijalnim investitorima u Srbiji, ako se prave ovakvi propusti.
On nema nameru da ispravlja greške poreznika još manje da ih plaća, već da istraje na sudu, jer ima uveravanja advokata da poreznici ne mogu da dobiju ovaj slučaj na sudu, budući da se radi o njihovoj gruboj grešci.
– Na sastanku u Privrednoj komori Srbije, održanom pre dva dana, oko 15 vlasnika firmi, koji su se obratili za pomoć, nije uspelo da postigne bilo kakav dogovor s predstavnicima Ministarstva energetike, finansija i Poreske uprave. Naprotiv. Predočeno nam je da će poreznici narednih dana poništavati naša rešenja i da će u  ponovljenom postupku pokušati da dokažu kako smo svi mi koji smo dobijali novac protekle dve godine, imali nepotpunu dokumentaciju da bismo ostvari pravo na refakciju – kaže Mitrović.
Poreznici su se ponudili, kaže on, da im olakšaju utoliko što bi oštećeni novac mogli da vraćaju u ratama!
Njegove kolege iz privatne firme „Kaolina” Valjevo, koja se bavi proizvodnjom sredstava za prečišćavanje voda, kažu, da su za ceo slučaj saznali krajem aprila ove godine, kada su uredno podneli novi zahtev za povraćaj akcize na gorivo, nakon čega su odbijeni.
Preračunom poreznika ova firma bi trebalo da vrati 17 miliona dinara, što će biti vrlo veliki udar na 35 zaposlenih i njihova dalje poslovanje.
U „Kaolini” priznaju da im je ovaj novac od akciza u protekle dve godine dobrodošao, jer su mogli da ulažu u dalju proizvodnju, ali im nije jasno zašto bilo ko od njih sada treba da plaća tuđe greške.
Kako saznajemo, Privrednoj komori Srbije do sada se za pomoć javilo 20 oštećenih privrednika kojima je već stiglo obaveštenje poreznika o obaveznom vraćanju para. Prema prvim procenama reč je o dugu od oko milijardu dinara koji će pasti na leđa privrednika koji su sve radili po zakonu. Inače, akcize na gorivo od 2013. do 2105. godine iznosile su za gasno ulje od 46 do 50 dinara po litri.
Na pitanje ko je kriv što je zakon dve godine pogrešno tumačen i šta poreznici nude kao rešenje vlasnicima firmi, u Poreskoj upravi Srbije, kažu, „da preduzimaju sve zakonom propisane mere i radnje u cilju zaštite javnog interesa”.
Oni dodaju da su uslovi, način i postupak za ostvarivanje prava na refakciju plaćene akcize na derivate nafte propisani odredbama Zakona o akcizama, Pravilnika o bližim uslovima, načinu i postupku za ostvarivanje prava na refakciju plaćene akcize na derivate nafte i biotečnosti, Zakona o akcizama, koji se koriste kao energetska goriva u proizvodnji električne i toplotne energije ili u industrijske svrhe, kao i odredbama Pravilnika o tehničkim i drugim zahtevima za tečna goriva naftnog porekla.

Šta potpisuju Beograd i Peking
Koliko god to Srbima zvučalo kao beznačajan detalj, kad je kineski predsednik Si Đinping prošle godine posetio Veliku Britaniju, princeza Kejt Midlton nosila je crvenu haljinu. Ona nije bila jedina koja je za tu priliku izabrala stajling u boji kineske zastave. Na crvenom tepihu, sva u crvenom čekala ga je i Tereza Mej, britanska ministarka unutrašnjih poslova. Gde god da se našao, na stolu su ga čekale cvetne dekoracije od crvenih ruža, stazama koje je hodao Britanci su prostirali crveni tepih. O tome da se sa kraljicom vozao zlatnim kočijama posred Londona da i ne govorimo.
Kao epilog ovakvog dočeka, između Britanije i Kine sklopljeni su trgovinsko-investicioni poslovi vredni čak 40 milijardi funti. Samo u Blok „C“ nuklearne elektrane „Hinkli point” Kinezi će uložiti šest milijardi funti. Dnevni list „Gardijan” ovaj industrijski projekat nazvao je „zlatnom erom” britansko-kineske saradnje.
Šta će se u Srbiji promeniti nakon posete kineskog predsednika Si Đinpinga i kakav protokol i program za njega spremaju državni zvaničnici?
Kinesko ministarstvo spoljnih poslova najavilo je pre dva dana da će predsednik Si Đinping u periodu od 17. do 22. juna posetiti Srbiju, Poljsku i Uzbekistan. „Čajna dejli” piše kako Srbija neguje duboko tradicionalne odnose sa Kinom, kao prijateljskom zemljom i podseća da je još 2009. potpisano strateško partnerstvo naše dve države. Srbija je bila prva zemlja centralno-istočne Evrope koja je takav dokument potpisala sa Kinom, podseća „Čajna dejli”.
Kako „Politika” saznaje, tokom predstojeće posete biće potpisano čak 18 međudržavnih sporazuma, a najviše njih biće iz oblasti građevinarstva i infrastrukture. Prema našim informacijama, biće osnovan i zajednički centar za infrastrukturu. Tema razgovora biće i deonica Surčin–Obrenovac koja će spojiti Koridore 10 i 11, ali i modernizacija pruge Beograd–Budimpešta, o kojoj se govorilo još tokom posete kineskog premijera Li Kećenga krajem 2014. godine.
Takođe, biće formirana i zajednička srpsko-kineska poslovna komora, potpisani sporazumi u oblasti kulture, ali i energetike. Predviđen je i jedan opšti sporazum o strateškim odnosima Srbije i Kine.
Prethodnih dana već je isticano kako će Srbija imati vodeću ulogu u okviru projekta „Jedan pojas, jedan put“. Reč je o saradnji Kine i još 16 zemalja centralne i istočne Evrope. Ovaj megaprojekat, koji još nazivaju i „Novi put svile“ vredan je 13 milijardi dolara. Za Srbiju je, prema dosadašnjim najavama, izdvojeno 1,5 milijardi dolara. Inače, ukupna trgovinska razmena Kine i 16 evropskih zemalja, iznosi 60 milijardi dolara.
Kao primer uspešne saradnje između Srbije i Kine najčešće se spominje most Zemun–Borča. Nezvanično, ranije se govorilo da su kineski investitori zainteresovani i za PKB, za koji država i grad Beograd još nisu našli rešenje.
Protokol se za sada drži u strogoj tajnosti, ali ono što je poznato je da će Si Đinping sigurno posetiti „Železaru Smederevo”, koju je 18. aprila preuzeo kineski „Hestil” za 46 miliona evra. Prema našim saznanjima, Benk of Čajna odobrila je „Hestilu” kredit od 600 miliona dolara za investicije i obrtna sredstva. Predviđeno je da u narednih pet godina najmanje polovina tog iznosa bude investirana u srpsku čeličanu. Kako se navodi na zvaničnom internet sajtu ove  kompanije, „Hestilov” plan je da od „Železare Smederevo” napravi najkonkurentniju čeličanu u Evropi.
Kineska ambasada saopštila je i neke detalje posete. Najpre će predsednici Si Đinping i Tomislav Nikolić položiti kamen-temeljac za izgradnju srpsko-kineskog kulturnog centra. Njih dvojica će, takođe otkriti i spomenik Konfučiju, kao i tablu sa Konfučijevom ulicom i otvoriti Trg prijateljstva između Srbije i Kine. Predviđeno je polaganje venaca nastradalim službenicima kineske ambasade u NATO bombardovanju 1999. godine.

Mini OPEK posle pola veka u Srbiji
Srbija i njen Nacionalni naftni komitet ponovo će u četvrtak 16. juna, posle 46 godina, od kada je OPEK (Organizacija zemalja izvoznica nafte) prvi i jedini put zasedao na Brionima, u bivšoj velikoj Jugoslaviji, biti domaćin globalnog skupa naftaša – OPEK-a u malom. Međunarodni energetski skup, koji se održava u Beogradu, okupiće više od 170 predstavnika naftnih eksperata iz 70 zemalja sveta, od Rusije, SAD, Irana, Kirgistana, Norveške, Češke, Brazila, pa do Indije i drugih, koji će govoriti o perspektivama naftnog sektora u „energetskom miksu budućnosti”, što je i zvaničan naziv skupa.
S obzirom na aktuelnu temu i turbulencije u naftnom sektoru koje potresaju ceo svet, o trendovima u naftnoj industriji od 2030. do 2050. godine, govoriće predstavnici „Gaspromnjefa”, Svetskog naftnog saveta, ali i savetnik komesara za energetiku Evropske unije. Tema će biti i energetska bezbednost zemalja gde će predstavnici Centra za energetske studije Češke izneti svoja iskustva.
Kako kompanije posluju u vreme kada je nafta doživela istorijski pad predočiće predstavnici poznatih svetskih kompanija – „Statoila” iz Norveške, Tjumenske naftne kompanije koje su u velikoj meri pogođene ovakvim kretanjem cene crnog zlata, jer redom beleže gubitke.
Na skupu će govoriti i eksperti sekretarijata Energetske zajednice i Međunarodne agencije za energetiku. Predstavnik Irana, zemlje članice OPEK, reći će i šta će biti s viškovima nafte koji su i dalje veći od tražnje, budući da se prema poslednjim najavama iz ove organizacije očekuje da će se višak na svetskom tržištu najverovatnije smanjiti, što će uravnotežiti tržište do kraja ove godine.
Cene nafte trenutno su nešto malo ispod 50 dolara za barel, što je duplo skuplje nego samo pre pola godine, kada se barel prodavao ispod 25 dolara.
– Predstavnici svetskih naftnih kompanija, predočiće javnosti kakva je budućnost najmoćnije industrijske grane na svetu, nafte – kaže za naš list Petar Škundrić, predsednik Nacionalnog naftnog komiteta Srbije, koji je deo globalne organizacije sa sedištem u Londonu.
Nafta će bez obzira na najnovija dešavanja, koja nisu samo posledica globalnih, strateških i političkih interesa velikih sila, i u naredih pola veka ostati dominantan energent.
– U ukupnoj proizvodnji učešće crnog zlata biće između 70 i 80 odsto. Istovremeno su dokazane rezerve fosilnog goriva dovoljne da zadovolje potrebe u narednih 100 godina – kaže Škundrić.
Važno je da se, kaže, u narednom periodu utvrde prave rezerve domaće nafte i da li je to ovih 10 miliona tona, koje se sada proizvedu, ili je to više.
– Naftna industrija Srbije u ovom času samo po osnovu domaće proizvodnje nafte puni budžet sa 12 do 13 odsto, a ukupna energetika od 20 do0 30 odsto – dodaje Škundrić.
Na pitanje da prokomentariše informaciju koja se pojavila u medijima da Srbija ima rezerve nafte samo za 18 dana, odgovara da to nema nikakve veze s nestašicom nafte ili goriva, kako može na prvi pogled da se shvati, već da Srbija kao član Energetske zajednice Jugoistočne Evrope mora do 2023. godine na zalihama da ima pola miliona tona kolika je procenjena dnevna potrošnja nafte i derivata za 61 dan.
Reč je o kriznim rezervama, koje moraju da se obezbede, s tim što se zalihe menjaju svake godine u zavisnosti od potrošnje u prethodnoj godini. Drugo je pitanje zašto Srbija u ovom času nema većih zaliha, ako se od prošle godine državne rezerve nafte kupuju od nadoknade koju na svaki litar goriva plaćaju potrošači i proizvođači po 3,12 dinara na svaki litar goriva, što je dodatni razlog zbog koga je gorivo skuplje u maloprodaji.
On se osvrnuo i na domaće rezerve nafte iz uljnih škriljaca, čije se zalihe u Aleksincu procenjuju na oko dve milijarde tona škriljaca.
– To su količine dovoljne za 70 godina srpske potrošnje nafte, kaže Goran Radosavljević, generalni sekretar ovog naftnog komiteta.
U tom smislu, plan je bio da NIS nastavi s istraživanjima započetim još osamdesetih godina, budući da je domaća proizvodnja najsigurnija i najjeftinija, iako je ovde reč o skupoj tehnologiji prerade, kaže bivši ministar energetike i dodaje da je niska cena crnog zlata poslednjih godina usporila ova istraživanja.

Stradao u udesu autobusa i automobila
Pančevo – Jedna osoba je poginula a druga teško povređena u saobraćajnoj nesreći koja se ujutru dogodila u Pančevu, na uglu ulica Dimitrija Tucovića i Moše Pijade. U sudaru autobusa prevoznika „Autokodeks” i putničkog automobila „škoda fabija” stradao je L. V. (1958), a njegov saputnik Ž. D. (1967) je u stanju kome, sa prelomom lobanje upućen u Urgentni centar u Beogradu.
„Posle obavljenog pregleda skenerom i ostalih ispitivanja, utvrđeno je da je povređeni u izuzetno teškom stanju i odmah je kolima hitne pomoći upućen u Urgentni centar u Beogradu neurohirurgu, na reanimaciju i nastavak lečenja”, kaže hirurg dr Dušan Stojić, zamenik direktora Opšte bolnice Pančevo.
Uviđaj je obavila pančevačka policija, a prema informacijama iz pančevačkog tužilaštva, na mesto događaja pozvan je i veštak saobraćajne struke.
Autobus koji se kretao iz pravca Beograda udario je u vozilo „škodu” beogradske registracije, koje je u raskrsnicu ušlo iz pravca sela Jabuka, dok se drugo vozilo, „sitroen”, u kojem nije bilo povređenih, kretalo iz pravca centra grada ka Jabuci. Udes se desio na samoj raskrsnici, uzroci se utvrđuju, a autobus koji je učestvovao u saobraćajnoj nesreći je poslat na vanredni tehnički pregled.

Sudije neće odgovarati za oslobađanje Subotića
Vrhovni kasacioni sud (VKS) utvrdio je da je Apelacioni sud u Beogradu, odlučujući u postupku protiv Stanka Subotića Caneta i njegovih saradnika, povredio zakon jer nije prihvatio ključne dokaze tužilaštva protiv okrivljenih, zbog čega su oni pravosnažno oslobođeni od optužbi za krijumčarenje cigareta tokom devedesetih godina. Kako je za „Politiku” potvrdila Biljana Rakić, portparolka VKS, ovaj sud usvojio je zahtev za zaštitu zakonitosti koju je na odluku da se Subotić oslobodi od odgovornosti, na inicijativu Tužilaštva za organizovani kriminal (TOK) uložilo Republičko javno tužilaštvo.
Ovom odlukom VKS, međutim, nije osporena pravosnažnost presude Apelacionog suda od kraja decembra prošle godine kojom su Subotić i drugi okrivljeni zbog nedostatka dokaza oslobođeni dela optužbi koje su ih teretile za krijumčarenje cigareta, dok je drugi deo optužbi odbijen zbog nastupanja apsolutne zastarelosti krivičnog gonjenja. Zakon propisuje da pravosnažna presuda ostaje na snazi i da ne može da se menja na štetu okrivljenog.



I jemstvo bilo sporno

Tokom postupka koji je vođen protiv Subotića, licitirano je iznosima koje je ovaj okrivljeni nudio na ime jemstva. Posebno odeljenje Višeg suda u Beogradu 2013. godine konačno je pristalo da se za jemstvo od 538.000 evra brani sa slobode. Iznos je prihvaćen iako je Subotić tri puta pre toga davao znatno veće sume. U jednom momentu ponudio je čak pet miliona evra, do tada najviši ikada ponuđeni iznos za jemstvo u srpskom pravosuđu.

U odluci VKS, objavljenoj na sajtu ove pravosudne ustanove, navodi se da Apelacioni sud u drugostepenom postupku, kao dokaz, nije prihvatio fotokopije dokumenata koje mu je podnelo TOK a kojima bi se potvrdilo krijumčarenje cigareta. Činjenicu da prilažu fotokopiju dokumenata, TOK je u drugostepenom postupku obrazložio tvrdnjama da su originali uništeni, kako bi se prikrile kriminalne radnje.
Po oceni VKS, a nasuprot stavu Apelacionog suda, zakonom nije propisano da isključivo overena fotokopija isprave može da ima karakter dokaza. Ovaj sud dalje navodi da se „činjenice u krivičnom postupku mogu dokazivati svim dokazima, osim onima koji su sami po sebi ili po načinu pribavljanja u suprotnosti sa ZKP-om, dakle i neoverenom fotokopijom isprave”.
Iako je utvrđeno da nisu postupali u skladu sa zakonom, članovi veća Apelacionog suda koje su činili: predsednik veća i sudija izvestilac Zoran Savić, predsednik Apelacionog suda Duško Milenković, Mira Popović, Jasmina Vasović i Dragoljub Đorđević, neće snositi nikakvu odgovornost.
– Ne može sudija da odgovara zbog svog pravnog stava. U tom smislu štiti ga Zakon o sudijama, Ustav… Ukoliko bi sudija, u ovom konkretnom slučaju, bio pozvan na odgovornost to bi značilo da se dira u njegovu nepristrasnost, pa u krajnjem slučaju i njegovu nezavisnost – rekla je za „Politiku” disciplinski tužilac Mirjana Ilić.
Pravnosnažna odluka kojom je od 23. decembra 2015. godine Stanko Subotić slobodan čovek, kako saznajemo, doneta je većinom glasova. To znači da je neki od petoro sudija iz veća koje je odlučivalo, izdvojio svoje mišljenje, odnosno nije se slagao da on bude oslobođen od odgovornosti.
Iako je Subotića optužnica teretila da je bio na čelu grupe koja je švercovala cigarete tokom 1995. i 1996. godine i koja je na ovaj način oštetila budžet za 28 miliona maraka i šest miliona dolara, njegovu krivicu sud nije uspeo da dokaže. Apelacioni sud u Beogradu pravosnažno ga je, krajem decembra prošle godine, posle osam godina suđenja, oslobodio odgovornosti za sva dela.
Posle ukidanja prvostepene presude, kojom je oktobru 2011. godine Subotić osuđen na kaznu zatvora od šest godina, Apelacioni sud je naložio da se suđenje okrivljenima ponovi. Drugo sudsko veće je u ponovljenom postupku donelo oslobađajuću presudu. Tada je veće zaključilo da su dela iz 1995. godine zastarela, a da za šverc cigareta tokom 1996. godina nema dokaza.
Apelacioni sud je i drugu, ovog puta oslobađajuću presudu ukinuo i odlučio da otvori pretres u ovom slučaju. Za sedam meseci 2015. godine, odlagan je čak četiri puta iako se o mogućnosti da slučaj zastari govorilo mesecima unazad.
Tužilaštvo bez odgovora
Povodom odluke Vrhovnog kasacionog suda da prihvati zahtev Republičkog javnog tužilaštva za zaštitu zakonitosti, „Politika” je juče kontaktirala ovo tužilaštvo. Iako smo ih zamolili za komentar i za navode zahteva, do zaključenja ovog broja nam nije odgovoreno.

Hag izriče 30. juna presudu Stanišiću i Župljaninu
Žalbeno veće Haškog tribunala izreći će 30. juna presudu u slučaju Miće Stanišića i Stojana Župljanina, bivših visokih zvaničnika Republike Srpske, saopšteno je danas. Stanišić, bivši ministar unutrašnjih poslova RS, i Župljanin, nekadašnji načelnik Centra za regionalnu bezbednost u Banjaluci, osuđeni su prvostepeno na po 22 godine zatvora zbog učešća u udruženom zločinačkom poduhvatu s ciljem trajnog uklanjanja bosanskih muslimana i Hrvata u Bosni i Hercegovini, od aprila do decembra 1992. godine.
Prema navodima prvostepene presude, mnogobrojni zločini počinjeni su u 20 opština u BiH, uključujući Prijedor, Sanski Most, Banjaluku, Zvornik, Donji Vakuf, Bijeljinu, Brčko i Pale. Većina zaključaka suda odnosi se na zločine u više od 50 zatočeničkih objekata, uključujući logore Omarska, Keraterm i Trnopolje, koje su osnovali pripadnici snaga bosanskih Srba. U njima su zatočenici premlaćivani, mučeni, izloženi seksualnom nasilju, ponižavani i psihički zlostavljani. Mnogi zatočenici su ubijeni ili su umrli od posledica zlostavljanja.
Udruženi zločinački poduhvat nastao je, po uverenju pretresnog veća, najkasnije prilikom osnivanja Skupštine srpskog naroda u BiH 24. oktobra 1991. godine. To je dovelo do nasilnog preuzimanja kontrole nad opštinama i kampanje terora i nasilja. Sud smatra da je rukovodstvo bosanskih Srba upravljalo događajima koji su se odvijali u opštinama, sa ciljem stvaranja srpske države, etnički što čistije, uklanjanjem bosanskih muslimana i Hrvata.
Stanišić je osuđen za zločine u 20 opština – za progon kao zločin protiv čovečnosti, kao i za ubistva i mučenja kao kršenje zakona ili običaja ratovanja. On je oslobođen krivice za istrebljenje kao zločin protiv čovečnosti. Župljanin je, prema prvostepenoj presudi kriv za zločine u osam opština u BiH – za progon, ali i za istrebljenje, ubistvo i mučenje kao kršenje zakona ili običaja ratovanja.
Optužnica protiv Stanišića podignuta je 2005, a protiv Župljanina 1999. godine, ali je sud prihvatio predlog tužilaštva i objedinio oba postupka u jedan. Stanišić se predao sam i prebačen je u pritvorsku jedinicu tribunala 11. marta 2005, dok su Župljanina uhapsile srpske vlasti u Pančevu i predale Hagu 21. juna 2008. godine. Obojica optuženih izjasnila su se da nisu kriva. Suđenje je počelo 14. septembra 2009, a završeno je 1. juna 2012. godine. Žalbe na prvostepenu presudu podneli su i tužilaštvo i odbrana.

Svedok A1 nije prepoznao Đorđa Prelića
Svedočenjem zaštićenog svedoka A1, sa kojeg je bila isključena javnost, pred Višim sudom u Beogradu nastavljeno je suđenje Đorđu Preliću, optuženom za ubistvo francuskog navijača Brisa Tatona 2009. godine u centru Beograda. Prema nezvaničnim saznanjima, tokom kratkog svedočenja, zaštićeni svedok je rekao da se ne seća detalja spornog događaja, osim „jedne baklje”. Okrivljeni Prelić je, kako „Politika” nezvanično saznaje, od svedoka zatražio da kaže da li ga prepoznaje, odnosno da li može da potvrdi da je on učestvovao u sukobima navijača Partizana i francuskog Tuluza, što A1 nije mogao.
Javnost je sa ovog svedočenja bila udaljena na zahtev Prelićevog branioca Maje Trkulje koja je sudu rekla da odbrana „ne može da veruje samo onome što čuje, već da želi i da vidi tog svedoka”.
– Ja ne znam da li tom svedoku neko šapuće šta treba da kaže, ne vidim njegovu mimiku – obrazložila je Trkulja.
Posle kraće pauze koja je određena kako bi članovi sudskog veća odlučili o zahtevu advokata, sudija Olivera Pajić je saopštila da će svedok A1 govoriti iza „zatvorenih vrata”, ali da će slika zaštićenog svedoka biti zamućena, a glas izmenjen. Osim pomenutog svedoka, u istom svojstvu, pred sudskim većem juče je trebalo da da iskaz još njih petoro, ali se oni, kako je navela sudija, nisu odazvali pozivu. Među njima je i advokat Aleksandar Aleksić, kojeg je sud zbog neodazivanja kaznio sa 20.000 dinara.
Podsetimo, punomoćnik porodice Taton Slobodan Ružić predložio je sudu na prethodnom suđenju da se kao svedok sasluša advokat Aleksić koji će, kako je rekao, potvrditi da je iskaz svedoka Svetlane Bubanje Bucke, koja je saslušana na jednom od prethodnih pretresa – lažan. Viši sud je, podsetimo, u junu prošle godine odobrio ponavljanje suđenja Preliću s obzirom na to da se u toku procesa nalazio u bekstvu zbog čega je u odsustvu osuđen na 15 godina zatvora. Takođe, sud mu je obustavio izvršenje kazne zatvora pošto mu je odobreno ponavljanje suđenja i odredio mu pritvor zbog opasnosti od bekstva.
Prelić je uhapšen u februaru 2013. godine u blizini Barselone po srpskoj poternici, posle višegodišnjeg skrivanja, pošto je iz Srbije pobegao odmah posle incidenta u centru Beograda, kada su navijači Partizana napali navijače koji su došli da bodre fudbalere Tuluza. Srbiji je izručen u junu 2014. godine. Suđenje se za sad ponavlja samo u odnosu na njega, mada u narednom periodu može da se očekuje da se postupak ponovi i u odnosu na Dejana Puzigaću – poslednjeg optuženog koji je bio u bekstvu, a uhapšen je u Atini prošle godine i pre nekoliko meseci izručen Srbiji.

Više tužilaštvo apeluje da se ne traži ubrzanje postupaka
Povodom interesovanja medija za postupke koji se vode u Višem javnom tužilaštvu u Beogradu, uključujući rušenje objekata u Savamali, to tužilaštvo je danas apelovalo da se ne traži ubrzavanje krivičnih i predistražnih postupaka.
„Više javno tužilaštvo ovim putem se obraća svim medijima, političarima i drugim pojedincima i institucijama da ne traže ubrzavanje krivičnih i predistražnih postupaka, jer se u Višem javnom tužilaštvu u Beogradu sve istrage sprovode u skladu sa zakonom u najboljem interesu pravde i građana Srbije”, navodi se u kratkom saopštenju tog tužilaštva dostavljenog Tanjugu.
Tužilaštvo dodaje da će obavestiti javnost o rezultatima sprovedenih istraga, kada postupci budu okončani.

I neobični zakoni se moraju poštovati
Zakoni se moraju poštovati ako hoćemo da budemo deo civilizovanog sveta. Srbija je već dostavila pregovaračke pozicije za poglavlja o vladavini prava i time iskazala svoju spremnost da svoj pravni sistem reformiše pa i da ga približi Evropskoj uniji i standardima prava koje tamo postoje i poštuju se. Latinska izreka Ignorantia iuris nocet – nepoznavanje prava škodi, znači da nas nepoznavanje neke pravne obaveze ne opravdava i ne oslobađa odgovornosti. Ovo nije samo izreka, već je deo i sadašnjeg pozitivnog pravnog poretka svake civilizovane države. Zato bi put u Evropu valjalo da „popločamo” poznavanjem prava i pravnog sistema država članica. A to nije baš jednostavno.
Zakoni nekad mogu da zvuče nerazumljivo, ali ipak uvek postoji neki razlog za njih. Od zakona da banane moraju da imaju određenu veličinu i širinu i kakvu ćete sijalicu koristiti u svom domaćinstvu, do toga da vam je određeno i kakvu ćete boju kante za papir da koristite. Ili da pečete rakiju pod veoma kontrolisanim zakonskim uslovima. U Hrvatskoj i Bugarskoj koje su već u EU, zbog straha od kazni, rakija se više ne peče nasred dvorišta, nego krišom, po šupama i podrumima. Takođe, više nema ni tabli pored puta na kojima piše „prodajem rakiju”.

U gradu na Temzi građani smeju da pređu sa stadom ovaca preko londonskog mosta bez plaćanja putarine i da teraju guske

 
Pravo na proizvodnju domaće brlje može da bude barijera za ulazak u članstvo u EU, mnogo više od pristanka na kaznu ako ne držimo dete za ruku dok se ono igra balonom napunjenim helijumom. Kažnjivo je i klanje prasadi ispod 25 kilograma „žive vage”, kao i raspaljivanje roštilja van mesta obeleženog za tu vrstu zabave, ali i pikavca bačenog bilo gde osim u pepeljaru pa u kantu određene boje i namene.
Neki zakoni pojedinih evropskih zemalja mogu da nam  izgledaju strogi i nelogični, a neki bizarni i smešni, ali moraju da se poštuju.
U Britaniji muškarac koji oseti potrebu da urinira na javnom mestu sme to da uradi samo po zadnjem točku svog automobila pod uslovom da desnu ruku drži na vozilu. Trudnice sa istom mukom su abolirane i mogu to da obave bilo gde i bilo kako. U Londonu je zabranjeno voditi ljubav na parkiranom motociklu, kao i zaustavljati taksi ako imate kugu. U gradu na Temzi građani smeju da pređu sa stadom ovaca preko londonskog mosta bez plaćanja putarine i da teraju guske. U Liverpulu zakon dozvoljava prodavačicama da budu u toplesu, ali samo u prodavnicama tropskih ribica. Ako ste naopako zalepili poštansku marku s likom britanske kraljice, počinili ste akt izdaje i sledi oštra kazna, makar na papiru.

U Nemačkoj možete s 18 godina postati savezni kancelar, ali tek s napunjenom 21 postajete potpuno krivično odgovorni

 
Po britanskim propisima u vezi sa regulisanjem poreza, poreskom službeniku morate da kažete sve što ne želite da on zna. Baš takva je formulacija tog propisa. Vlada Velike Britanije po zakonu sme da primeni silu kao odbranu od vanzemaljaca. Ali samo ako nemaju dozvolu iste vlade za invaziju!
Ukoliko posetiocu zgrade parlamenta u Velikoj Britaniji pozli, obezbeđenje ga odmah iznosi napolje jer svako ko umre u toj zgradi, ima pravo na pogreb o trošku države i uz državne počasti.
U Nemačkoj možete s 18 godina postati savezni kancelar, ali tek sa napunjenom 21 postajete potpuno krivično odgovorni.
U Danskoj ste prema zakonu obavezni da svaki put pre nego što upalite automobil proverite ispod njega kako biste bili sigurni da tu nije zaspalo neko dete. Ali nije strašno ako završite u zatvoru, pošto bežanje iz njega nije zabranjeno zakonom! Kod nas je zabranjeno ali nije kažnjivo. Zvuči kao dobar vic, ali ako ste u restoranima u Kopenhagenu posle ručka ostali gladni, niste dužni da platite. Kako li bi taj propis prošao kod nas, može da se nagađa.
U Budimpešti parovi koji vode ljubav, po zakonu moraju da ugase svetla u stanu, a u nordijskim zemljama da buka pritom ne prelazi „sobnu jačinu”.
U Švajcarskoj je zabranjeno puštati vodu iz vodokotlića posle 22 sata, a veš-mašine i fena noću u većini evropskih država.
U Francuskoj postoji i zakon koji glasi: 70 odsto muzike puštane na radiju između osam i 20 sati treba da budu dela autora francuskog porekla. Na snazi je i zakon star dva veka koji zabranjuje da se domaćim životinjama daje ime Napoleon.
U većini evropskih zemalja visina kazni za saobraćajne i ostale prekršaje protiv javnog reda zavisi od visine prihoda pa tako u Italiji, na primer, prekoračenje brzine može da košta 39 ali i 3.199 evra, u Grčkoj od 40 do 750 evra, u Nemačkoj od 15 do 600 evra, kazna za vožnju pod uticajem alkohola u Velikoj Britaniji iznosi od 2.500 do 5.000 funti, u Austriji od 300 do 5.900 evra. Kod nas bi po tom modelu plaćali manje od taksista jer su odreda svi „u minusu“.
Svojevremeno se jedan od direktora „Nokije” kojem je za baš veliko prekoračenje brzine izrečena kazna od 116.000 evra, žalio sudiji da je preterano „oguljen”, pa mu je kazna smanjena jer su pale cene akcija kompanije, a samim tim i njegova plata. Nije se žalio da je prevideo znak ograničenja, ni da radar ne valja, nego da mu je plata smanjena.

Odmeravanje snaga Moskovske i Vaseljenske patrijaršije
Od našeg specijalnog izveštača
Krit, Hanja – Do Pravoslavne akademije na Kritu, nedaleko od grada Hanja, gde bi u ponedeljak trebalo da počne zasedanje Svetog i velikog sabora, moglo se stići samo zaobilaznim putem. Ulica koja vodi do akademije zatvorena je zbog asfaltiranja. I u samoj zgradi Pravoslavne akademije, koja je pod jurisdikcijom Vaseljenske patrijaršije, smeštenoj na svega nekoliko stotina metara od mora, pripreme za sabor su u punom jeku.
Štampaju se akreditacije, pripremaju materijali, a iza zatvorenih vrata već nekoliko dana zaseda komisija sačinjena od arhijereja, predstavnika deset pravoslavnih pomesnih crkava, koji rade na nacrtu teksta poruke Svetog i velikog sabora. Među mnogobrojnim osobljem i volonterima, vlada užurbanost, ona koja obično prati završnicu priprema velikih skupova. Za njih, očigledno, nema dileme da li će sabor biti održan.
A upravo to pitanje nametnulo se u javnosti, ali i u pojedinim crkvenim krugovima posle odluke najmnogoljudnije pravoslavne crkve, ruske, da i ona otkaže svoje učešće na saboru. Tako se svega nekoliko dana pred održavanje Svetog i velikog sabora, umesto svedočenja pravoslavnog jedinstva, što je bio jedan od osnovnih ciljeva ovog istorijskog skupa, zasedanje na Kritu pretvorilo u odmeravanje snaga Moskovske i Vaseljenske patrijaršije u kojem nijedna strana, za sada, nema nameru da popusti. Uprkos tome što je neučestvovanjem i samo jedne, a kamoli četiri pravoslavne pomesne crkve, jasno da se sabor ne može zvati svepravoslavnim i da njegove odluke teško mogu da važe za članove crkava koje nisu na njemu ni bile prisutne, Vaseljenska patrijaršija ne pokazuje nameru da odustane od njega.
Argumenti su da su gotovo svi dokumenti potpisani od poglavara svih 14 crkava, da je zajednički odlučeno o datumu i mestu održavanja, kao i da se sabor pripremao pet decenija. S druge strane, ruska crkva, smatra da još nije postignuto neophodno jednoglasje i jedinstvo među pravoslavnim crkvama, a odluke sabora donose se isključivo konsenzusom. Slično mišljenje dele i bugarska i gruzijska crkva, zatim Antiohijska patrijaršija, ali i Srpska pravoslavna crkva, koja jedina od nabrojanih još nije objavila da neće učestvovati na saboru.
O tome bi trebalo da se razgovara na današnjoj sednici Svetog arhijerejskog Sinoda SPC. Na sednicu su pozvani svi arhijereji sa prostora bivše Jugoslavije, a svoje mišljenje dostaviće i neki od onih čije su eparhije u Evropi, SAD, Australiji. Srpska crkva, međutim, već ima svog predstavnika na Kritu – mitropolita crnogorsko-primorskog Amfilohija. On učestvuje u radu komisije koja priprema poruku Svetog i velikog sabora. U razgovoru za „Politiku” mitropolit Amfilohije objašnjava da će ova poruka verovatno biti usvojena na kraju zasedanja i da je ona upućena celom svetu.
– To je jevanđeljska poruka u kojoj se ispoveda vera crkve, govori se i u odnosu crkve prema samom saboru i sabornosti koja je u njenoj prirodi. U poruci su sadržani i neki od predloga srpske crkve, poput onoga da osim dva vaseljenska sabora i ostali sabori do 19. veka dobiju vaseljenski značaj. Isto tako, uključeno je i ono što je naša crkva tražila da se konstatuje da su 14 autokefalnih crkava svepravoslavno priznate – kaže mitropolit Amfilohije.
On navodi i da je iz razgovora sa arhijerejima koji učestvuju u radu komisije stekao utisak da postoji dobra volja da se usvoji i predlog SPC da zasedanje na Kritu bude prva sesija sabora koji bi se nastavio eventualno iduće godine. Ali, naglašava da odluku o tome može doneti samo sabor kada počne zasedanje.
– Svi očekuju da će naša crkva doći na zasedanje i smatraju da je to istorijska uloga srpske crkve u trenutku kada ponovo dolazi do konfrontacije između jelinskih i slovenskih crkava. Niko to ne želi, ali se to sada nekako dogodilo i očigledno se može koristiti čak i u političke svrhe. Iz tog razloga dolazak našeg patrijarha i episkopa i učešće naše crkve, koja je već prisutna kroz pripreme teksta poruke, od izuzetnog je značaja, ne samo za našu crkvu već i za sveukupno pravoslavlje – naglašava mitropolit Amfilohije.

Ksenijin „Spomenar”
Mnogima će biti čudan spoj toliko nespojivih ljudi, ideološki i politički, sa tolikim različitim prošlostima, koji su napisali svoje posvete Kseniji Vučić. Tako je skup njihovih uspomena, priča, eseja i fotografija postao „Spomenar”, bezazleni medij detinjstva iz daleke prošlosti. Nešto poput „Instagrama”, „Fejsbuka” ili „Tiktoka” koje na posebnom mestu čuvaju matorci.
U svakom od tih tekstova različitih žanrova otkrivaju se detalji iz njenog profesionalnog i ličnog života, a kako je njen život posmatran kroz posebnu dioptriju, kao bivše supruge i majke dece najmoćnijeg političara u Srbiji Aleksandra Vučića, nema te predrasude i kontroverze koju joj sa posebnom strašću nije nalepila cinična beogradska čaršija.
Zato je knjiga „Ksenija” izuzetno dragoceno štivo ne samo za porodicu Ksenije Vučić već i za buduće istraživače koji će pokušati da dešifruju događaje od devedestih godina naovamo. Izdavač „Spomenara” je Institut za javnu politiku Vladimira Beba Popovića, bliskog Ksenijinog prijatelja koji se nalazio ne samo na suprotnom političkom spektru već i u različitom političkom univerzumu od onoga u kojem je lebdela Ksenija. Ali, te razlike su ih zbližile, umesto da ih dodatno udalje, što je Popović detaljno i za njega neuobičajeno emotivno opisao u svom tekstu „Šolja čaja”.
Pokazujući da ume da spaja nespojivo, makar za srpsku svakodnevicu, Ksenija Vučić je očigledno posedovala dar i da svoje prijatelje okupi na jednom mestu i posle svoje smrti, poput urednika knjige Petra V. Arbutine, književnog kritičara i esejiste, koji je uređivao knjige i sarađivao na izdanjima velikana poput Milorada Pavića, Mome Kapora, Vladete Jerotića, Milovana Vitezovića. Ima ih još.
Ako tom krugu dodamo i Aleksandra Čotrića, aforističara i pisca, najbližeg saradnika lidera SPO Vuka Draškovića, koji je prve korake u novinarstvu pravio upravo sa Ksenijom Vučić u „Srpskoj reči”, nekadašnjem opozicionom glasilu Srpskog pokreta obnove, pohvataćemo detalje iz novinarske biografije Ksenije Vučić koji su promakli i koji su gotovo nepoznati.
Kako smo mi inače nacija koja pamti kraće od kokoši, dakle, najduže nekoliko dana, o decenijama je izlišno govoriti jer su za Srbe to vekovi – čime su uspeli da demantuju čak i Milankovićev kalendar – drago mi je što će oni koji to žele, a trebalo bi, imati priliku da se uvere da je ona, bez ikakve sumnje, bila jedna od najtalentovanijih novinara svog vremena.
Završivši Istoriju umetnosti na Filozofskom fakultetu u Beogradu, sa obrazovanjem koje se smatra aristokratskim, ona se ne bavi Modiljanijem ili Dalijem, već zaranja u mistični svet srpske politike. Devojka sa Dorćola, iz ugledne porodice koja je takođe ideološki raspolućena, a tako je bilo oduvek i tako će biti zauvek u Srba, Ksenija traži svoj put između desničarskog i monarhističkog glasila i alternativnog Radio Indeksa, koji emituje nove talase mladalačkog bunta generacije koja je imala svoje nade, snove i ideale. Radila je i za VIN produkciju Gordane Suše, koja je bila na suprotnom polu Ksenijinih desničarskih stavova, ali je to nije remetilo da uradi neke od nezaboravnih priloga koja je ta produkcija stvorila. Sa Indeksa je otišla na Studio B, najvažniji medij beogradske čaršije tokom devedesetih. Kada je Zoran Đinđić postao gradonačelnik Beograda, prvi intervju dao je novinarki Studija B – Kseniji Vučić.
Prihvatio sam ideju Bebe Popovića da iščitam stare tekstove „Srpske reči”, koju mi je poslao Čotrić, ali sam robovao predrasudama. Znao sam da je pravila odlične televizijske intervjue na Televiziji Pink sa Edijem Ramom, Nikolom Gruevskim i još nekoliko krupnih političkih zverki iz domaće radinosti. I to je to. Kako u „Spomenaru” ima izuzetnih i emotivnih priloga Elme Zukorlić, Jelene Trivan, Aleksandre Janković, Vladimira Đukanovića, Vanje Udovičića, kao svedočanstvo o njihovom bliskom odnosu bilo mi je zaista dragoceno da pročitam njene davne intervjue iz „Srpske reči”. Nizali su se razgovori sa jednim od osnivača Demokratske stranke filozofom Slobodanom Inićem, rediteljem i predsednikom JUL-a Ljubišom Ristićem, bivšim šefom komunista Dražom Markovićem, glumačkom gromadom Ljubom Tadićem, dramskim piscem Aleksandrom Popovićem...
Zato je veoma važno Ksenijino pisanje posmatrati u tom istorijskom kontekstu nekada velike zemlje, gde vladaju lude šeširdžije u zemlji čuda, na samoj svetskoj granici ideologija, vera i galaksija. Energična, vedra i razborita devojka, još novinarski devojčurak, želi da odgonetne tajnu sedmog pečata, ali srpskog. Ulazi u redakciju gde pišu profesori univerziteta, pisci i intelektualci koji su za kralja i otadžbinu, ali ne samo oni već i novinari sa drugačijom ideološkom matricom. Od žestoke Dane Drašković, matematičara Milana Božića, akademika desne orijentacije Nikole Miloševića i Koste Čavoškog, predsednice Građanskog saveza Vesne Pešić. U tu šaroliku galeriju ličnosti i likova umešali su se i Gordana Suša, Nadežda Gaće, Radivoj Cvetićanin, Mihajlo Kovač, Ejub Štitkovac, tako da su se, i pored dominacije stavova SPO, mogle videti i drugačije političke boje, po principu do tada nepoznatog umetničko-političkog pravca, srpskog kubizma.
Ksenija odmah kreće u akciju, ne dozvoljava da je zvučna imena prestrave, već se nameće upravo intervjuima koji značajno podižu rejting krunskog dvonedeljnika u Republici. Jedna od najboljih reportaža iz tog vremena je upravo njena, opis neuspelog intervjua sa tadašnjim gospodarem života i smrti u Srbiji, Željkom Ražnatovićem Arkanom u Erdutu. Trebalo je mnogo hrabrosti za takav tekst i ona ga je imala.
Ponovo treba staviti Ksenijin novinarski angažman u novi kontekst, a to je njena veza i brak sa Aleksandrom Vučićem, zato što je mačističko društvo poput našeg, robujući stereotipima o supruzi tadašnje mlade političke zvezde u usponu, a kasnije i najmoćnije političke figure u Srbiji, po automatizmu Kseniju smestilo u otrcani kliše Vučićeve supruge. I kod većine je tamo ostala i kada su okončali bračnu zajednicu. Takva vrsta olakog klasifikovanja žena – „ma daj, da nije bilo Vučića” – jedna je od najvećih nepravdi učinjenih prema nekoj koleginici u srpskom novinarstvu.
Iako se tada nije moglo ni naslutiti dokle će Vučić dogurati, etiketa joj je prilepljena po starom običajnom pravu, a samo je uži krug novinarskog esnafa znao koliko je Ksenija bila svoja, talentovana i autentična. Nisam bio njen prijatelj, već kolega. Kako sam za njen novinarski forsaž saznao tokom sklapanja ove knjige, a ona je imala sve resurse da to odavno razglasi na sva zvona, sada mi je mnogo jasnije zašto je imala toliko raznobojnih prijatelja upisanih u „Spomenar”.

„Njujork tajms”: Amerika šalje Ukrajini stare modele kasetne municije - ne eksplodira odmah
SAD planiraju da Ukrajini pošalju stare modele kasetne municije koje u 14 odsto slučajeva ne detoniraju odmah, piše „Njujork tajms”.
Prema podacima lista, Pentagon uverava da su modernizovali model. Međutim, poboljšan je samo domet projektila, koji još uvek sadrži granate, čiji procenat neispravnosti je američki vojni resor opisao kao neprihvatljivo visok.
Prema pisanju „Njujork tajmsa”, pukovnik vojske u penziji Al Vosburg, koji je prošao obuku za uklanjanje eksplozivnih ubojnih sredstava, rekao je da će proces čišćenja područja nakon upotrebe ovakvih projektila potrajati, jer se ne mogu ručno pomerati. Pored toga, biće potrebna edukativna kampanja za stanovništvo koje će se vratiti na ove teritorije i koje bi moglo da strada od neeksplodiranih granata.
Savetnik za nacionalnu bezbednost američkog predsednika Džejk Salivan saopštio je 7. jula da su SAD odlučile da isporuče kasetnu municiju Ukrajini, čijoj se upotrebi UN protive. On je takođe napomenuo da je Kijev Vašingtonu dao pisane garancije za minimiziranje rizika za civile prilikom upotrebe ove vrste municije.

Tri osobe povređene u lančanom sudaru na auto-putu Beograd-Zagreb
Tri osobe su povređene večeras u lančanom sudaru na auto-putu Beograd-Zagreb u smeru ka gradu kod Zmajeve pumpe, rečeno je Tanjugu u MUP-u.
U sudaru su učestvovala dva putnička vozila i jedan kamion, a tri osobe koje su se žalile na povrede zbrinule su ekipe hitne pomoći.
Automobil SUV marke ''audi'' i drugo vozilo su od siline udara u potpunosti uništeni, dok je na kamionu pričinjena manja materijalna šteta.
Zbog sudara je na tom delu auto-puta formirana dugačka kolona, prenosi Tanjug.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Predsednik Nikolić radi na dokumentaciji o Stepincu
Predsednik Srbije Tomislav Nikolić rekao je da radi na Prikazu dokumenata koji će pomoći zajedničkoj komisiji Vatikana i Srpske pravoslavne crkve pre odlučivanja o eventualnoj kanonizaciji hrvatskog nadbiskupa Alojzija Stepnica, prenosi Sputnjik.
Kanonizaciju Stepinca prekinuo je papa Franja nakon razgovora sa Nikolićem u Vatikanu u septembru prošle godine.
Nikolić je, kako podseća Sputnjik, tada rekao papi da je uloga hrvatskog kardinala u Drugom svetskom ratu bila veoma loša i „u najmanju ruku nije smeo da ćuti kada neko ubije milion i više gradana samo zato što nisu katoličke vere”.
Papa je, pak, rekao predsedniku Srbije da „nigde ne žuri po pitanju proglašenja kardinala za sveca”.
Papa Franja je zaustavio proces kanonizacije i na njegov predlog formirana je zajednička komisija Vatikana i SPC, koja treba da ispita čitav slučaj.
SPC, ali i srpska javnost smatraju Stepinca odgovornim zbog toga što nije zaustavio masovne zločine nad srpskim narodom u NDH, kao i za prisilno pokrštavanje Srba.(Tanjug)

Šta treba znati o polaganju male mature
Oko 70.000 osmaka u Srbiji u sredu će od devet do 11 časova rešavati test iz srpskog jezika. Đaci mogu da osvoje najviše 10 poena, a rešavaće 20 zadataka. Prema uputstvu Ministarstva prosvete koje je prosleđeno roditeljima, đacima i nastavnicima, maturanti treba da dođu u školu najkasnije u osam časova i 15 minuta, kako bi sa odeljenskim starešinom u bazi podataka proverili ispravnost svojih ličnih i podataka o uspehu tokom školovanja.
Kašnjenjem se smatra ako uđu u školu do devet časova i 30 minuta i u tom slučaju direktor procenjuje da li je docnjenje opravdano i da li će učeniku dozvoliti da polaže maturu. Ukoliko đak dođe posle pola deset ili direktor proceni i da je neopravdano zakasnio, učenik će moći da polaže završni ispit u drugom roku. Učenici mogu da unesu samo đačku knjižicu da overenom fotografijom i upisanim identifikacionim brojem, grafitnu olovku, plavu hemijsku olovku i gumicu. Od ličnih stvari na ispit se može uneti samo voda / osvežavajući napitak, a sve ostalo se obavezno odlaže u poseban prostor.
U slučaju da ne poštuju propisana pravila, maturanti mogu da budu udaljeni iz učionice i biće im upisano nula bodova. To znači da će ponovo moći da polažu u drugom roku. Za vreme testa, u školi mogu da budu nastavnici koji su određeni kao dežurni, što znači da je zabranjen ulaz i roditeljima, odnosno starateljima. O tome gde će maturanti polagati završni ispit, procenjuje školska komisija na osnovu prostornih mogućnosti škole. Predviđena su tri scenarija – da svi učenici polažu završni ispit u jednoj prostoriji (fiskulturna sala, školski hol, svečana sala), zatim da đaci budu raspoređeni u dve-tri velike prostorije, ili da učenici polažu završni ispit u jednoj prostoriji u najbližoj srednjoj školi ili drugom objektu (sportska hala, dom kulture)...
Klupe se raspoređuju tako da udaljenost u svakom smeru bude najmanje 1,2 m i tako da dežurni nastavnici mogu da prođu između svake dve klupe. U svakoj klupi sedi po jedan učenik, na sredini. Na svakoj klupi biće zalepljen papir sa rednim brojem klupe, koji odgovara rednom broju učenika sa Jedinstvenog spiska učenika poređanih po azbučnom redu. Pre početka testa, jedan od dežurnih nastavnika objasniće učenicima proceduru na ispitu, a posebno im skrenuti pažnju da ne pišu svoje podatke na testu niti na kovertama, već da samo popune identifikacione kartice (predmet koji polažu, ime, ime roditelja odnosno staratelja i prezime, identifikacioni broj, adresu i naziv osnovne škole).


(Foto D. Jevremović)
– Ispit traje dva sata, što znači da đaci ne treba da žure, već da najpre pažljivo pročitaju uputstvo na testu. Preporučljivo je da odgovore prvo pišu grafitnom olovkom (što nije obavezno), a tek na kraju, plavom hemijskom olovkom. Ovo je važno jer se odgovori napisani grafitnom olovkom, kao ni prepravljani odgovori napisani hemijskom olovkom, neće priznavati pri bodovanju. Preporučljivo je da prvo urade zadatke koje znaju – objašnjavaju u Upisnoj komisiji.
Po završetku  rada, kad žele da predaju test, učenici treba da pozovu dežurnog nastavnika podizanjem ruke i da nakon predaje testa napuste učionicu da ne narušavaju rad drugih učenika. I kao što učenici ne smeju da napuštaju prostoriju, tako ni dežurni nastavnici ne mogu da izlaze sa dežurstva za vreme testa. Ukoliko se ukaže potreba da se pozove predsednik Školske komisije ili da se učenik otprati do toaleta, za to će biti zadužen rezervni dežurni nastavnik u prostoriji u kojoj se polaže ispit, odnosno dežurni nastavnik ispred prostorije.

Dežurni nastavnici ne smeju da prave nikakve intervencije na testovima učenika, ne smeju da razgovaraju međusobno, ne smeju da koriste mobilne telefone, niti na bilo koji drugi način narušavaju red učenika u rešavanju testa. U uputstvu direktorima, Ministarstvo prosvete je navelo da dežurni nastavnici ne mogu biti nastavnici matematike (na dan polaganja matematike) i srpskog jezika (na dan polaganja srpskog jezika), kao ni nastavnici  biologije, fizike, hemije, geografije i istorije (na dan polaganja kombinovanog testa).
Istovremeno sa đacima, posebna komisija nastavnika rešavaće test u Zavodu za vrednovanje kvaliteta obrazovanja i vaspitanja, kako bi se predvidele sve nejasnoće posebno u delu koji predviđa različite odgovore učenika i načine rešavanja zadataka. Na dan ispita dežuraće i autori testova, kao i u dane za podnošenje prigovora, negde gde će da odredi Republička komisija, i gde će biti na raspolaganju za sva potrebna tumačenja. U četvrtak je na redu test iz matematike, a uz đačku knjižicu, maturantima je dozvoljeno da unesu samo grafitnu olovku, plavu hemijsku olovku, gumicu, lenjir, trougao i šestar.
------------------
Zabranjeno:
– korišćenje mobilnih telefona, kalkulatora, papira
– razgovor među učenicima
– prepisivanje
– „konsultovanje” sa drugarima
Dozvoljeno:
– đačka knjižica
– grafitna i plava hemijska olovka
– gumica
– voda / osvežavajući napitak

Vulin: Nećemo dozvoliti prebacivanje migranata iz Mađarske
Srpski organi neće dozvoliti nasilno prebacivanje migranata iz Mađarske ili bilo koje druge zemlje na teritoriju Srbije, poručio je danas ministar za rad, zapošljavanje, boračka i socijalna pitanja Aleksandar Vulin, najavljujući da će Beograd zatražiti objašnjenje od mađarskih kolega o novom zakonu koji je usvojen.
Nakon što je Mađarska juče usvojila zakon koji policiji dozvoljava da vraća natrag ilegalne migrante koje otkrije unutar zone od osam kilometara od južne mađarske granice prema Srbiji, Vulin je istakao da nijedna zemlja ne može da nametne obaveze drugoj zemlji.
„Nijedna zemlja ne može da donese zakon koji će se odnositi na neku drugu zemlju, a koji će proizvoditi posledice. Kada bi se Srbija tako ponašala imali bismo domino efekat odavde pa do Turske”, rekao je Vulin novinarima.
Navodeći da to nije nešto što se može sprovesti, Vulin je istakao da naši organi neće dozvoliti bilo čije nasilno prebacivanje iz Mađarske ili bilo koje druge zemlje na teritoriju Srbije.
„Postoje zakoni koji su iznad nacionalnog zakonodavstva, dakle postoje međunarodni zakoni i zna se na koji način neka osoba može biti vraćena iz konkretne zemlje. Samo će se međunarodno pravo u tom smislu, što se nas tiče, primenjivati i na odnose Mađarske i Srbije”, rekao je Vulin.
On je dodao da Srbija neće biti nikakav „parking” za migrante, odnosno prostor u kome će moći da šalju ljude samo zato što su tako odlučili.
Vulin je napomenuo da mađarski zakon implicira da bi i bez sporazuma, dogovora, razgovora i međunarodnog prava neko mogao biti vraćen na teritoriju Srbije, a to je za nas apsolutno neprihvatljivo.
„Srbija ne može da dozvoli da bilo ko donosi zakone koji stvaraju obavezu za nju i takve obaveze nećemo prihvatiti”, rekao je Vulin.
Na pitanje da li funkcioniše sporazum o readmisiji sa Mađarskom, on je rekao da taj sporazum funkcioniše, ali da se on odnosi na naše državljane.
„Ne postoji sporazum po readmisiji koji se odnosi na državljane drugih zemalja”, rekao je Vulin. (Tanjug)

Zašto Vučić pomera rok za formiranje vlade
„Nerealno je i bilo da se vlada formira tako brzo, pre dolaska kineskog predsednika”, pomirljivo komentariše odlaganje roka za formiranje ove vlade jedan od sagovornika našeg lista za koga se priča da ima šansu da u nju uđu. On inače ne zna razlog za pomeranje ovog termina koji je naznačio sam mandatar za sastav vlade Aleksandar Vučić, ali smatra da je početak jula neki „normalan rok” za obavljanje ovog posla.
Vučić je u izbornoj noći poručio da zna „kuda treba da idemo i kako da obezbedimo budućnost Srbije”, ali ispostavilo se da niko ne zna, pa izgleda ni on sasvim precizno, kada će biti formirana vlada. Poslednja izjava mandatara bila je da će to biti u „prvoj trećini zakonskog roka”, ministar finansija u tehničkom mandatu Dušan Vujović juče je rekao da će vlada biti formirana do kraja juna, a potpredsednica vlade Zorana Mihajlović istakla je da je najvažnije to da će vlada biti formirana u zakonskom roku.
Naravno, zakonski rok od tri meseca od konstituisanja Narodne skupštine tek je počeo da teče (ističe početkom septembra) i ima još dosta vremena za taj posao. Ali, pobednici izbora, Srpska napredna stranka i njen lider Aleksandar Vučić, sami su navodili određene rokove, pa kad se oni probiju, makar i zbog najbenignijeg razloga poput nekih tekućih obaveza, u delu javnosti rađa se sumnja da ne teče sve glatko u vezi sa formiranjem nove vlade.
Na pitanje B92 zašto se produžava rok za formiranje vlade, Zorana Mihajlović je juče rekla: „Ne vidim da tu treba tražiti neke velike teorije zašto se nešto produžava, reč je prosto o tome da mandatar razgovara sa svima o formiranju vlade.”
Ona je istakla da je poseta kineske delegacije, koja stiže 17. juna, veoma važna za Srbiju i da je trenutno prioritet. „Danonoćno radimo na ugovorima i pregovorima i mislim da je to najvažnije trenutno”, rekla je Mihajlovićeva.
Isti odgovor može se čuti i nezvanično od nekih funkcionera SNS-a, a na pitanje ima li to možda neke veze sa „gužvom” u koju su umešani Davenport i Skot, jedan od naših sagovornika kaže da ne razume kakve to veze može da ima sa formiranjem vlade.
„Ne formiraju vladu Vašington ili Brisel, već mandatar Aleksandar Vučić”, izričit je ovaj funkcioner naprednjaka.
Ima, međutim, među poznavaocima prilika i mišljenja da je problem vrlo jednostavan: od toga da Vučić još nema sva kadrovska rešenja za vladu do jedne „igre moći”. Po ovoj drugoj teoriji, Vučić oteže sa formiranjem vlade jer želi da spusti cenu socijalistima, koje će sigurno uzeti za partnere u vladi, a i zato što mu se može (tako da se, recimo, javnost tokom „dugog, toplog leta” zabavi iščekivanjem nove vlade).
Zorana Mihajlović je juče istakla, kako prenosi Tanjug, da će mandatar doneti odluku o tome ko će biti u vladi, dodajući da bi lično želela da završi posao koji je započela kao ministarka građevinarstva, saobraćaja i infrastrukture. Ona je rekla da je razgovarala sa mandatarom o tome i da će biti još razgovora s tim u vezi, posebno o programu naredne vlade.
Upitana da li u vladi ima mesta za SPS, budući da nije uvek pohvalno govorila o toj stranci, Mihajlovićeva je rekla da ne menja svoj stav da ta stranka nije uvek bila vatrena u odbrani određenih teških odluka vlade, ali da je to njeno lično mišljenje i da ne mora da znači da je u pravu. Dodala je i da smatra da postoje stvari koje je Ivica Dačić kao ministar spoljnih poslova dobro uradio i istakla da će odluku o tome doneti Vučić.
Prva najava o formiranju nove vlade Srbije izrečena je dan posle izbora i glasila je da će biti „posle 28. maja”, to jest posle izborne skupštine Srpske napredne stranke. U međuvremenu, Vučić je rekao da će biti najmanje šest novih ministara u vladi, a posle konsultacija sa predsednikom Srbije Tomislavom Nikolićem 19. maja izjavio je da će vlada biti formirana pre dolaska kineskog predsednika, da zna sastav nove vlade, izuzev za dva resora, i da je šefu države izložio program nove vlade u deset osnovnih tačaka.
Kada mu je Nikolić dao mandat za sastavljanje vlade, Vučić je naveo da još ne zna imena ministara i da još nije doneta odluka da li će praviti koalicije ili ne, što će biti pitanje za stranačke organe. Potom je 10. juna rekao da formiranje vlade nije fontana želja, već ozbiljan posao i da nije siguran da će nova vlada biti formirana pre dolaska predsednika Kine. Tada je poručio da će vlada biti formirana „u prvoj trećini zakonskog roka”.
Istina je da niko od onih sa kojima smo stupili u kontakt ne zna pouzdano da li iza pomeranja ovog termina postoji neka zakulisna priča, ali svakako postoje različita mišljenja. Po jednima su građanski protesti zbog rušenja u Savamali, pa onda i podrška Zapada tom pokretu (koja je ipak, po ovom izvoru, prenaglašeno prikazana u medijima), „usložnili stvari”. Po drugima, uticaj zapadnih krugova moći ipak nije prenaglašen i ima veze sa pregovorima sa Prištinom, ali i statusom Republike Srpske i položajem Milorada Dodika.
Možda ima nešto u ocenama da Vučić želi da sačeka ishod britanskog referenduma o izlasku iz Evropske unije, da bi video kuda EU ide, a svakako nije bez osnova komentar da kadrovski sastav vlade zavisi od osnovnog pravca njene politike. A tu se ukrštaju interesi Zapada i Istoka, preciznije Brisela, Berlina, Vašingtona, Moskve i Pekinga. Tako se u nekoliko nezvaničnih komentara juče moglo čuti da se sa velikom pažnjom u pojedinim zapadnim krugovima prati da li će biti realizovan Vučićev dogovor o kupovini helikoptera i vojne opreme od Rusa.
Pored toga, ne gleda se s blagonaklonošću ni na unapređenje odnosa Srbije sa Kinom. Prodaja smederevske železare Kinezima nije po volji Zapadu, ili, kako ukazuje jedan izvor „Politike”, problem je „antidamping politika EU u vezi sa cenama prerađenog gotovog proizvoda od čelika koje Kinezi planiraju da rade u Smederevu i da odatle napadnu evropsko tržište”. A pod znakom pitanja je, prema istom izvoru, mogućnost izgradnje brze pruge Beograd–Budimpešta zbog narušavanja interesa EU. Kineski vagoni, tehnologija i softver nisu nešto što EU želi da vidi na evropskom tlu.

Zorana Mihajlović se brine za bezbednost porodice
Potpredsednica Vlade Srbije Zorana Mihajlović dostavila je Agenciji za borbu protiv korupciju procenu vrednosti sata koji je list „Kurir” objavio, uz njenu fotografiju i tvrdnju da vredi 20.000 evra. Procena koju je uradila naša poznata zlatarska kuća kaže da je vrednost sata nekoliko desetina puta manja od one koju je naveo „Kurir”, saopštila je Mihajlovićeva, koja je i ministarka građevinarstva, saobraćaja i infrastrukture.
„Pre nekoliko dana isti tabloid objavio je moju adresu i danima objavljuje fotografije zgrade u kojoj živim. Ono što posle ovakvih naslova sutra mogu da očekujem jeste da mi neko upadne u stan i povredi mene i moju porodicu”, izjavila je ona i podsetila da je „vlasnik istog tabloida najavio tužbu protiv lista koji mu je objavio lične podatke jer je time bila ugrožena njegova bezbednost”.
Zorana Mihajlović kaže da je procenu (potkrepljenu fotografijama) dostavila Agenciji za borbu protiv korupcije jer je u tekstu „Kurira” njihov neimenovani izvor naveo da je važno da „funkcioneri prijavljuju svu vrednu imovinu, podatke i dokaze koji su bitni za praćenje njihovog imovinskog stanja, pa tako i kupovinu skupocenog sata”.
„Procenu sam dostavila kako agencija ne bi bila dovedena u zabludu da se radi o ’skupocenom satu’. Kao i do sada, uvek stojim na raspolaganju agenciji da proveri imovinu koju sam prijavila kao državni funkcioner”, istakla je Mihajlovićeva.

Vučić: Prvo vlada, pa put u Brisel
„Proces formiranja nove vlade počeće posle istorijske posete kineskog predsednika Si Đinpinga”, rekao je Aleksandar Vučić, dodajući da će posle toga otići u Brisel na sastanak sa evropskim čelnicima, a u SAD zasad neće ići. Mandatar za sastav nove vlade je poručio da se strateški pravac Srbije i politika ne menjaju: „Srbija će nastaviti evropski put, ali i odličnu saradnju sa Rusijom i Kinom. Pratićemo pravac koji donosi najbolje rezultate za naše građane.”

Moj posao nije da budem bilo čiji potrčko i da radim u interesu nekog drugog, već građana

Zašto je predsednik vlade otkazao odlazak u Brisel i u SAD i postoji li iza toga neki skriveni razlog, novinari su probali da čuju, postavljajući praktično isto pitanje na više načina, ali Vučić je, kako god ga pitali, isto odgovarao. Rekao je da nema suštinskih i strateških nesporazuma u odnosima sa EU i SAD, da u određenim pitanjima postoje različita mišljenja, ali i da je uveren da građani znaju da on na najbolji način štiti interese Srbije i njenih građana. Vučić je naglasio i da „krpe i otirače niko ne poštuje”.
„Imao sam razgovore sa čelnicima EU tokom vikenda. Ne delimo uvek iste stavove i mišljenje, ali to je duh i evropska vrednost – da možete da podelite različite stavove. Zadovoljan sam što to mogu, smem i hoću da učinim, ali se u 90 odsto stvari slažemo”, rekao je premijer.

Taj koga bi ambasadori predložili da bude ministar nikad ne bi mogao da bude ministar u mojoj vladi, jer bi on zastupao njihove interese

Odgovarajući na pitanja o razgovoru sa ambasadorima SAD i EU Kajlom Skotom i Majklom Davenportom, Vučić je kazao da je bio pristojan i da je uveren da oni žele najbolje Srbiji i njenim građanima. Nije, međutim, hteo da govori o sadržini razgovora, objasnivši to ovako: „O tom razgovoru nisam rekao ni reč, ni zvanično, ni nezvanično, i ne želim ni sad o tome da govorim. Časni ljudi nikada ne prepričavaju sastanke tet-a-tet, a saopštenja su nešto oko čega smo se dogovorili. Izdvojio sam jednu rečenicu, oni više svojih, a ja sam se sa tim saglasio.”


(Foto Fonet)


Vučić je naglasio da su u vezi s određenim pitanjima imali različite stavove i dodao: „Moj posao nije da budem bilo čiji potrčko i da radim u interesu nekog drugog, već građana. Dok sam živ i na ovom mestu – ne kažem da su to ovi ljudi činili – ali neće me niko tretirati kao krpu. To bi bila i uvreda za Srbiju. Moji sagovornici su se prema meni odnosili sa punim poštovanjem i bez ijedne nepristojne reči.”
Na pitanje da li je sa ambasadorima bilo reči o sastavu nove vlade, Vučić je odgovorio: „Ambasadori sa mnom da razgovaraju o sastavu vlade ili da mi daju sugestije o sastavu vlade? Ima li još neko pitanje? Dovoljan vam je bio moj osmeh. Taj koga bi ambasadori predložili da bude ministar nikad ne bi mogao da bude ministar u mojoj vladi, jer bi on zastupao njihove interese. Pokažite mi tog ambasadora koji može da kaže da mi je predložio nekog nekog ministra. Ne slušam predloge ambasadora, već narod i građane i ono što mi je u glavi.”

Neki sada vode hajku protiv mojih saradnika i žele da udare na Nebojšu Stefanovića, kao što su ranije na Bratislava Gašića. Nećete ga vi smenjivati. Dok sam predsednik vlade, to su moje odluke, pa makar više ne bio premijer

Bilo je više pitanja o rušenju u beogradskoj Savamali, a odgovarajući na pitanje zašto je to za neke medije i dalje najvažnija tema, Vučić je rekao da je cilj da se prekriju i učine manje vidljivim stvarni i značajni rezultati vlade. Što se tiče protesta tim povodom, Vučić je kazao da je da su bili demokratski, bez nereda i nemira, „što govori dobro i lepo o Srbiji”.  On, kako je istakao, nije saglasan sa motivima tog protesta i ne misli da su ambasadori SAD i EU imali ulogu u protestima zbog Savamale i RTV Vojvodine.
Vučić je kazao da nadležni organi rade svoj posao i dodao: „Sačekaćemo prekršajnu i krivičnu odgovornost, a onda ćemo se baviti nesumnjivo političkom.”  Istakao je i da „neki sada vode hajku” protiv njegovih saradnika i dodao: „Žele da udare na Nebojšu Stefanovića, kao što su ranije na Bratislava Gašića. Nećete ga vi smenjivati. Dok sam ja predsednik vlade, to su moje odluke, pa makar više ne bio premijer.”
Upitan da prokomentariše navode TV N1 o nadolazećem „balkanskom proleću”, Vučić je kazao da veruje da su ti napisi greška, „jer niko normalan tako nešto ne bi priželjkivao za svoju zemlju”.
Ispratiću putnike u SAD 
Vučić je kazao da neće putovati, kako je planirao, prvim letom aviona „Er Srbije” za Njujork, ali da će otići na aerodrom sat vremena pre poletanja, ući u avion i ispratiti putnike.
Crvena kravata
Vučić je novinarima na početku konferencije skrenuo pažnju da je stavio crvenu kravatu i objasnio da je to uradio zato što će MMF i zvanično objaviti da će rast našeg bruto domaćeg proizvoda ove godine iznositi 2,5 odsto, onoliko koliko je on i najavljivao.
Igor Mirović predsednik pokrajinske vlade
„Predložiću stranačkim organima Igora Mirovića za predsednika Vlade Vojvodine”, najavio je Vučić. On je kazao da će predlog izneti u petak i dodao: „Naš cilj je da kompletiramo sve institucije u najkraćem mogućem roku. Igor Mirović ima neophodno iskustvo i energiju. Važno je da se taj proces završi što pre da bi ljudi mogli da se posvete svom delu posla.”
Prema Vučićevim rečima, pokrajinska vlada biće formirana iduće nedelje. „Pokušaćemo i Vladu Srbije da formiramo što je pre moguće. Čim se završi formiranje pokrajinske vlade, krenućemo u proces formiranja republičke vlade”, dodao je mandatar.
Najveći privredni rast u prethodnih 10 godina
Vučić je izrazio veliko zadovoljstvo što će MMF zvanično povećati procenu privrednog rasta Srbije na 2,5 odsto ove godine, istakavši da će to biti najveći rast za Srbiju u prethodnih deset godina. On je kazao i da je prosečna plata u Srbiji prešla 400 evra i da se nada da će u vreme mandata nove vlade biti 500 evra.
On, kako je rekao, očekuje da će privredni rast iduće godine iznositi četiri odsto i dodao: „To će za obične građane značiti veće plate, penzije, životni standard, a toga ne bi bilo bez hrabrosti građana, koji su podržali teške mere, a ne laka obećanja.”
U septembru ili oktobru o platama i penzijama
„Sa MMF-om sada nismo pokretali povećanje plata i penzija, ali ćemo o tome razgovarati već u septembru ili oktobru”, naveo je Vučić. „Ukoliko budemo nastavili sa dobrim rezultatima, građani mogu da očekuju dublji džep”, dodao je on.
Muzej Vučićevog apsolutizma
Istakavši da neće da kritikuje medije, šta god pisali o njemu, Vučić je kazao da će SNS iznajmiti prostor i napraviti „muzej apsolutizma i Vučićeve diktature, gde će biti izložene sve naslovne strane i tekstovi, koji će biti najbolji svedoci neosnovanosti tih optužbi”. On je kazao da mu ne pada na pamet da komentariše pisanje privatnih medija, dodajući da ne govori vlasniku „Informera” šta da piše, ali i da neće da učestvuje u hajci na njega zato što je objavio nešto što se nekome ne sviđa. Vučić je poručio: „Nemojte da tražite da napadam privatne medije jer se ono što pišu ne sviđa nekim ambasadorima. Nisam komentarisao ni to što su me pojedini mediji uporedili sa prostitutkom sa čarapom na glavi, Džihadistom Džonom, ni to što me u velikom državnom mediju crtaju kao Hitlera i Staljina, zato što mislim da je to sloboda izražavanja. Sloboda važi za sve.”

Đurić: Srbija samo celovita ulazi u EU
„Srbija samo kao celovita zemlja može biti član međunarodnih organizacija i naš stav je zasnovan na međunarodnom pravu, političkim i moralnim razlozima”, poručio je direktor Kancelarije za KiM Marko Đurić. Na ovaj način on je odgovorio na tvrdnje jednog od poslanika vladajuće većine u Bundestagu koje su preneli srpski mediji, da Nemačka neće ratifikovati sporazum o prijemu Srbije u EU, ako Beograd ne prizna Kosovo kao punopravnog člana UN.
„Stav u pogledu učlanjenja naše južne pokrajine u međunarodne organizacije ni za milimetar nismo promenili. U stalnom smo dijalogu za predstavnicima država EU i nije došao nikakav zvaničan, niti bilo kakav formalni ili neformalni signal u vezi sa novim pritiscima”, odgovorio je Đurić novinarima i dodao da ne želi dalje da komentariše stavove koji su neformalno izrečeni.
Direktor Kancelarije za KiM, to je učinio posle Trećeg regionalnog foruma o trajnim rešenjima za raseljene na Kosmetu, koji je deo Skopske inicijative. Na ovom skupu učestvovali su i ministar za zajednice i povratak u kosovskoj vladi Dalibor Jevtić, šef misije OEBS-a u Srbiji Peter Burhard i regionalni predstavnik misije UNHCR za jugoistočnu Evropu Endrju Mejn, ali i predstavnici relevantnih timova iz Beograda, Podgorice, Prištine i Skoplja. Na skupu je bilo reči i o izgradnji naselja „Sunčana dolina” kod Zvečana, namenjenom raseljenim.
Kamen temeljac za taj kompleks položen je pre pet dana, ali se ovom projektu ponovo usprotivila kosovska ministarka za dijalog Edita Tahiri. Predstavnica Prištine poručila je da podizanje „Sunčane doline” ne može da bude legalno i najavila da će svaki pokušaj realizacije biti sprečen zakonskim putem. Kako prenosi Tanjug, Edita Tahiri je u intervjuu za „Epoka e re” ocenila i da izgradnja naselja kod Zvečana predstavlja mešanje Srbije u unutrašnje stvari Kosova i da je cilj takvih projekata da se promeni struktura stanovništva na severu.
Upitan da prokomentariše ove navode, Marko Đurić je upitao „kako neko može da priča o navodnoj kolonizaciji ljudi koji su tu oduvek živeli i imaju sve isprave da to i potvrde, pa se čak i po prištinskim zakonima smatraju građanima Kosova”.
„Ne želim da učestvujem u šovinističkom prepucavanju, već da se vodi konstruktivna debata. ’Sunčana dolina’ je projekat koji Srbija sprovodi uz punu podršku međunarodnih institucija i u saradnji sa kosovskim ministarstvom i Eparhijom raško-prizrenskom. Nastavićemo realizaciju u duhu želje za otklanjanjem nepravdi, a ne da bismo nekom učinili nažao”, naglasio je Đurić.
Dalibor Jevtić je na forumu naglasio da je „Sunčana dolina” prvi uspešan projekat za povratak raseljenih na KiM, podsetivši da je ranije bilo više nerealizovanih pokušaja, kao što su prazna naselja Babuša, Babljak, Klobukara i Zočište.
„Sada imamo odgovore na sva važna pitanja koja postavljaju raseljeni. Gde će i u kakvim uslovima da žive, da li će imati mogućnost zaposlenja, zdravstvenu zaštitu, pristup obrazovanju, bezbednost i sigurnost za povratak”, kazao je Jevtić.
Endrju Mejn je u ime Komesarijata za izbeglice UN istakao je da je važno da se za naredne dve ili tri godine pronađu načini na koje će sveobuhvatno biti rešeni svi problemi i da se ti procesi ubrzaju.
Marko Đurić je ukazao da se u Srbiji trenutno nalazi 204.049 interno raseljenih sa KiM, da se povratak Srba i nealbanaca ograničava i da ne postoji mehanizam da im se vrati oduzeta imovina. Na pitanje kako se može pomoći onima koji i danas žive na Kosmetu i nisu napustili imanja, direktor Kancelarije za KiM naglasio je da Vlada Srbije kontinuirano pomaže tim ljudima.
„Sistem nije savršen, veoma često je i loš, a naše institucije se ne ponašaju uvek kako bi trebalo. Ali mi ozbiljno radimo na tome da sistem unapredimo i popravimo i otklonimo nepravde i nejednakosti”, rekao je Đurić.
Na novinarsko pitanje kakvu poruku šalje kada na regionalnom forumu Kosovo nazove južnom srpskom pokrajinom, direktor Kancelarije za KiM naveo je da se taj skup ne bavi statusom nego rešavanjem problema onih koji su raseljeni, „upravo zbog sukoba koji je nastao na talasu međusobne netrpeljivosti, mržnje i šovinizma”. Đurić je rekao i da poštuje to što veliki broj ljudi na Kosmetu ima različit stav prema statusu od onoga što je deklarisano Ustavom Srbije.
„Ali kao građanin i predstavnik vlade biram da zastupam stav propisan ustavom, u to privatno verujem i za to se zalažem”, zaključio je Đurić.

SNS u kampanji potrošio 171 milion dinara manje nego 2014.
Da je u nedavno okončanoj izbornoj kampanji zaista potrošeno manje novca nego 2014. godine, potvrđuju izveštaji stranaka koje su dostavili Agenciji za borbu protiv korupcije. Izdaci naprednjaka, kao ubedljivih pobednika izbora, i ovog puta su bili daleko najveći među partijama i iznose više od 771 milion dinara. To je ipak manje nego pre dve godine, kada je savez oko SNS-a u kampanju uložio 942 miliona dinara.
Završni račun za kampanju SPS-a od 359 miliona dinara objavljen je krajem prošle nedelje, a u međuvremenu su se pojavili podaci i za Srpsku radikalnu stranku. SRS je u svoj predizborni marketing uložio 114.379.811 dinara. Troškovi BDZS iznose 10.264.871, a kampanja SDA Sandžaka je u 2016. koštala 13.532.775 dinara.
Jedina parlamentarna lista čiji se podaci o finansiranju kampanje nisu pojavili ni do zaključenja ovog broja našeg lista jeste koalicija SDS–LDP–LSV. U stranci Čedomira Jovanovića su za Tanjug naveli da su oni Agenciji izveštaj predali u zakonskom roku, još 4. juna (rok je bio do 5. juna) u elektronskoj formi, a četiri dana kasnije i u štampanom obliku.
„Kontaktirali smo s nadležnima u Agenciji za borbu protiv korupcije i dobili smo informaciju da zbog njihovih internih procedura dokumentacija može da kasni od pisarnice do osoba nadležnih za proveru izveštaja, što nema nikakve veze sa nama”, objašnjavaju u LDP-u.
Ali u Agenciji za borbu protiv korupcije Tanjugu je ranije u toku jučerašnjeg dana rečeno da je koalicija Borisa Tadića, Čedomira Jovanovića i Nenada Čanka jedna od lista koje nisu predale izveštaj o troškovima izborne kampanje do isteka zakonskog roka. U Agenciji su naveli i da je bilo važno da se ti podaci pošalju poštom do 5. juna na njihovu adresu.
Dokumentacija stranačkih troškova dostupna na sajtu Agencije prikazuje i na koje su stavke partije pojedinačno potrošile najviše novca i izvore finansiranja. Ubedljivo najskuplja stavka, bar kada je reč o najvećim strankama, i ove godine je reklamiranje u TV programima, pa su tako naprednjaci za ovu vrstu aktivnosti izdvojili više od polovine celokupnog novca – 474.783.165 dinara, koliko nijedna druga partija nije uložila u celokupnu kampanju. Ta stavka uvrštena im je u troškove oglašavanja koji ukupno iznose više od 633 miliona dinara.
Kada je reč o prihodima SNS-a, znatan deo sredstava vladajuća stranka prenela je iz sopstvenog budžeta, više od 350 miliona, a oko 260 miliona je ovoj listi zakonski pripalo iz javne kase. Znatan iznos kod naprednjaka jeste i kredit od 150.000.000 dinara kod AIK banke, u kojoj se za kampanju ove godine zadužio i SPS. Kod naprednjaka je upisan i jedan prilog pravnog lica od pet miliona dinara, i to od preduzeća „Lider pro d. o. o.”. Daleko najskromniji priliv zabeležen je od fizičkih lica koja su SNS-u donirala ukupno 680.000 dinara.
Televizijsko oglašavanje za spotove, oglase, zakupljene termine bio je daleko najveći izdatak i za SRS, koji je za tu namenu izdvojio više od 68,2 miliona dinara. Za razliku od naprednjaka i socijalista, radikali, koji su trećeplasirana stranka po rezultatu na prethodnim izborima, nisu uzimali kredit. Najvažniji izvor prihoda za njih je bio onaj javni, a po zakonu im je pripalo gotovo 49 miliona dinara. Iz partijskog budžeta SRS je obezbedio 37,5 miliona, a od priloga od fizičkih lica prikupljeno je 3,5 miliona dinara.
Ranije objavljeni podaci pokazuju i da su među ostalim parlamentarnim strankama iznosi uloženih sredstava uglavnom približni rezultatu. DS je potrošio više od 92 miliona dinara, a koalicija DSS–Dveri više od 65 miliona. Izuzetak je pokret „Dosta je bilo”, koji u novom sazivu ima 16 poslanika, koliko i demokrate, a prema dokumentaciji dostavljenoj Agenciji, u predizbornu promociju uložio je tek nešto više od 37 miliona dinara.

Devet poslaničkih klubova bez mesta u skupštinskim odborima
Skupština Srbije izabraće ove nedelje članove radnih tela i tako zaokružiti konstituisanje novog saziva. Sve poslaničke grupe dobile su obaveštenje o tome koliko im, u skladu s izbornim rezultatima, ukupno pripada mesta u odborima, ali ne i kako su ona raspoređena po radnim telima. O tome se još razgovara.
Formiranje odbora je poslednja tačka konstitutivne sednice i trebalo je da se poslanici u prošli ponedeljak izjasne i o njoj. Međutim, taj posao je odložen zbog toga što neke poslaničke grupe nisu dostavile kandidate, a neke nisu shvatile da mogu da predlože samo onoliko kandidata kolika im je kvota određena. Zato je odlučeno da se, kako je objasnila Maja Gojković, predsednica parlamenta, ostavi još malo vremena za taj posao, kako bi se, pre svega, nove kolege snašle i dostavile valjane predloge.
Parlament ima 19 stalnih odbora, od kojih njih 18 ima po 17 članova, a samo Odbor za kontrolu službi bezbednosti ima devet članova. Poslovnikom je propisano da se „prilikom utvrđivanja srazmernog učešća poslaničkih grupa u ukupnom broju članova i zamenika članova odbora obezbeđuje većina onih stranaka, koje čine parlamentarnu većinu”.
Sve poslaničke grupe su još 3. juna dobile „pregled pripadajućih mesta u odborima”, a prema njemu, poslanička grupa SNS-a ima pravo na 129 mesta, SPS na 29, SRS na 28, DJB i DS na po 20, SDPS na 13, PUPS na 11, Dveri na devet, DSS, JS i LDP-SDA na po osam, a NS, SDS, LSV-ZS, PS-NSS-USS i SVM-PDD na po šest mesta.
Mesta u svim odborima, prema papiru koji je prosleđen poslaničkim grupama, a u koji je „Politika” imala uvid, od 16 poslaničkih grupa, imaće samo njih sedam. Ova mesta u odborima koji imaju 17 članova raspoređena su tako da SNS ima sedam članova, SPS dva, a po jednog SRS, DJB, DS, SDPS i PUPS. Ovaj raspored, u skladu s poslovnikom i rezultatima izbora, listi Aleksandra Vučića, koja je osvojila apsolutnu većinu poslaničkih mandata, sa devet članova, garantuje većinu u svakom odboru. U svakom od ovih odbora ostaju tri upražnjena mesta, koja će biti popunjena iz poslaničkih grupa koje nemaju pravo na mesta u svim odborima. U dosadašnjim sazivima ta mesta su raspoređivale skupštinske službe, a onda bi se poslaničke grupe između sebe dogovarale o zameni, pa su tako neki dobijali mesto u jednom, a želeli su u drugom odboru, ali su razmenom dolazili do željenog odbora. To, do sada, uglavnom, nikada nije bio veći problem.
U Odboru za kontrolu službi bezbednosti, koji ima devet članova, samo pet poslaničkih klubova imaće mesta, i to SNS četiri i po jedno mesto SPS, SRS, DJB i DS. Ovde je raspoređeno osam mesta, a preostalo mesto mora da dobije neki od poslaničkih klubova čiji su poslanici ušli na listi Aleksandra Vučića, budući da i u ovom telu ta lista treba da ima većinu. Dakle, ovo jedno mesto treba da pripadne nekoj od ovih poslaničkih grupa: SDPS, PUPS, PS-NSS-USS i NS.
Rezultati izbora su merilo i za određivanje koliko će ko imati predsedničkih i potpredsedničkih mesta u odborima, ali o tom rasporedu još traju konsultacije. U svakom slučaju, iduće nedelje trebalo bi da budu konstituisana četiri odbora, koji su, pre svega, neophodni da bi se stvorili uslovi za izbor vlade, i to su odbori za ustavna pitanja i zakonodavstvo, za pravosuđe, državnu upravu i lokalnu samoupravu, za spoljne poslove i za administrativno-budžetska i mandatno-imunitetska pitanja. Ranije su naprednjaci najavili da će predsedavanje Odboru za spoljne poslove prepustiti opoziciji, dok će, prema nezvaničnim informacijama, i u skladu s dosadašnjom praksom, vlast imati predsednike u pomenuta tri odbora.

Žena ubice iz Orlanda znala da će napasti i nije javila FBI
ORLANDO - Noor Zahi Salman, supruga ubice iz Orlanda Omara Matina, kazala je američkim federalnim agentima da je pokušala da odgovori muža od izvođenja napada na gej noćni klub u kojem je ubio 49, ranio 53 ljudi i sam stradao.
To saznaje „En-Bi-Si njuz” koji tvrdi da je Matinova žena rekla agentima da je bila sa njim kada je kupio municiju i futrolu za oružje. Ona je kazala da ga je jednom prilikom vozila do gej noćnog kluba „Puls” jer je on, kako je navela, želeo da ga ispita.
Američka televizija prenosi da vlasti razmatraju mogućnost pokretanja optužnice protiv Noor pošto nije obavestila FBI o svemu što je znala pre ovog brutalnog napada, ali još nije doneta odluka o tome, prenosi Tanjug.

Ksenijin „Spomenar”
Mnogima će biti čudan spoj toliko nespojivih ljudi, ideološki i politički, sa tolikim različitim prošlostima, koji su napisali svoje posvete Kseniji Vučić. Tako je skup njihovih uspomena, priča, eseja i fotografija postao „Spomenar”, bezazleni medij detinjstva iz daleke prošlosti. Nešto poput „Instagrama”, „Fejsbuka” ili „Tiktoka” koje na posebnom mestu čuvaju matorci.
U svakom od tih tekstova različitih žanrova otkrivaju se detalji iz njenog profesionalnog i ličnog života, a kako je njen život posmatran kroz posebnu dioptriju, kao bivše supruge i majke dece najmoćnijeg političara u Srbiji Aleksandra Vučića, nema te predrasude i kontroverze koju joj sa posebnom strašću nije nalepila cinična beogradska čaršija.
Zato je knjiga „Ksenija” izuzetno dragoceno štivo ne samo za porodicu Ksenije Vučić već i za buduće istraživače koji će pokušati da dešifruju događaje od devedestih godina naovamo. Izdavač „Spomenara” je Institut za javnu politiku Vladimira Beba Popovića, bliskog Ksenijinog prijatelja koji se nalazio ne samo na suprotnom političkom spektru već i u različitom političkom univerzumu od onoga u kojem je lebdela Ksenija. Ali, te razlike su ih zbližile, umesto da ih dodatno udalje, što je Popović detaljno i za njega neuobičajeno emotivno opisao u svom tekstu „Šolja čaja”.
Pokazujući da ume da spaja nespojivo, makar za srpsku svakodnevicu, Ksenija Vučić je očigledno posedovala dar i da svoje prijatelje okupi na jednom mestu i posle svoje smrti, poput urednika knjige Petra V. Arbutine, književnog kritičara i esejiste, koji je uređivao knjige i sarađivao na izdanjima velikana poput Milorada Pavića, Mome Kapora, Vladete Jerotića, Milovana Vitezovića. Ima ih još.
Ako tom krugu dodamo i Aleksandra Čotrića, aforističara i pisca, najbližeg saradnika lidera SPO Vuka Draškovića, koji je prve korake u novinarstvu pravio upravo sa Ksenijom Vučić u „Srpskoj reči”, nekadašnjem opozicionom glasilu Srpskog pokreta obnove, pohvataćemo detalje iz novinarske biografije Ksenije Vučić koji su promakli i koji su gotovo nepoznati.
Kako smo mi inače nacija koja pamti kraće od kokoši, dakle, najduže nekoliko dana, o decenijama je izlišno govoriti jer su za Srbe to vekovi – čime su uspeli da demantuju čak i Milankovićev kalendar – drago mi je što će oni koji to žele, a trebalo bi, imati priliku da se uvere da je ona, bez ikakve sumnje, bila jedna od najtalentovanijih novinara svog vremena.
Završivši Istoriju umetnosti na Filozofskom fakultetu u Beogradu, sa obrazovanjem koje se smatra aristokratskim, ona se ne bavi Modiljanijem ili Dalijem, već zaranja u mistični svet srpske politike. Devojka sa Dorćola, iz ugledne porodice koja je takođe ideološki raspolućena, a tako je bilo oduvek i tako će biti zauvek u Srba, Ksenija traži svoj put između desničarskog i monarhističkog glasila i alternativnog Radio Indeksa, koji emituje nove talase mladalačkog bunta generacije koja je imala svoje nade, snove i ideale. Radila je i za VIN produkciju Gordane Suše, koja je bila na suprotnom polu Ksenijinih desničarskih stavova, ali je to nije remetilo da uradi neke od nezaboravnih priloga koja je ta produkcija stvorila. Sa Indeksa je otišla na Studio B, najvažniji medij beogradske čaršije tokom devedesetih. Kada je Zoran Đinđić postao gradonačelnik Beograda, prvi intervju dao je novinarki Studija B – Kseniji Vučić.
Prihvatio sam ideju Bebe Popovića da iščitam stare tekstove „Srpske reči”, koju mi je poslao Čotrić, ali sam robovao predrasudama. Znao sam da je pravila odlične televizijske intervjue na Televiziji Pink sa Edijem Ramom, Nikolom Gruevskim i još nekoliko krupnih političkih zverki iz domaće radinosti. I to je to. Kako u „Spomenaru” ima izuzetnih i emotivnih priloga Elme Zukorlić, Jelene Trivan, Aleksandre Janković, Vladimira Đukanovića, Vanje Udovičića, kao svedočanstvo o njihovom bliskom odnosu bilo mi je zaista dragoceno da pročitam njene davne intervjue iz „Srpske reči”. Nizali su se razgovori sa jednim od osnivača Demokratske stranke filozofom Slobodanom Inićem, rediteljem i predsednikom JUL-a Ljubišom Ristićem, bivšim šefom komunista Dražom Markovićem, glumačkom gromadom Ljubom Tadićem, dramskim piscem Aleksandrom Popovićem...
Zato je veoma važno Ksenijino pisanje posmatrati u tom istorijskom kontekstu nekada velike zemlje, gde vladaju lude šeširdžije u zemlji čuda, na samoj svetskoj granici ideologija, vera i galaksija. Energična, vedra i razborita devojka, još novinarski devojčurak, želi da odgonetne tajnu sedmog pečata, ali srpskog. Ulazi u redakciju gde pišu profesori univerziteta, pisci i intelektualci koji su za kralja i otadžbinu, ali ne samo oni već i novinari sa drugačijom ideološkom matricom. Od žestoke Dane Drašković, matematičara Milana Božića, akademika desne orijentacije Nikole Miloševića i Koste Čavoškog, predsednice Građanskog saveza Vesne Pešić. U tu šaroliku galeriju ličnosti i likova umešali su se i Gordana Suša, Nadežda Gaće, Radivoj Cvetićanin, Mihajlo Kovač, Ejub Štitkovac, tako da su se, i pored dominacije stavova SPO, mogle videti i drugačije političke boje, po principu do tada nepoznatog umetničko-političkog pravca, srpskog kubizma.
Ksenija odmah kreće u akciju, ne dozvoljava da je zvučna imena prestrave, već se nameće upravo intervjuima koji značajno podižu rejting krunskog dvonedeljnika u Republici. Jedna od najboljih reportaža iz tog vremena je upravo njena, opis neuspelog intervjua sa tadašnjim gospodarem života i smrti u Srbiji, Željkom Ražnatovićem Arkanom u Erdutu. Trebalo je mnogo hrabrosti za takav tekst i ona ga je imala.
Ponovo treba staviti Ksenijin novinarski angažman u novi kontekst, a to je njena veza i brak sa Aleksandrom Vučićem, zato što je mačističko društvo poput našeg, robujući stereotipima o supruzi tadašnje mlade političke zvezde u usponu, a kasnije i najmoćnije političke figure u Srbiji, po automatizmu Kseniju smestilo u otrcani kliše Vučićeve supruge. I kod većine je tamo ostala i kada su okončali bračnu zajednicu. Takva vrsta olakog klasifikovanja žena – „ma daj, da nije bilo Vučića” – jedna je od najvećih nepravdi učinjenih prema nekoj koleginici u srpskom novinarstvu.
Iako se tada nije moglo ni naslutiti dokle će Vučić dogurati, etiketa joj je prilepljena po starom običajnom pravu, a samo je uži krug novinarskog esnafa znao koliko je Ksenija bila svoja, talentovana i autentična. Nisam bio njen prijatelj, već kolega. Kako sam za njen novinarski forsaž saznao tokom sklapanja ove knjige, a ona je imala sve resurse da to odavno razglasi na sva zvona, sada mi je mnogo jasnije zašto je imala toliko raznobojnih prijatelja upisanih u „Spomenar”.

„Njujork tajms”: Amerika šalje Ukrajini stare modele kasetne municije - ne eksplodira odmah
SAD planiraju da Ukrajini pošalju stare modele kasetne municije koje u 14 odsto slučajeva ne detoniraju odmah, piše „Njujork tajms”.
Prema podacima lista, Pentagon uverava da su modernizovali model. Međutim, poboljšan je samo domet projektila, koji još uvek sadrži granate, čiji procenat neispravnosti je američki vojni resor opisao kao neprihvatljivo visok.
Prema pisanju „Njujork tajmsa”, pukovnik vojske u penziji Al Vosburg, koji je prošao obuku za uklanjanje eksplozivnih ubojnih sredstava, rekao je da će proces čišćenja područja nakon upotrebe ovakvih projektila potrajati, jer se ne mogu ručno pomerati. Pored toga, biće potrebna edukativna kampanja za stanovništvo koje će se vratiti na ove teritorije i koje bi moglo da strada od neeksplodiranih granata.
Savetnik za nacionalnu bezbednost američkog predsednika Džejk Salivan saopštio je 7. jula da su SAD odlučile da isporuče kasetnu municiju Ukrajini, čijoj se upotrebi UN protive. On je takođe napomenuo da je Kijev Vašingtonu dao pisane garancije za minimiziranje rizika za civile prilikom upotrebe ove vrste municije.

Tri osobe povređene u lančanom sudaru na auto-putu Beograd-Zagreb
Tri osobe su povređene večeras u lančanom sudaru na auto-putu Beograd-Zagreb u smeru ka gradu kod Zmajeve pumpe, rečeno je Tanjugu u MUP-u.
U sudaru su učestvovala dva putnička vozila i jedan kamion, a tri osobe koje su se žalile na povrede zbrinule su ekipe hitne pomoći.
Automobil SUV marke ''audi'' i drugo vozilo su od siline udara u potpunosti uništeni, dok je na kamionu pričinjena manja materijalna šteta.
Zbog sudara je na tom delu auto-puta formirana dugačka kolona, prenosi Tanjug.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Teksas: Policija ubila napadača, taoci na bezbednom
OSTIN - Napadač koji je držao taoce u supermarketu „Volmart” upucan je i po svemu sudeći je mrtav, nakon što su policajci stigli u objekat pošto su obavešteni o pucnjavi, objavila je policija teksaškog grada Amarila.
Taoci u objektu su na bezbednom i u toku je istraga o ovom slučaju, navodi policija u saopštenju, preneo je AP
Policija Amarila primila je danas poziv zbog pucnjeva koji su se čuli u supermarketu „Volmart” i naoružane osobe koja drži taoce u tom objektu, javio je Rojters.
Agencija prenosi da su vlasti Amarila na Tviteru napisale da za sada nema vesti o povređenima.
Kancelarija šerifa okruga Rendal saopštila je na Fejsbuku da je saobraćaj u toj zoni zaustavljen, a „Volmart” zatvoren” i zatražila od građana da se klone tog područja.
„Postoje navodi da osoba koja se nalazi unutra možda drži taoce”, napisano u poruci.
AP prenosi da je policija Amarila objavila saopštenje u kojem navodi da se policajci nalaze u objektu i da „u ovom trenutku nema pucnjave”, prenosi Tanjug.

Eksplozija u Turskoj, ranjeno 6 policajaca
ANKARA - Šest policajaca je ranjeno kada je eksplodiralo improvizovano eksplozivno sredstvo prilikom prolaska oklopnog policijskog vozila na putu u blizini grada Gevas na istoku Turske, javio je AP pozivajući se na tursku državnu agenciju Anadoliju.
Ta agencija je objavila da se veruje da je napad izvela Kurdistanska radnička partija (PKK), koja već tri decenije predvodi pobunu u jugoistočnom delu Turske mahom naseljenom Kurdima.
AP podseća da je prošle nedelje 17 ljudi ubijeno u dva napada automobilima-bombama na policijski autobus u Istanbulu i policijsku stanicu u gradu Mid jat na jugu zemlje, prenosi Tanjug.

Ruski hakeri došli do podataka o Trampu
VAŠINGTON– Hakeri povezani sa ruskom vladom upali su u kompjutersku mrežu Demokratskog nacionalnog komiteta (DNC) i došli do čitave baze podataka o najizglednijem kandidatu Republikanske stranke za predsednika SAD Donaldu Trampu, saopštio je DNC.
Predsedavajuća Komiteta Debi Vaserman Šulc je taj incident nazvala ozbiljnim i navela da je DNC brzo preduzeo mere „da se uljezima zabrani pristup i osigura naša mreža”, prenela je agencija AP.
List „Vašington Post”, koji je prvi objavio vest o upadu ruskih hakera, naveo je da su hakeri ozbiljno ugrozili kompjuterski sistem DNC, koji je sadržavao podatke iz istraživanja opozicije o Trampu.
Hakeri su čak mogli da čitaju i i-mejlove i sadržaje četova, navodi „Vašington Post”, pozivajući se na anonimne zvaničnike Komiteta i stručnjake za bezbednost.
DNC navodi da hakeri, kako izgleda, nisu imali pristupa finansijskim i ličnim informacijama.

Sukobi policije i demonstranata u Parizu
PARIZ – Nekoliko stotina demonstranata sukobilo se danas sa policijom u Parizu tokom protesta protiv najavljene reforme zakona o radu u Francuskoj, saopštile su vlasti.
Policija je uhapsila šest osoba tokom sukoba koji su tek poslednji u nizu nasilnih demonstracija od početka protesta protiv reforme zakona koji su počeli u martu.
Demonstranti, od kojih su neki imali kapuljače, upali su na jedno gradilište gde su uzeli drvene palete koje su potom bacali na specijalnu policiju, rekle su gradski zvaničnici.
U sukobima sa policijom, povređeno je najmanje dvoje ljudi, tvrdi reporter AFP sa lica mesta, prenosi Tanjug.
Vlasti su apelovale na demonstrante da se distanciraju od izgrednika kako bi policija mogla da interveniše.
Francuska policija ovih dana je preopterećena budući da se osim sa radničkim protestima, suočava i sa neredima i nasiljem fudbalskih huligana, kao i sa povećanim rizicima od terorističkih pretnji tokom Evropskog prvenstva.

Terorista objavio snimak ubistva na Fejsbuku
PARIZ – Napadač, koji je u predgrađu Pariza ubio francuskog policajca i njegovu suprugu je snimak tog napada postavio na Fejsbuku, a u video poruci je takođe pozvao na nove terorističke napade tokom Evropskog prvenstva u fudbalu, koje se održava u toj zemlji, objavio je danas stručnjak za džihad Dejvid Tomson.
On je naveo da je video snimak napada postavljen na internet uz pomoć aplikacije „Fejsbuk lajv” sinoć u 20,52, kao i da je kasnije uklonjen, prenela je agencija AFP.
U 13 minuta dugom snimku načinjenom u kući žrtava, napadač Larosi Abala je objavio da je ubio policajca i njegovu ženu, naveo je Tomson, stručnjak za terorizam, zaposlen u „Radio Frans Internasionalu” i autor knjige o mladim francuskim radikalnim islamistima.
„Ne znam šta da radim sa njim”, rekao je na snimku Abala, pokazujući prstom na trogodišnje dete ubijenog para, koji je sedeo iza njega na kauču.
Napadač, koji je ubijen u policijskoj raciji tri sata kasnije, takođe je na Fejsbuku, na nalogu pod imenom Muhamed Ali, objavio fotografije mrtvog policajca i njegove supruge.
Abala je prvo ubio 42-godišnjeg policajca, kojeg je izbo više puta ispred njegove kuće, a zatim je ušao unutra i ubio njegovu 36- godišnju partnerku, koja je takođe radila u policijskoj stanici.
Na početku video snimka, Abala (25) se zakleo na vernost lideru Islamske države Abu Bakr al-Bagdadiju, a zatim je pozvao druge muslimane da napadaju „policiju, novinare, javne ličnosti, policijske čuvare i repere”, nakon čega je naveo desetak poznatih ličnosti.
„Pretvorićemo Evro 2016 u groblje”, zapretio je Abala, četiri dana nakon početka Evropskog prvenstva u fudbalu.
On je zatim od svojih prijatelja na Fejsbuku, posebno onih povezanih sa IS, zatražio da „objave saopštenje u kojem preuzimaju odgovornost za napad”.
Novinska agencija Amak, povezana sa IS, kasnije je objavila da je „borac Islamske države” u blizini Pariza nožem ubio policajca i njegovu suprugu.
Islamski terorista kod sebe imao spisak za odstrel
PARIZ– Islamski terorista, koji koji je noćas u Parizu usmrtio policajca i njegovu ženu, kod sebe je imao „listu za odstrel” na kojoj su imena nekih poznatih ličnosti, među kojima i policajci i reperi, saopštio je danas francuski tužilac Fransoa Molin.
Agencije prenose da francuski tužilac nije hteo da otkriva detalje ni imena sa liste.
„Ubica, 25-godišnji Larosi Abala, se zakleo na vernost Islamskoj državi pre tri nedelje” rekao je Molin na konferenciji za novinare.
Abala, koji je osumnjičen za ubistvo dva policijska službenika, zakleo se na odanost vođi Abu Bakr el Bagdadiju i obećao da će „pobiti nevernike”.
Novinska agencija Islamske države Amak, tvrdi da je napadač borac ISIS-a. Portparol francuskog tužilaštva Agnes Lekur kaže da francuske vlasti nemaju razloga da sumnjaju u ovu tvrđu.
Napadač, koji je noćas ubio 42-godišnjeg policajca u predgrađu Pariza Manjanvilu, a potom u njegovoj kući držao kao taoce njegovog sina i suprugu, koju je takođe ubio, identifikovan je kao Larosi Abala (25), a pripadnici specijalnih snaga su ga likvidirali pošto su pregovori o predaji propali.
Abala je ranije osuđivan za učešće u džihadističkoj organizaciji povezanoj sa Pakistanom.

Prevaranti iz Srbije obogatili se novcem iz Monopola
LONDON– Grupa prevaranata koju je činio jedan Italijan i četvoro Srba iz Notingema osuđena je u Britaniji na ukupno 22 godine zatvora zbog toga što su lažnim novcem iz društvene igre Monopol, koji su krili između pravih novčanica, ili zabašurivali trakom za svežanj, plaćali dijamante juvelirima u Londonu, Bristolu i Lidsu.
Prevaranti su na taj način zgrnuli čak sedam miliona funti, ali su uhvaćeni i prošle nedelje izvedeni pred bristolski sud, objavio je juče britanski „Gardijan”.
U višemilionskoj prevari najdeblji kraj je izvukao vlasnik juvelirnice „Rojal arkad” u centru Londona Džon Kaleidža, koji je tako ostao bez 6,1 milona funti.
Vođa ganga bio je Đani Akamo (44), čija adresa nije poznata, a koji se predstavljao kao stručnjak za nakit, dok su ostali članovi bili Dušica Nikolić (45), Dragoslav Đorđević (44), Džulijano Nikolić (26) i Bruno Nikolić (27), svi iz Notingema.
Akamo bi obično pregledao u nekom hotelu ponuđen dragoceni nakit i dijamante, dogovorio kupoprodaju i, nakon što bi juvelir sa obezbeđenjem prebrojao prave novčanice pomoću aparata za brojanje novca, prevaranti bi, čim oni okrenu leđa da sklone aparat, zamenili neke od pravih novčanica lažnim.
Banda je isti sistem primenila i kada je prigrabila najveći plen.
Tek kada su otišli sa „kupljenim” dijamantima, vlasnik juvelirnice, među čijim kupcima su pripadnici kraljevske porodice i poznati glumci, shvatio je da je nasamaren.
„Možete zamisliti njegovu užasnutost kada je prebrojao novac. Odmah mu je postalo jasno da to nije isti novac koji je brojao u hotelu, već lažan”, rekao je tužilac Dejvid Hju.
Takve trikove su Akamovi saučesnici izveli i u Bristolu i Lidsu, gde su „zaradili” 420.000 funti, odnosno 200.000 funti.
Akamo je osuđen na šest godina zatvora, Đorđević na sedam godina i četiri meseca, dok će Đorđevićev sin Džulijano Nikolić provesti iza rešetaka četiri godine i četiri meseca, a njegov brat Bruno 22 meseca.
Dušica Nikolić je osuđena na dve i po godine robije.
Članovi prevarantske grupe su čak napravili specijalni sto u kojem su krili prave i lažne novčanice u posebnim fiokama, a koristili su ga za vreme sklapanja poslova i primopredaje novca kako bi mogli da brzo vrše zamenu pravog za lažni novac, prenosi „Dejli mejl”.
„Delovali ste kao prava kriminalna grupa, koristili metode izviđanja i do detalja planirali svoja nedela. To je iziskivalo izuzetnu domišljatost i napore”, zaključio je sudija na izricanju presude prošle nedelje, preneli su juče britanski mediji.
Članovi bande su uhapšeni kraljem 2014. godine u stanu u Notingemu, a kod njih je nađen deo nakita zakopan u saksije sa cvećem, 150.000 funti u raznim valutama i velika količina lažnih novčanica.

Erdogan čestitao Putinu Dan Rusije
ANKARA– Predsednik Turske Redžep Tajip Erdogan uputio je pismo ruskom predsedniku Vladimiru Putinu u kojem mu je čestitao Dan Rusije i izrazio nadu da će doći do poboljšanja odnosa dve zemlje, naveli su danas izvori iz turskog predsedništva.
To je prvi kontakt Erdogana i Putina u proteklih nekoliko meseci otkako su odnosi Turske i Rusije veoma pogoršani zbog toga što su tuske snage oborile ruski avion na granici sa Sirijom u novembru prošle godine, preneo je Rojtes.
Tenzije su dodatno povećane usled ruskog učešća u ratu u Siriji.
„Potvrđujemo pisanje medija da je predsednik poslao pismo ruskom predsedniku Vladimiru Putinu povodom ruskog nacionalnog praznika”, izjavio je neimenovani turski zvaničnik, prenosi Tanjug.
On je dodao da je Erdogan u poruci izrazio želju da odnosi „budu unapređeni na nivo koji dve zemlje zaslužuju”.
Rusija je 12. juna proslavila nacionalni praznik - Dan Rusije.

Indipendent: Vođa Islamske države ipak nije ubijen
RAKA – Lider samozvane Islamske države Abu Bakr al-Bagdadi ipak nije ubijen u američkom vazdušnom udaru u sirijskom gradu Raki, kako su ranije objavili neki iranski, irački i turski mediji, objavio je danas britanski „Indipendent”.
Taj list navodi da su pomenuti mediji kao verodostojno uzeli saopštenje IS-a, koje je zapravo digitalno izmenjeno.
Ranije je objavljeno da je novinska agencija bliska džihadistima al-Amak objavila: „Abu Bakr al-Bagdadi je ubijen u napadu koalicionih snaga u Raki petog dana Ramazana (10. juna)”.
I ranije su se više puta pojavljivali izveštaji da je Al-Bagdadi, koji se pre dve godine proglasio kalifom svih muslimana, ubijen ili ranjen.(Tanjug)

Berluskoni se oporavlja posle operacije srca
MILANO - Bivši italijanski premijer Silvio Berluskoni (79) uspešno je danas operisan u bolnici San Rafaele u Milanu i postoperatvni tok je uredan, saopšteno je iz te bolnice. Berluskoni je podvrnut operaciji srčanog zaliska, a intervencija je trajala više sati. Bivši italijanski premijer će u bolnici, kako je najavljeno, provesti dva dana na intenzivnoj nezi, a oporavak će, prema predviđanjima lekara, trajati nekoliko sedmica.
Italijanski milijarder je preživeo infarkt pre deset godina, kada mu je ugrađen pejs-mejker u SAD-u. Uređaj je zamenjen krajem prošle godine. „Naravno da sam zabrinut. Ali sam i dirnut podrškom i pažnjom svih, čak i mojih političkih rivala “, napisao je Berluskoni juče na svojoj Fejsbuk stranici. Berluskonijev lekar, Alberto Cangrilo je naveo da je 79-godišnji biznismen „mogao da umre”, što ukazuje na to da je njegovo stanje bilo teže nego što su govorili prijatelji i članovi porodice koji su Berluskonija prethodnih dana posećivali u milanskoj klinici San Rafaele, prenela je agencija AP.
Berluskoni, koji već godinama ima ugrađeni pejsmejker, primljen je u bolnicu prošle sedmice. On je tog dana nazvao Cangrila iz Rima da mu se požali da se ne oseća dobro, a lekar mu je savetovao da se vrati u Milano i da direktno sa aerodroma ode u bolnicu. Lekar je naveo da je Berluskonija u klinici pregledao tim doktora, koji su utvrdili teži slučaj oboljenja aortnog zaliska, usled kojeg krv teče u obrnutom smeru od onog koji je normalan. Cangrilo je rekao da će posle rehabilitacije Berluskoni „biti vitalniji nego ranije”.
Tanjug

Turska: Ne menjamo zakon ni zbog ukidanja viza
ANKARA  – Turska nikada neće promeniti svoj antiteroristički zakon, čak iako to znači krah dogovora sa EU s ciljem ukidanaja viza za građane Turske, rekao je danas premijer te zemlje Binali Jildirim.
Rojters podseća da Turska i EU razmatraju mogućnost ukidanja viza za državljane Turske još od 2013. godine, a da je u martu postignut sporazum koji treba da zaustavi ilegalne imigrante na putu iz Turske u EU.
Napretka nema jer je u međuvremenu Brisel insistirao da Ankara izmeni antiteroristički zakon.
Predsednik Turske Redžep Tajip Erdogan je, takođe, u više navrata izjavio da taj zakon neće biti menjan. (Tanjug)
Šef Delegacije EU u Turskoj podneo ostavku
ANKARA – Šef Delegacije Evropske unije u Turskoj Hansjerg Haber podneo je ostavku, prenosi Rojters, pozivajući se na izjavu jednog zvaničnika Delegacije koji nije izneo druge detalje.
„Potvrđujemo da je ambasador podneo ostavku”, rekao je portparol Delegacije za AFP.
Haber je kritikovao Tursku zbog načina na koji sprovodi sporazum sa EU o migrantima, a zbog tih komentara prošlog meseca je bio pozvan u tursko Ministarstvo spoljnih poslova na razgovor, navodi britanska agencija.
Haberov odlazak je znak sve lošijih odnosa između Ankare i Brisela, iako obe strane pokušavaju da sprovedu sporazum postignut u cilju smanjenja priliva migranata u EU, ocenjuje AFP.
Haber, nemački diplomata, na čelu Delegacije EU u Ankari bio je tek od oktobra prošle godine.
Kritički komentari koje je on u medijima iznosio u vezi sa ponašanjem turske vlade povodom primene sporazuma sa EU izazivali su ogorčenost i osude u Turskoj.
„Postoji izreka 'počni kao Turčin, a završi kao Nemac'. Ali ovde to nije tako”, rekao je Haber 13. maja, preneli su turski mediji.
Turska traži ukidanje viza za njene državljane koji žele da putuju u EU, u zamenu za smanjenje priliva izbeglica, ali je sporazum sada u procepu pošto Ankara odbija da zadovolji sve kriterijume koje je postavio Brisel.
Evropska komisija će sutra objaviti svoj drugi izveštaj o primeni sporazuma EU i Turske, uključujući podatke o napretku u vezi sa ispunjenjem uslova za viznu liberalizaciju, navodi francuska agencija.  (Tanjug)

Ksenijin „Spomenar”
Mnogima će biti čudan spoj toliko nespojivih ljudi, ideološki i politički, sa tolikim različitim prošlostima, koji su napisali svoje posvete Kseniji Vučić. Tako je skup njihovih uspomena, priča, eseja i fotografija postao „Spomenar”, bezazleni medij detinjstva iz daleke prošlosti. Nešto poput „Instagrama”, „Fejsbuka” ili „Tiktoka” koje na posebnom mestu čuvaju matorci.
U svakom od tih tekstova različitih žanrova otkrivaju se detalji iz njenog profesionalnog i ličnog života, a kako je njen život posmatran kroz posebnu dioptriju, kao bivše supruge i majke dece najmoćnijeg političara u Srbiji Aleksandra Vučića, nema te predrasude i kontroverze koju joj sa posebnom strašću nije nalepila cinična beogradska čaršija.
Zato je knjiga „Ksenija” izuzetno dragoceno štivo ne samo za porodicu Ksenije Vučić već i za buduće istraživače koji će pokušati da dešifruju događaje od devedestih godina naovamo. Izdavač „Spomenara” je Institut za javnu politiku Vladimira Beba Popovića, bliskog Ksenijinog prijatelja koji se nalazio ne samo na suprotnom političkom spektru već i u različitom političkom univerzumu od onoga u kojem je lebdela Ksenija. Ali, te razlike su ih zbližile, umesto da ih dodatno udalje, što je Popović detaljno i za njega neuobičajeno emotivno opisao u svom tekstu „Šolja čaja”.
Pokazujući da ume da spaja nespojivo, makar za srpsku svakodnevicu, Ksenija Vučić je očigledno posedovala dar i da svoje prijatelje okupi na jednom mestu i posle svoje smrti, poput urednika knjige Petra V. Arbutine, književnog kritičara i esejiste, koji je uređivao knjige i sarađivao na izdanjima velikana poput Milorada Pavića, Mome Kapora, Vladete Jerotića, Milovana Vitezovića. Ima ih još.
Ako tom krugu dodamo i Aleksandra Čotrića, aforističara i pisca, najbližeg saradnika lidera SPO Vuka Draškovića, koji je prve korake u novinarstvu pravio upravo sa Ksenijom Vučić u „Srpskoj reči”, nekadašnjem opozicionom glasilu Srpskog pokreta obnove, pohvataćemo detalje iz novinarske biografije Ksenije Vučić koji su promakli i koji su gotovo nepoznati.
Kako smo mi inače nacija koja pamti kraće od kokoši, dakle, najduže nekoliko dana, o decenijama je izlišno govoriti jer su za Srbe to vekovi – čime su uspeli da demantuju čak i Milankovićev kalendar – drago mi je što će oni koji to žele, a trebalo bi, imati priliku da se uvere da je ona, bez ikakve sumnje, bila jedna od najtalentovanijih novinara svog vremena.
Završivši Istoriju umetnosti na Filozofskom fakultetu u Beogradu, sa obrazovanjem koje se smatra aristokratskim, ona se ne bavi Modiljanijem ili Dalijem, već zaranja u mistični svet srpske politike. Devojka sa Dorćola, iz ugledne porodice koja je takođe ideološki raspolućena, a tako je bilo oduvek i tako će biti zauvek u Srba, Ksenija traži svoj put između desničarskog i monarhističkog glasila i alternativnog Radio Indeksa, koji emituje nove talase mladalačkog bunta generacije koja je imala svoje nade, snove i ideale. Radila je i za VIN produkciju Gordane Suše, koja je bila na suprotnom polu Ksenijinih desničarskih stavova, ali je to nije remetilo da uradi neke od nezaboravnih priloga koja je ta produkcija stvorila. Sa Indeksa je otišla na Studio B, najvažniji medij beogradske čaršije tokom devedesetih. Kada je Zoran Đinđić postao gradonačelnik Beograda, prvi intervju dao je novinarki Studija B – Kseniji Vučić.
Prihvatio sam ideju Bebe Popovića da iščitam stare tekstove „Srpske reči”, koju mi je poslao Čotrić, ali sam robovao predrasudama. Znao sam da je pravila odlične televizijske intervjue na Televiziji Pink sa Edijem Ramom, Nikolom Gruevskim i još nekoliko krupnih političkih zverki iz domaće radinosti. I to je to. Kako u „Spomenaru” ima izuzetnih i emotivnih priloga Elme Zukorlić, Jelene Trivan, Aleksandre Janković, Vladimira Đukanovića, Vanje Udovičića, kao svedočanstvo o njihovom bliskom odnosu bilo mi je zaista dragoceno da pročitam njene davne intervjue iz „Srpske reči”. Nizali su se razgovori sa jednim od osnivača Demokratske stranke filozofom Slobodanom Inićem, rediteljem i predsednikom JUL-a Ljubišom Ristićem, bivšim šefom komunista Dražom Markovićem, glumačkom gromadom Ljubom Tadićem, dramskim piscem Aleksandrom Popovićem...
Zato je veoma važno Ksenijino pisanje posmatrati u tom istorijskom kontekstu nekada velike zemlje, gde vladaju lude šeširdžije u zemlji čuda, na samoj svetskoj granici ideologija, vera i galaksija. Energična, vedra i razborita devojka, još novinarski devojčurak, želi da odgonetne tajnu sedmog pečata, ali srpskog. Ulazi u redakciju gde pišu profesori univerziteta, pisci i intelektualci koji su za kralja i otadžbinu, ali ne samo oni već i novinari sa drugačijom ideološkom matricom. Od žestoke Dane Drašković, matematičara Milana Božića, akademika desne orijentacije Nikole Miloševića i Koste Čavoškog, predsednice Građanskog saveza Vesne Pešić. U tu šaroliku galeriju ličnosti i likova umešali su se i Gordana Suša, Nadežda Gaće, Radivoj Cvetićanin, Mihajlo Kovač, Ejub Štitkovac, tako da su se, i pored dominacije stavova SPO, mogle videti i drugačije političke boje, po principu do tada nepoznatog umetničko-političkog pravca, srpskog kubizma.
Ksenija odmah kreće u akciju, ne dozvoljava da je zvučna imena prestrave, već se nameće upravo intervjuima koji značajno podižu rejting krunskog dvonedeljnika u Republici. Jedna od najboljih reportaža iz tog vremena je upravo njena, opis neuspelog intervjua sa tadašnjim gospodarem života i smrti u Srbiji, Željkom Ražnatovićem Arkanom u Erdutu. Trebalo je mnogo hrabrosti za takav tekst i ona ga je imala.
Ponovo treba staviti Ksenijin novinarski angažman u novi kontekst, a to je njena veza i brak sa Aleksandrom Vučićem, zato što je mačističko društvo poput našeg, robujući stereotipima o supruzi tadašnje mlade političke zvezde u usponu, a kasnije i najmoćnije političke figure u Srbiji, po automatizmu Kseniju smestilo u otrcani kliše Vučićeve supruge. I kod većine je tamo ostala i kada su okončali bračnu zajednicu. Takva vrsta olakog klasifikovanja žena – „ma daj, da nije bilo Vučića” – jedna je od najvećih nepravdi učinjenih prema nekoj koleginici u srpskom novinarstvu.
Iako se tada nije moglo ni naslutiti dokle će Vučić dogurati, etiketa joj je prilepljena po starom običajnom pravu, a samo je uži krug novinarskog esnafa znao koliko je Ksenija bila svoja, talentovana i autentična. Nisam bio njen prijatelj, već kolega. Kako sam za njen novinarski forsaž saznao tokom sklapanja ove knjige, a ona je imala sve resurse da to odavno razglasi na sva zvona, sada mi je mnogo jasnije zašto je imala toliko raznobojnih prijatelja upisanih u „Spomenar”.

„Njujork tajms”: Amerika šalje Ukrajini stare modele kasetne municije - ne eksplodira odmah
SAD planiraju da Ukrajini pošalju stare modele kasetne municije koje u 14 odsto slučajeva ne detoniraju odmah, piše „Njujork tajms”.
Prema podacima lista, Pentagon uverava da su modernizovali model. Međutim, poboljšan je samo domet projektila, koji još uvek sadrži granate, čiji procenat neispravnosti je američki vojni resor opisao kao neprihvatljivo visok.
Prema pisanju „Njujork tajmsa”, pukovnik vojske u penziji Al Vosburg, koji je prošao obuku za uklanjanje eksplozivnih ubojnih sredstava, rekao je da će proces čišćenja područja nakon upotrebe ovakvih projektila potrajati, jer se ne mogu ručno pomerati. Pored toga, biće potrebna edukativna kampanja za stanovništvo koje će se vratiti na ove teritorije i koje bi moglo da strada od neeksplodiranih granata.
Savetnik za nacionalnu bezbednost američkog predsednika Džejk Salivan saopštio je 7. jula da su SAD odlučile da isporuče kasetnu municiju Ukrajini, čijoj se upotrebi UN protive. On je takođe napomenuo da je Kijev Vašingtonu dao pisane garancije za minimiziranje rizika za civile prilikom upotrebe ove vrste municije.

Tri osobe povređene u lančanom sudaru na auto-putu Beograd-Zagreb
Tri osobe su povređene večeras u lančanom sudaru na auto-putu Beograd-Zagreb u smeru ka gradu kod Zmajeve pumpe, rečeno je Tanjugu u MUP-u.
U sudaru su učestvovala dva putnička vozila i jedan kamion, a tri osobe koje su se žalile na povrede zbrinule su ekipe hitne pomoći.
Automobil SUV marke ''audi'' i drugo vozilo su od siline udara u potpunosti uništeni, dok je na kamionu pričinjena manja materijalna šteta.
Zbog sudara je na tom delu auto-puta formirana dugačka kolona, prenosi Tanjug.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Francuske vlasti izbacuju ruske huligane iz zemlje
PARIZ – Grupa fudbalskih navijača Rusije biće izbačena iz Francuske posle nereda na prvenstvu Evrope i gradu Marseju, saopštili su danas tamošnje vlasti.
Francuske vlasti zaustavile su danas organizvanu grupu ruskih navijača na ulazu u Lil, koji su krenuli na utakmicu protiv Slovačke.
Proverava se identitet 50 huligana, a neki od njih su već izbačeni i nalaze se u prihvatnom centru na francuskoj granici, javlja agencija AFP.
Ruski i engleski huligani potukli su se i izazvali nerede u marseljskoj Staroj luci, zbog čega je francuska policija morala da koristi suzavac kako bi rasterala izgrednike.
Nasilje je nastavljeno na stadionu, uhapšeno je ukupno 20 ljudi, dok je tokom nereda 35 povređeno. (Tanjug)

Oland: Napad na policijski par je teroristički akt
PARIZ  – Francuski predsednik Fransoa Oland rekao je danas da je napad u kojem je muškarac u ime Islamske države ubio francuskog policajca i njegovu suprugu „neosporno teroristički čin”.
Par je, prema njegovim rečima, „ubio jedan terorista na kukavički način”, prenosi AFP.
Oland je novinarama rekao i da se Francuska suočava sa terorističkom pretnjom „veoma velikih razmera”, navodi AP.
„Francuska nije jedina zemlja kojoj preti terorizam, kao što smo to ponovo videli u SAD, u Orlandu”, napomenuo je francuski predsednik.
I francuski ministar unutrašnjih poslova Bernar Kaznev izjavio je danas da ubistvo policajca u predgrađu Pariza predstavlja kukavički teroristički napad, dok je i portparol Vlade Stefan le Fol takođe izjavio za radio RTL da se radi o terorističkom napadu.
Oland je jutros držao hitan sastanak u Jelisejskoj palati povodom napada koji je protekle noći izveden u predgrađu Pariza, a za koji je odgovornost preuzela Islamska država, kako je objavila agencija Amak povezana sa tom ekstremističkom grupom.
Napadač, koji je protekle noći ubio 42-godišnjeg policajca u predgrađu Pariza Manjanvilu, a potom u njegovoj kući držao kao taoce njegovog sina i suprugu, koju je takođe ubio, identifikovan je kao Larosi Abala (25), a pripadnici specijalnih snaga su ga likvidirali pošto su pregovori o predaji propali.
Abala je već osuđen 2013. godine za učešće u džihadističkoj organizaciji povezanoj sa Pakistanom, javlja AFP, pozivajući se na izvore bliske istrazi.
Ukoliko se potvrdi da je napad delo IS, reč je o prvom napadu ekstremista na teritoriji Francuske nakon što je francuska vlada uvela vanredno stanje posle niza terorističkih napada u Parizu novembra prošle godine u kojima je ubijeno 130 ljudi.
Do najnovijeg incidenta u Francuskoj došlo je u trenutku kada je ta zemlja, inače osnivač koalicije na čelu sa SAD koja izvodi vazdušne udare na IS, već pod jakim merama bezbednosti u strahu od terorističkih napada tokom Evropskog prvesntva u fudbalu koje je tamo počelo u petak. (Tanjug)

Ardit Ferizi optužen da je za Islamsku državu hakovao kompjutere vojske SAD
VAŠINGTON – Kosovar Ardit Ferizi optužen je da je hakovao kompjutere pripadnika oružanih snaga SAD za potrebe Islamske države, a na sutrašnjem ročištu će, kako je sud najavio, priznati krivicu, javlja AP.
Prema sudskim podacima, ročište na kojem će se Ferizi izjasniti kao kriv zakazano je u američkom oblasnom sudu u Aleksandriji.
Ferizi se prvobitno izjasnio kao nedužan po optužbama za pružanje materijalne podrške teroristima i krađu identiteta, za šta mu preti maksimalna kazna zatvora u trajanju od 35 godina, navodi američka agencija.
Ferizi (21), poznat po hakerskoj šifri „Th3Dir3ctorY”, bio je lider grupe kosovskih Alabanaca pod nazivom „Kosovska hakerska bezbednost”, pokazuju podaci FBI-ja.
Tužioci navode da je Ferizi prošle godine hakovao privatne računare i Islamskoj državi dostavljao imena, lozinke za elektronsku poštu i brojeve telefona više od 1.300 pripadnika američke vojske.
Islamska država je u međuvremenu objavila dobijene podatke na Tviteru uz upozorenje da će vojnike napasti u njihovoj sopstvenoj zemlji.
Ferizi je uhapšen u Maleziji u oktobru 2015, a od januara se suočava sa optužbama
Kada je protiv njega podignuta optužnica, američko Ministarstvo pravde je saopštilo da je to prvi slučaj te vrste i da pokazuje rešenost američkih vlasti da se suoče i osujete pokušaje IS da na nišan uzima Amerikance, „u kakvom god obliku i gde god da se to desi”, navodi američka agencija a prenosi Tanjug.

Kancelarkin hod po jajima u Kini
Od našeg dopisnika
Frankfurt, Hajdelberg – Kina ne želi trgovinski rat sa Evropom, izjavio je juče kineski premijer Li Kećang na zajedničkoj konferenciji za novinare sa nemačkom kancelarkom Angelom Merkel, koja je samo dan ranije u govori u Kineskoj akademiji nauka u Pekingu rekla kako ni EU ne želi trgovinski rat ali da „otvoreno moramo da razgovaramo o spornim pitanjima”. A tih spornih pitanja ima, kako u oblastima o kojima Peking želi rado da priča, kao što je trgovinsko-investiciona saradnja, tako i oblastima o kojima Peking nerado diskutuje, kao što su ljudska prava ili vladavina prava.
Liderka najjače evropske ekonomije, koja je u Peking došla sa šest ministara i pet državnih sekretara, kako ocenjuju nemački komentatori, u odnosima sa rukovodstvom Kine morala je da „hoda po jajima”, ili kako kažu u Nemačkoj „pleše po jajima”. I to možda više nego prethodnih osam puta koliko je od dolaska na funkciju nemačkog kancelara 2005. godine zvanično posećivala Kinu.
Prema oceni Bernarda Canda, „Špiglovog” dopisnika iz Pekinga, na zategnutiju atmosferu u toku ove posete uticalo je to što, bilo da je u pitanju politička, ekonomska, vojna moć ili samoproklamovana „pravna država” Kine, zvanični Peking u poslednje vreme nastupa do granice arogancije. Cand smatra da je ta atmosfera značajno ohladila odnose Zapada i Kine.
Međutim, dok se Zapad ljuti što Kina u okruženju vojno pokazuje mišiće a američkim i evropskim firmama otežava ulaganje na kinesko tržište, najčešće uslovljavajući da to budu zajednički zapadno-kineski projekti, Peking se mršti što još nije dobio status tržišne ekonomije u okviru Svetske trgovinske organizacije (STO).
„Kina je već ispunila svoje obaveze o pridruživanju Svetskoj trgovinskoj organizaciji. Potrebno je sada da i druge strane ispune data obećanja. Ne želimo trgovinski rat, jer od toga niko neće imati koristi”, rekao je Li, dodajući da jednostrane zaštitne trgovinske mere neće pomoći rešavanju problema, prenose svetske agencije.
Merkelova je mu je rekla da je uverena „da možemo pronaći rešenje na temeljima onoga što je obećano pre 15 godina” kada je Kine primljena u STO uz saglasnost da ostale članice STO mogu da je do kraja 2016. porede sa zemljama trećeg sveta kada donose odluku o tome da li se kineski proizvodi uvoze u njihove zemlje i prodaju po damping cenama. Budući da Zapad i dalje optužuje Kinu da podriva rad stranih firmi tako što subvencioniše domaće proizvode, a naročito u oblasti proizvodnje čelika za koju Zapad kaže da je prekomerna, zasad nije izvesno da li će se članice STO saglasiti sa time da Kina dobije status tržišne ekonomije. Nemačka kancelarka je, pak, insistirala da nije od pomoći emotivan pristup ovoj temi, pozvavši na dodatne pregovore između Pekinga i STO.
„Nemačka se oduvek predstavljala kao otvoreno tržište za ulaganja. Očekujemo reciprocitet i sa kineske strane”, navela je kancelarka, čime je pažljivo biranim rečima prebacila Kinezima što bez problema kupuju nemačke firme, ali takvu lakoću da ulažu u Kinu nemaju uvek nemačke firme. Ako kineske kompanije mogu da kupe nemački aerodrom Frankfurt –Han ili neke od dragulja nemačke industrije, da li to mogu nemačke firme u Kini, pitaju se nemački privrednici.
„Tako nešto je zasad isključeno”, kaže Nemac Jerg Vutke, predsednik Evropske privredne komore u Pekingu, koji smatra da Peking i Brisel pod hitno moraju da potpišu sporazum o investicijama koji bi značajno poboljšao pristup Evropljana kineskom tržištu.
On, međutim, ukazuje i da su mnoga kineska ulaganja u Evropi se realizovala odlično te da pojedine kompanije, poput švedskog proizvođača automobila „Volvo”, možda sada ne bi ni postojala da nije bilo kineskih investitora. Kinezi Nemačku, kako se čini, vide kao odskočnu dasku za svoj prodor u EU. Prema računici nemačkog poslovnog lista „Handelsblat”, kineska preduzeća su samo u aprilu ove godine ponudila 3,2 milijardi dolara za dvanaest nemačkih firmi, a prema procenama nemačkih konsultanata, obim kineskih preuzimanja nemačkih firmi mogao bi ove godine da bude čak deset puta veći nego prošle godine.
Osim toga, i nemačka industrija računa na kinesko tržište kao potrošača nemačkih proizvoda tako da ne čudi veoma pragmatičan stav Merkelove koja je pomenula sva sporna pitanja, ali pažljivo upakovana u diplomatsku formu tako da čak i kada su novinari pokušavali kroz podpitanja da od nje izvuku nešto više, ona je samo kratko odgovarala: „Rekla sam šta sam htela”.
Za razliku od nje, prošle nedelje u Pekingu je američki državni sekretar Džon Keri bio znatno oštriji u kritikama preterane kineske proizvodnje jeftinog čelika, kao i za Zapad spornog kineskog zakona o stranim nevladinim organizacijama. Zakon, inače, omogućuje policiji da direktno nadgleda rad stranih nevladinih organizacija, koje će morati da iznose dokaze o poreklu novca i na šta ga troše.
Merkelova i Li su se dogovorili da budu u kontaktu oko potencijalno spornih pitanja oko spornog zakona, kao što je „političko uplitanje” organizacija.
„Zbog toga smo se dogovorili da da blisko sarađujemo međusobno i preko ministarstava spoljnih poslova ili ostalih organizacija. Smatram da je to pravi način da reagujemo preventivno”, rekla je Merkelova, koja je uprkos velikom pritisku međunarodnih organizacija uoči posete Pekingu samo poručila da će pozvati kineske vlasti da novi zakon „ne utiče previše negativno” na političke fondacije i druge organizacije.
Taktičnost kancelarke naišla je na pohvale kineskog premijera, koji je istakao njen rad na izgradnji bilateralnih odnosa, dodavši da će vlade dve zemlje uraditi sve kako bi se olakšali odnosi u različitim oblastima.

Ruski avion 21. veka
U sibirskoj metropoli Irkutsku (600.000 stanovnika, 5.125 kilometara jugoistočno od Moskve kad se putuje Transsibirskom železnicom) u sredu je održana ceremonija koja simbolično najavljuje obnovu nekad moćne industrije putničkih aviona, koja, doduše, nije sasvim zamrla posle nestanka Sovjetskog Saveza, ali do skoro nije bila ni njena senka.
Uz prisustvo visokih zvaničnika i gostiju – iz nekog razloga tamo nije bio predsednik Putin, ali jeste prvi do njega, premijer Medvedev – svetu je predstavljen prvi kompletirani MS-21, ruski „avion 21. veka”, moderna putnička letelica impresivnih karakteristika. Pripada klasi uskotrupnih aviona – onih sa jednim prolazom između sedišta – srednjeg dometa (do 6.400 kilometara) i ima kapacitet od 165 do 211 putnika, zavisno od modela.
Po tome MS-21 izlazi na tržište na kojem dominiraju „Boing” i „Erbas”, sa svojim modelima 737 i 320. To su najprodavaniji avioni na globalnom tržištu: američki proizvođač i evropski (francusko-nemačko-španski) koncern dominiraju u tolikoj meri da su postali „duopol”.
Kakve su šanse „Irkut korporacije”, poznate inače po svojim „suhojima”, člana Ujedinjene avio-proizvodne korporacije, holdinga koji je Putinovim dekretom 2006. pod jedan krov stavio dotle samostalne proizvođače ruske avio-industrije („Iljušin”, „Mikojan”, „Suhoj”, „Tupoljev” i „Jakovljev”)?
Čini se, skromne – i realne. „Kad bih rekao da ćemo zauzeti 40 do 50 odsto tržišta, kolege bi mi se smejale”, objasnio je to predsednik „Irkuta” Oleg Demčenko. „Ako MS-21 zauzme 10 do 15 odsto tržišta, to bi značilo da nisam uzalud svoj život posvetio ovoj industriji.”
Deset odsto tržišta nije malo, ako se uzme u obzir da je projektovana potražnja za ovom kategorijom u sledećih 20 godina 21.060 novih aviona.
Sudeći prema izveštajima specijalizovanih portala posle svečanosti, MS-21 ima adute, kako tehnološke, tako i komercijalne. Prvo, izgleda izuzetno moderno, i spolja i iznutra. Između ostalog, ima sasvim originalna krila, izuzetan enterijer i „svemirsku” pilotsku kabinu.
Zahvaljujući novoj tehnologiji kompozitnih materijala, razvijenih za ovaj projekat, biće za između 10 i 15 odsto efikasniji od „boinga” i „erbasa” iste klase (jer će biti za 15 odsto lakši), sa operativnim troškovima manjim za petinu i sa 15 odsto skromnijom potrošnjom goriva od „erbasa 320”.
Cena koja se pominje takođe je za slične procente niža od američko-evropskih: između 72 i 91 miliona dolara. Sve ovo znači da velike avio-kompanije na ovu ponudu teško mogu da ostanu ravnodušne.
Verovatno neće ni biti – pod uslovom da se ostvari ono što se obećava. MS-21, naime, već kasni: prema prvobitnom planu, prvi let je bio predviđen za 2014, dok su prve isporuke projektovane za ovu godinu.
U sredu je prvo poletanje najavljeno za kraj ove godine, a procedura sertifikacije, svih provera i dobijanja dozvola trebalo bi da bude okončana do kraja 2017. da bi prve letelice „Aeroflotu”, koji je poručio 50 komada, bile isporučene 2018.
Ukupan broj porudžbina je u ovom momentu 175 – i sve su domaće, pošto je rezervacija jedne malezijske kompanije od 50 aviona ostala nepotvrđena. Kako je najavljeno, ruska država, koja je ovaj projekat, čija je cena oko 4,5 milijardi dolara, finansirala sa 30 odsto, priprema posebne podsticaje i za domaće i za strane kupce.
Da bi se podržala domaća industrija, najavljuje se i (postepena) promena postojeće regulative po kojoj su ruske kompanije mogle da bez carine kupuju avione „Boinga” i „Erbasa”. Može se očekivati da će poskupeti uvoz, naročito onih sa istim ili sličnim kapacitetima kao i MS-21.
Posle svečanog predstavljanja nove nade ruske industrije i potvrde ambicije Moskve da ostane u klubu nekoliko nacija koje su tehnološki u stanju da naprave jedan od najkomplikovanijih industrijskih proizvoda današnjice (jedan avion ima i do milion delova), izuzetno je važno da se novi rokovi poštuju, što neće biti jednostavno. Eventualno kašnjenje dovelo bi, naime, u pitanje kredibilitet projekta i srozalo imidž Rusije.
U pitanju je industrija koja zahteva izuzetnu koordinaciju i sinhronizaciju svih kooperanata. Za početak, najveći izazov je serijska proizvodnja kompozitnih krila, pa su zato početni planovi samo 20 aviona godišnje, s tim da se u 2023. ovaj tempo podigne na 70. Poređenja radi, „Boing” proizvodi 45 svojih aviona 737 mesečno.
Zanimljivo je da ovom poduhvatu nisu naudile međunarodne sankcije koje je Zapad Moskvi uveo zbog aneksije Krima i uloge u ukrajinskoj krizi. Iako nominalno ruski, MS-21 je, kao što su to uostalom i avioni „Boinga” i „Erbasa”, multinacionalni proizvod: u njemu će biti oko 40 odsto stranih komponenti.
Tako će motore (za modele namenjene inostranim kupcima) proizvoditi američki „Prat i Vitni”, kontrolne sisteme isporučuju „Rokvel Kolins” i „Gudrič”, enterijer francuski „Zodijak aerospejs”... Svi kooperanti pri tom imaju svoje ruske partnere (vredi ovim povodom podsetiti da „Boing” još od sredine devedesetih ima svoj projektni centar u Moskvi).
Ako se izuzme „suhoj super džet”, avion sa 100 sedišta iz 2011, koji se nije proslavio (zbog niza tehničkih problema često je prizemljivan, dok je prilikom demonstracije na aeromitingu u Indoneziji, imao fatalan udes), MS-21 je prvi proizvod reorganizovane ruske avio-industrije i zbog toga je njegov uspeh od ključne i političke i ekonomske važnosti. Rizik jeste veliki – ali u toj srazmeri je i dobit.

Pariz: Ubijen ubica policajca, žena mrtva, dete dobro
PARIZ  – Francuska policija ubila je noćas u dramatičnoj operaciji muškarca koji je u predgrađu Pariza ubio policajca, a potom njegovu ženu i sina držao kao taoce u njihovoj porodičnoj kući, saopštili su zvaničnici.
Kako se navodi, žena je pronađena mrtva, a dete je nepovređeno, prenela je agencija AFP, dodajući da su oni kao taoci bili držani više sati.
Zasad nije jasno kako je ubijena supruga policajca.
Drama se odigrala u Manjanvilu, 55 kilometara zapadno od francuske prestonice.
AP navodi da je policija uspela da spase trogodišnje dete, koje je u šoku, ali nepovređeno.
IS preuzela odgovornost za napad na policajca u Francuskoj
PARIZ – Islamska država (IS) preuzela je odgovornost za napad u kojem je zasad nepoznati muškarac protekle noći u predgrađu Pariza ubio policajca ispred njegove kuće, a potom se u toj kući zabarikadirao i kao taoce držao suprugu i sina policajca, javile su agencije.
Agencija Amak, povezana sa IS, objavila je na svom sajtu da iza napada stoji borac te ekstremističke grupe, preneo je Rojters.
„Izvor Agencije Amak: Borac Islamske države ubio je zamenika komandanta policijske stanice u gradu Le Miro i njegovu suprugu”, navedeno je u izveštaju agencije Amak.
Francuski predsednik Fransoa Oland za jutros je zakazao hitan sastanak povodom noćašnjeg napada, saopštila je njegova kancelarija.
Napadač je na smrt izbo 42-godišnjeg policajca pošto se oko 21 sat vratio kući, a napad se dogodio u Manjanvilu, 50-ak kilometara severno od Pariza i 20-ak kilometara od grada Le Miro gde je policajac radio.
Pripadnici specijalnih snaga francuske policije ubili su napadača nakon što su propali pregovori o predaji.
U kući je supruga policajca pronađena mrtva, i zasad nije jasno kako je ubijena, dok je dete nepovređeno, prenela je agencija AFP, dodajući da su oni kao taoci bili držani više sati.
AP navodi da je policija uspela da spase trogodišnje dete, koje je u šoku, ali nepovređeno.
Pravosudni izvori u Francuskoj rekli su da je istraga o noćašnjem incidentu poverena antiterorističkoj jedinici kancelarije tužioca zbog komentara koje je napadač izneo tokom dugotrajnih pregovora.
Komšije koje su pozvale policiju tvrde da su čuli da je muškarac uzvikivao islamističke slogane, preneo je RT.
Ukoliko se potvrdi da je napad delo IS, reč je o prvom napadu ekstremista na teritoriji Francuske nakon što je francuska vlada uvela vanredno stanje posle niza terorističkih napada u Parizu novembra prošle godine u kojima je ubijeno 130 ljudi.
Do najnovijeg incidenta u Francuskoj došlo je u trenutku kada je ta zemlja, inače osnivač koalicije na čelu sa SAD koja izvodi vazdušne udare na IS, već pod jakim merama bezbednosti u strahu od terorističkih napada tokom Evropskog prvesntva u fudbalu koje je tamo počelo u petak. (Tanjug)
Komšije koje su pozvale policiju tvrde da su čuli da je muškarac uzvikivao islamističke slogane, preneo je RT.
Napadač je na smrt izbo policajca ispred njegovog imanja pošto se sinoć oko 21 sat vratio kući.
(Tanjug)

Ksenijin „Spomenar”
Mnogima će biti čudan spoj toliko nespojivih ljudi, ideološki i politički, sa tolikim različitim prošlostima, koji su napisali svoje posvete Kseniji Vučić. Tako je skup njihovih uspomena, priča, eseja i fotografija postao „Spomenar”, bezazleni medij detinjstva iz daleke prošlosti. Nešto poput „Instagrama”, „Fejsbuka” ili „Tiktoka” koje na posebnom mestu čuvaju matorci.
U svakom od tih tekstova različitih žanrova otkrivaju se detalji iz njenog profesionalnog i ličnog života, a kako je njen život posmatran kroz posebnu dioptriju, kao bivše supruge i majke dece najmoćnijeg političara u Srbiji Aleksandra Vučića, nema te predrasude i kontroverze koju joj sa posebnom strašću nije nalepila cinična beogradska čaršija.
Zato je knjiga „Ksenija” izuzetno dragoceno štivo ne samo za porodicu Ksenije Vučić već i za buduće istraživače koji će pokušati da dešifruju događaje od devedestih godina naovamo. Izdavač „Spomenara” je Institut za javnu politiku Vladimira Beba Popovića, bliskog Ksenijinog prijatelja koji se nalazio ne samo na suprotnom političkom spektru već i u različitom političkom univerzumu od onoga u kojem je lebdela Ksenija. Ali, te razlike su ih zbližile, umesto da ih dodatno udalje, što je Popović detaljno i za njega neuobičajeno emotivno opisao u svom tekstu „Šolja čaja”.
Pokazujući da ume da spaja nespojivo, makar za srpsku svakodnevicu, Ksenija Vučić je očigledno posedovala dar i da svoje prijatelje okupi na jednom mestu i posle svoje smrti, poput urednika knjige Petra V. Arbutine, književnog kritičara i esejiste, koji je uređivao knjige i sarađivao na izdanjima velikana poput Milorada Pavića, Mome Kapora, Vladete Jerotića, Milovana Vitezovića. Ima ih još.
Ako tom krugu dodamo i Aleksandra Čotrića, aforističara i pisca, najbližeg saradnika lidera SPO Vuka Draškovića, koji je prve korake u novinarstvu pravio upravo sa Ksenijom Vučić u „Srpskoj reči”, nekadašnjem opozicionom glasilu Srpskog pokreta obnove, pohvataćemo detalje iz novinarske biografije Ksenije Vučić koji su promakli i koji su gotovo nepoznati.
Kako smo mi inače nacija koja pamti kraće od kokoši, dakle, najduže nekoliko dana, o decenijama je izlišno govoriti jer su za Srbe to vekovi – čime su uspeli da demantuju čak i Milankovićev kalendar – drago mi je što će oni koji to žele, a trebalo bi, imati priliku da se uvere da je ona, bez ikakve sumnje, bila jedna od najtalentovanijih novinara svog vremena.
Završivši Istoriju umetnosti na Filozofskom fakultetu u Beogradu, sa obrazovanjem koje se smatra aristokratskim, ona se ne bavi Modiljanijem ili Dalijem, već zaranja u mistični svet srpske politike. Devojka sa Dorćola, iz ugledne porodice koja je takođe ideološki raspolućena, a tako je bilo oduvek i tako će biti zauvek u Srba, Ksenija traži svoj put između desničarskog i monarhističkog glasila i alternativnog Radio Indeksa, koji emituje nove talase mladalačkog bunta generacije koja je imala svoje nade, snove i ideale. Radila je i za VIN produkciju Gordane Suše, koja je bila na suprotnom polu Ksenijinih desničarskih stavova, ali je to nije remetilo da uradi neke od nezaboravnih priloga koja je ta produkcija stvorila. Sa Indeksa je otišla na Studio B, najvažniji medij beogradske čaršije tokom devedesetih. Kada je Zoran Đinđić postao gradonačelnik Beograda, prvi intervju dao je novinarki Studija B – Kseniji Vučić.
Prihvatio sam ideju Bebe Popovića da iščitam stare tekstove „Srpske reči”, koju mi je poslao Čotrić, ali sam robovao predrasudama. Znao sam da je pravila odlične televizijske intervjue na Televiziji Pink sa Edijem Ramom, Nikolom Gruevskim i još nekoliko krupnih političkih zverki iz domaće radinosti. I to je to. Kako u „Spomenaru” ima izuzetnih i emotivnih priloga Elme Zukorlić, Jelene Trivan, Aleksandre Janković, Vladimira Đukanovića, Vanje Udovičića, kao svedočanstvo o njihovom bliskom odnosu bilo mi je zaista dragoceno da pročitam njene davne intervjue iz „Srpske reči”. Nizali su se razgovori sa jednim od osnivača Demokratske stranke filozofom Slobodanom Inićem, rediteljem i predsednikom JUL-a Ljubišom Ristićem, bivšim šefom komunista Dražom Markovićem, glumačkom gromadom Ljubom Tadićem, dramskim piscem Aleksandrom Popovićem...
Zato je veoma važno Ksenijino pisanje posmatrati u tom istorijskom kontekstu nekada velike zemlje, gde vladaju lude šeširdžije u zemlji čuda, na samoj svetskoj granici ideologija, vera i galaksija. Energična, vedra i razborita devojka, još novinarski devojčurak, želi da odgonetne tajnu sedmog pečata, ali srpskog. Ulazi u redakciju gde pišu profesori univerziteta, pisci i intelektualci koji su za kralja i otadžbinu, ali ne samo oni već i novinari sa drugačijom ideološkom matricom. Od žestoke Dane Drašković, matematičara Milana Božića, akademika desne orijentacije Nikole Miloševića i Koste Čavoškog, predsednice Građanskog saveza Vesne Pešić. U tu šaroliku galeriju ličnosti i likova umešali su se i Gordana Suša, Nadežda Gaće, Radivoj Cvetićanin, Mihajlo Kovač, Ejub Štitkovac, tako da su se, i pored dominacije stavova SPO, mogle videti i drugačije političke boje, po principu do tada nepoznatog umetničko-političkog pravca, srpskog kubizma.
Ksenija odmah kreće u akciju, ne dozvoljava da je zvučna imena prestrave, već se nameće upravo intervjuima koji značajno podižu rejting krunskog dvonedeljnika u Republici. Jedna od najboljih reportaža iz tog vremena je upravo njena, opis neuspelog intervjua sa tadašnjim gospodarem života i smrti u Srbiji, Željkom Ražnatovićem Arkanom u Erdutu. Trebalo je mnogo hrabrosti za takav tekst i ona ga je imala.
Ponovo treba staviti Ksenijin novinarski angažman u novi kontekst, a to je njena veza i brak sa Aleksandrom Vučićem, zato što je mačističko društvo poput našeg, robujući stereotipima o supruzi tadašnje mlade političke zvezde u usponu, a kasnije i najmoćnije političke figure u Srbiji, po automatizmu Kseniju smestilo u otrcani kliše Vučićeve supruge. I kod većine je tamo ostala i kada su okončali bračnu zajednicu. Takva vrsta olakog klasifikovanja žena – „ma daj, da nije bilo Vučića” – jedna je od najvećih nepravdi učinjenih prema nekoj koleginici u srpskom novinarstvu.
Iako se tada nije moglo ni naslutiti dokle će Vučić dogurati, etiketa joj je prilepljena po starom običajnom pravu, a samo je uži krug novinarskog esnafa znao koliko je Ksenija bila svoja, talentovana i autentična. Nisam bio njen prijatelj, već kolega. Kako sam za njen novinarski forsaž saznao tokom sklapanja ove knjige, a ona je imala sve resurse da to odavno razglasi na sva zvona, sada mi je mnogo jasnije zašto je imala toliko raznobojnih prijatelja upisanih u „Spomenar”.

„Njujork tajms”: Amerika šalje Ukrajini stare modele kasetne municije - ne eksplodira odmah
SAD planiraju da Ukrajini pošalju stare modele kasetne municije koje u 14 odsto slučajeva ne detoniraju odmah, piše „Njujork tajms”.
Prema podacima lista, Pentagon uverava da su modernizovali model. Međutim, poboljšan je samo domet projektila, koji još uvek sadrži granate, čiji procenat neispravnosti je američki vojni resor opisao kao neprihvatljivo visok.
Prema pisanju „Njujork tajmsa”, pukovnik vojske u penziji Al Vosburg, koji je prošao obuku za uklanjanje eksplozivnih ubojnih sredstava, rekao je da će proces čišćenja područja nakon upotrebe ovakvih projektila potrajati, jer se ne mogu ručno pomerati. Pored toga, biće potrebna edukativna kampanja za stanovništvo koje će se vratiti na ove teritorije i koje bi moglo da strada od neeksplodiranih granata.
Savetnik za nacionalnu bezbednost američkog predsednika Džejk Salivan saopštio je 7. jula da su SAD odlučile da isporuče kasetnu municiju Ukrajini, čijoj se upotrebi UN protive. On je takođe napomenuo da je Kijev Vašingtonu dao pisane garancije za minimiziranje rizika za civile prilikom upotrebe ove vrste municije.

Tri osobe povređene u lančanom sudaru na auto-putu Beograd-Zagreb
Tri osobe su povređene večeras u lančanom sudaru na auto-putu Beograd-Zagreb u smeru ka gradu kod Zmajeve pumpe, rečeno je Tanjugu u MUP-u.
U sudaru su učestvovala dva putnička vozila i jedan kamion, a tri osobe koje su se žalile na povrede zbrinule su ekipe hitne pomoći.
Automobil SUV marke ''audi'' i drugo vozilo su od siline udara u potpunosti uništeni, dok je na kamionu pričinjena manja materijalna šteta.
Zbog sudara je na tom delu auto-puta formirana dugačka kolona, prenosi Tanjug.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.


  </body>
 </text>
</TEI>