<TEI version="3.3.0" xmlns="http://www.tei-c.org/ns/1.0">
 <teiHeader>
  <fileDesc>
   <titleStmt>
    <title>Politika 2020-06-14</title>
   </titleStmt>
   <publicationStmt>
    <p></p>
   </publicationStmt>
   <sourceDesc>
    <p>https://www.politika.rs/sr/articles/archive/2020/06/14/page:1?url=</p>
   </sourceDesc>
  </fileDesc>
 </teiHeader>
 <text>
  <body>
    <div id="vesti">
​Izrael provocira, Palestinci prete
AMERIČKI PLAN OBRADOVAO RUSIJU: Ne pamti se da je poslednjih godina neki potez SAD izazvao tako brzu i pozitivnu reakciju Moskve kao što se to desilo posle najave iz Vašingtona da će povući iz Nemačke devet i po hiljada vojnika.
„Pozdravili bismo svaki korak Vašingtona ka smanjenju svog vojnog prisustva u Evropi. Takvi koraci bi, bez sumnje, doprineli smanjenju mogućnosti za sukob i ublažili vojne i političke napetosti u evroatlantskom regionu”, izjavila je Marija Zaharova, portparolka Ministarstva inostranih poslova Ruske Federacije.
Ona je naglasila da je veliko američko vojno prisustvo u Nemačkoj – reč je 34.500 vojnika i nuklearnom arsenalu sa više desetina atomskih bombi – „ostatak hladnog rata”. Zaharova je pozvala SAD da iz Nemačke povuku i taktičko nuklearno oružje.
Reagovanje Moskve izazvala je najava iz Vašingtona da SAD planiraju da ozbiljno smanje broj vojnika stacioniranih u Nemačkoj. O američkom planu prvi su izvestili nemački mediji da bi krajem nedelje iz Berlina stigla i zvanična potvrda.
„Nemačka vlada je informisana da američka administracija razmišlja da smanji američko vojno prisustvo u Nemačkoj”, potvrdila je Urlika Demer, zamenik portparola nemačke vlade. „Prema našim saznanjima, takva odluka još nije usvojena.”
Time je zvanično potvrđeno izveštavanje medija da je američki predsednik Donald Tramp spreman da povuče i najradikalnije poteze prema vojnim saveznicima kako bi promenio njihovo „škrtarenje” u izdvajanju novca za NATO i odbranu. A Nemačka je među državama koje su još prilično daleko od izdvajanja famoznih dva odsto BDP-a, koliko je svojevremeno utvrđeno kao donja granica budžeta za odbranu svake države članice zapadne alijanse. Berlin je dosad godišnje trošio na odbranu oko 40 milijardi evra, ukoliko bi poštovao dogovor u NATO-u i Trampov zahtev, ova suma bi dramatično porasla na 75 milijardi evra.


Ganc i Netanijahu: Saglasnost o anektiranju Zapadne obale  (Foto EPA-EFE/Menahem Kahana)


Američka namera izazvala je žestoke reakcije u Nemačkoj. Pojavila se široka lepeza kritika – od onih koji upozoravaju da Vašington ruši zapadno vojno savezništvo, narušava ravnotežu snaga u Evropi, do direktnih optužbi da Tramp brutalno ucenjuje Berlin i podriva domaću ekonomiju jer u postojećim američkim bazama radi više od 16.000 nemačkih civila...
Prema nezvaničnim najavama, manji deo američkih trupa koje će napustiti Nemačku, oko 2.000 vojnika, ostao bi u Evropi, ali bio bi premešten malo istočnije – u Poljsku. I ovaj detalj dodatno ljuti Nemačku, koja smatra da bi takav potez samo potvrdio da Varšava postaje najznačajniji saveznik SAD u Evropi potiskujući u drugi plan neke doskora najvernije partnere među kojima je i Nemačka.
SUDBINA ZAPADNE OBALE: Na Bliskom istoku ništa novo. Čak i kada se nešto novo dogodi ili samo najavi možete biti sigurni da je reč o nastavku stare priče prepune ratovanja, nasilja i sukoba. Najnoviju buru na ovim prostorima izazvala je najava Izraela da će 1. jula anektirati najveći deo Zapadne obale, osvojene u ratu 1967.
Dugogodišnji izraelski premijer Benjamin Natanijahu je u poslednjoj predizbornoj kampanji govorio da će, u slučaju pobede, anektirati deo Zapadne obale. Njegov glavni konkurent Beni Ganc obećavao je isti scenario. Pomenuta dvojica su posle martovskih parlamentarnih izbora stvorili svojevrsnu političku pat-poziciju koja je okončana početkom juna, kada su potpisali sporazum o stvaranju vlade velike koalicije. Time je otvoren i put da premijer Netanijahu 1. jula podnese parlamentu na usvajanje dokument o prisvajanju dela Zapadne obale.
Kao što je poznato, Izrael je u šestodnevnom oktobarskom ratu 1967. porazio Jordan i okupirao deo njegove teritorije – Zapadnu obalu. Od tada sve vlade u Tel Avivu radile su na „popunjavanju” ovih prostora izraelskim naseljenicima. Prema nezvaničnim podacima, danas na ovoj teritoriji živi oko 430.000 izraelskih naseljenika, što je oko pet procenata ukupnog stanovništva Izraela. Istovremeno, na Zapadnoj obali boravi i oko 2,7 miliona Palestinaca.
Namera Izraela da trajno prisvoji veći deo Zapadne obale izazvala je žestoke reakcije Palestinaca koji najavljuju novu intifadu (ustanak) protiv izraelske vlasti. Palestinci su posebno ljuti na američkog predsednika Donalda Trampa, za kojeg kažu da je najnovijim mirovnim planom za Bliski istok dao odrešene ruke Izraelu da izvede aneksiju.
Veći deo međunarodne zajednice osuđuje izraelsku nameru i poziva Tel Aviv na uzdržanost. U tom poslu najaktivnija je Nemačka, koja 1. jula preuzima mesto predsedavajućeg EU, ali i Saveta bezbednosti UN. Nemački ministar spoljnih poslova Hajko Mas upravo je završio kratku bliskoistočnu turneju tokom koje je posetio Izrael i Jordan. Umesto tradicionalnog odlasku u Ramalu i susreta s najvišim predstavnicima privremene palestinske uprave, šef nemačke diplomatije je s Palestincima imao samo video-konferenciju. Već i ovaj detalj dovoljno govori koliko uspešna je bila njegove misija.
    </div>
    <div id="kolumna">
Srpska podmornica u vrbaku
Dve godine je prešlo otkako dovezosmo podmornicu 911 u Beograd. Bio je 12. jun. I dok bledi sećanje na taj logistički poduhvat, druge nijanse turobnosti obuzimaju inicijatore ideje da se taj objekat kao spomenik tehničko-tehnološkoj moći bivše države postavi negde uz Dunav ili Savu kao atraktivan muzejski eksponat.
Početni entuzijazam Ministarstva odbrane iz 2018. kao titulara buduće atrakcije, da se uređenje podmornice privede kraju još te godine nije uspeo, zatim je još više splasnuo u 2019, a nema ga ni u tragovima ove 2000. I kao što vrba slaže svoje godove, tako i ovo remek-delo ratne tehnologije slaže svoje slojeve rđe, bespomoćno u vrbaku na Ušću. Je li se odustalo od uređenja, pitanje je na koje nema odgovora nadležnih činovnika.
Osam godina smo kao udruženje veterana vodili ljutu bitku s podgoričkom i beogradskom državno-vojnom birokratijom, a od tog juna 2018. vojujemo protiv nevidljive barijere. Znamo ili ne, sad i nije mnogo važno, ko je podigao branu našem nastojanju da uz sitan novac i naše ekspertsko znanje glavni grad dobije sjajno mesto za hodočasnike brojnih afiniteta.
Kao udruženje smo nemoćni da išta u ovim zamućenim okolnostima učinimo, isto kao što bi i neki darežljivi finansijer mogao bez naše stručnosti da uradi. Molili smo i kumili da se učini nešto u smislu obezbeđenja tog famoznog iznosa od petnaestak hiljada evra, ali ćorak. Ne odustajemo, jer pesimizma i defetizma nikad nije bilo u kodu podmorničke profesije. Ali kako sve delatnosti imaju obostranu meru učtivosti i obzira, tako naše znanje i energija ostadoše bez ikakvog odgovora aktuelnog vojno-ministarskog profesionalizma.
Nepodeljena mišljenja nas stotinak veterana koji živimo u Srbiji su da je ovaj objekat dat nekome u privatne ruke, da bi već donosio debeo profit, kao što to, bezmalo deceniju, čine sestrinske podmornice 912 u Tivtu i 913 u Pivki. Za pamćenje je ignorisanje vojnih menadžera iz ranijeg paketa vlasti da se 911 dodeli jagodinskom akva-parku, gde bi, više nego igde, bila u ambijentu vode, kao što ni sadašnji paket nema predstavu kakvih bi se muka kurtalisao (uređenje, održavanje, čuvanje, kustosi, zarada…) davanjem podmornice (ne znam kome) na Savskoj promenadi ili Dunavsko-dorćolskom šetalištu.
Pitanja na čija vrata zakucati ili čije pragove obijati više i nemaju smisla. Iscrpli smo sve diplomatsko-inženjersko-komercijalne resurse, tako da ne vidimo s kim bismo i kada mogli da ovu zavrzlamu privedemo kraju. Sve smo izračunali i razradili, tehnologija uređenja nam je u krvi, imamo kadar da to uz titularno-finansijski predznak oposlimo za 7–8 nedelja i predamo gradu nesvakidašnje odredište kao što ga imaju London, Minhen, Amsterdam, Barselona... Ukupno pedesetak gradova u svetu.
Drugim rečima, trebalo bi postojeći status podmornice 911 resetovati na 12. jun 2018. i krenuti iznova: odrediti novog (starog) titulara; obezbediti novac; definisati i urediti lokaciju; imenovati izvođača grubih radova i dati podmorničarima uređenje enterijera. A mi bismo dali i jednog od naših inženjera za šefa operacije.
Svakako da brinemo i o tome hoće li kritična masa srpskog razumevanja valorizacije svog i te kako visokog dometa u opremanju ove klase podmornica (šest objekata), još jednom posrnuti i propustiti šansu da svojoj deci pokaže kako su i šta su pravila nekad srpska preduzeća u oblasti najsloženije ratne tehnologije.
Kakve bi se tek priče mogle ispredati oko činjenice da je daleke 1926. u Kraljevini SHS srpska garnitura – predsednik vlade (Pašić), ministar finansija (Uzunović), vojnih dela (Trifunović), inostranih dela (Ninčić) i komandant Mornarice (Prica) donela odluku, koju je i kralj podržao, o nabavci (prvih) podmornica za odbranu našeg mora. Uz završno poentiranje – da to nije tada urađeno, verovatno nikad naknadne državne derivacije ne bi imale ta borbena sredstva.
I sasvim na kraju – ima li sudbina podmornice 911 šansu, a da to ne bude staro gvožđe?
Pukovnik, podmorničar u penziji
    </div>
    <div id="sport">
Krajinović: Drago mi je što sam u finalu – Novak je naš idol
Srpski teniser Filip Krajinović rekao je da je srećan što će igrati u finalu „Adria Tura”.
Uprkos pobedi protiv Zvereva od 2:1, Đoković nije izborio finale, ali je njegova pobeda odvela Filipa Krajinovića u finale.
„Iskreno, baš sam navijao za Novaka i to da pobedi sa 2:1. Drago mi je što sam u finalu, teška je grupa bila. Žao mi je meča sa Zverevim, ali posle toga sam odigrao dobro protiv Novaka i siguran bio protiv Viktora”, rekao je Krajinović na konferenciji za medije.
Krajinović je upitan da li je plasman u finale nagrada za jučerašnju pobedu protiv Đokovića.
„Moglo bi se reći da je nagrada. Drago mi je što je bila ova ekipa. Igrali smo ozbiljno, dobri su mečevi bili. Odlična atmosfera, rado ću se sećati svega. Igrao sam pred punim stadionom u Beogradu, to je nešto i čemu svako sanja”.
Krajinović je istakao i da mu odgovara grupni format takmičenja, kao i to što se setovi igraju do četiri gema.
„Prvi put igram grupe i prvi sam. Zašto da ne. Fizički nismo spremi za više od četiri gema, ovo nam je taman da se spremimo za ono što sledi”, rekao je Krajinović.
Njegov rival u finalu od 20 sati najverovatnije će biti Dominik Tim.
„Tim je fenomenalan, ali nemam šta da izgubim tu. Retki su momenti da pred domaćom publikom igram, i to protiv Tima. On je favorit, ali egzibicija je. Daću sve od sebe. Spremiću plan i program, da osvojim titulu”, rekao je Krajinović, prenosi Tanjug.
On sada protiv prvog igrača sveta, Đokovića, vodi sa 2:0.
„Novak je naš heroj, idol... Svaka mu čast što je ovo organizovao. On je najbolji u istoriji ovog sporta. Učim od njega, imamo broja jedan koji želi da pomogne svima. On mi je kao brat”, zaključio je Krajinović.

Đoković bez finala, pobeda za Krajinovića
Najbolji teniser sveta Novak Đoković nije se plasirao u finale „Adria Tura”, uprkos pobedi protiv Aleksandra Zvereva 2:1 (4:0, 1:4, 4:2).
Đoković za 12 minuta igre u prvom setu Zverevu nije dozvolio nijedan gem, za razliku od drugog gde je Zverev prvi napravio brejka i osvajanjem seta eliminisao je Đokovića iz borbe za finale.
Đoković je dobio treći set i meč, čime je Filipa Krajinovića iz grupe A poslao u finale, prenosi Tanjug.
Izliv emocija zbog detinjstva
Najbolji teniser sveta Novak Đoković emotivno je doživeo svoj poslednji meč na „Adria Turu” u Beogradu.
Uprkos pobedi protiv Zvereva od 2:1, Đoković nije izborio finale, ali je njegova pobeda odvela Filipa Krajinovića u finale.
„Jedan od naših je u finalu. Bilo je stvarno emotivno poslednjih nekoliko dana. Zahvalio bih se svima koji su podržali ovaj događaj i svima koji su došli. Ne plačem toliko zbog poraza i finala, dobio sam neki izliv emocija i setio sam se detinjstva”, rekao je Đoković, prenosi Tanjug.

Krajinović bolji od Troickog
Srpski teniser Filip Krajinović pobedio je Viktora Troickog 2:0 (4:0, 4:3) u trećem kolu „Adria Tura”.
Krajinović je maestralno odigrao u prvom setu i dobio ga za 13 minuta, dok je u drugom otpor Troickog slomio u taj-brejku.
Krajinović je ovim trijumfom ostao u trci za finale turnira, a posle meča između Novaka Đokovića i Aleksandra Zvereva biće poznato ko će u finalnu borbu, prenosi Tanjug.

Lajović predao Milojeviću meč zbog povrede
Srpski teniser Dušan Lajović predao je danas meč Nikoli Milojeviću zbog povrede.
Milojević je osvojio prvi set 4:3 nakon čega je Lajović predao, a Milojević je tako došao do druge pobede na „Adria tur”.
Nakon njih na teren izlaze Viktor Troicki i Filip Krajinović, a nakon toga sledi duel Novaka Đokovića i Aeksandara Zvereva, javlja Tanjug.

Evropski Kjuban
Sve ono što je njegov otac Pavlos decenijama mukotrpno gradio, uz svesrdnu pomoć srpskih trenera, on sistematski urušava poslednjih osam godina i sada je postao najveća smetnja razvoju poznatog košarkaškog brenda – Panatinaikos. U trenutku kad je Dimitris Janakopulos (46) objavio da prodaje taj atinski klub za 25 miliona evra, stotinak besnih navijača kluba upalo je na njegov posed, ali je policija na vreme reagovala.
Navijači u Grčkoj, kao i kod nas, nisu cvećke, ali ni Dimitris nije uzoran predsednik jednog evropskog kluba, a još manje dostojan naslednik carstva koje je njegov otac Pavlos stvarao sa svojom braćom Tanasisom i Kostasom.
Milijarderi iz Grčke, porodica koja već čitav vek radi u biznisu vezanom za farmaciju (od 1971. vode kompaniju „Vianeks”), od 1987. godine preuzela je Panatinaikos i za kratko vreme napravila od njega jedan od najvećih košarkaških klubova mimo Amerike. U vreme blagostanja u Grčkoj, kad su i poznati NBA igrači rado dolazili da igraju u tu zemlju (pored mnogobrojnih srpskih zvezda), Janakopulosi su ulagali milione u klub samo da bi došli na evropski tron (zvanično 372.800 miliona evra od 1987. do 2012).
Zlatna era „zelenih” omeđena je imenima dvojice srpskih stručnjaka, Božidara Maljkovića, koji je klubu doneo prvu titulu prvaka Evrope i Interkontinentalni kup (1996); i Željka Obradovića, koji je od Panatinaikosa napravio najbolji klub na svetu van NBA: 23 trofeja za 13 godina, od toga pet trofeja Evrolige. I upravo s odlaskom Obradovića (u klubu od 1999. do 2012) krenuo je sunovrat, ali njegov odlazak se – nikako slučajno – poklapa s dolaskom Dimitrisa Janakopulosa na čelo kluba, na kojem je nasledio svog oca i strica Tanasisa. Obradović, koga su Pavlos i Tanasis obožavali (s razlogom), vrlo dobro je znao šta donosi ta promena klubu, tim pre što je Dimitrisa već tada bio glas da je sušta suprotnost svom ocu (posebno u javnim nastupima i odnosu prema saradnicima).
Otkako je Dimitris preuzeo kormilo, ne samo da nije bilo najvećih trofeja već je klub s mnogima zaratio, a pre svega s Evroligom, koja je zbog Dimitrisovog „rečnika” kažnjavala i klub i njega. Pre dve godine kaznila ga je (njega lično) sa 180.000 evra i sezonom zabrane prisustva mečevima tog takmičenja. Tako da bi mogao da se nazove „evropskim Kjubanom” (doduše, kontroverznog vlasnika Dalasa Meveriksa Marka Kjubana njegova narav je koštala više od 1,5 miliona dolara).
Jedan od onih koji se uverio koliko je teško sarađivati (poslovati) s Dimitrisom Janakopulosom jeste i doskorašnji selektor Srbije Aleksandar Đorđević, koji je završio na sudu s Panatinaikosom (smenjen u trenutku kad je već imao osvojen trofej u sezoni – kup; i vodio borbu za titulu s Olimpijakosom). Nekolicina naših igrača pisala je istoriju „zelenih”, u vreme dok je Pavlos držao Dimitrisa podalje od kluba: Žarko Paspalj, Dejan Bodiroga, Željko Rebrača, Miroslav Pecarski, Dejan Tomašević, Miloš Vujanić, Dušan Kecman…

Partizan ubedljiv protiv Čukaričkog u Humskoj
Fudbaleri Partizana pobedili su večeras Čukarički sa 4:1, u poslednjoj utakmici 29. kola Super lige.
Strelci za Partizan na stadionu u Humskoj bili su Bojan Matić u 17, Bibras Natho u 39, Uroš Vitas u 45. i Sejduba Suma u 54. minutu.
Počasni pogodak za Čukarički u 57. minutu je postigao Slobodan Tedić.
Partizan je drugi na tabeli srpskog prvenstva sa 64 boda, dok Čukarički ima 48 i zauzima šesto mesto, prenosi Beta.

Pobeda TSC-a protiv  Zvezde
SENTA - Fudbaleri TSC-a iz Bačke Topole savladali su šampiona Crvenu zvezdu 2:1 (2:0) u utakmici 29. kola Superlige Srbije.
Strelci za ekipu, koja je kao debitant potvrdila da je najprijatnije iznenađenje prvenstva, bili su Boris Varga u 13. i Nenad Lukić u 17, dok je jedini gol za Zvezdu postigao Nemanja Milunović u 78. minutu, prenosi Tanjug.
Ranije danas Inđija je savladala Vojvodinu 2:0, a od 19 sati igraju Partizan - Čukarički. Subota: Mačva -Spartak 1:4, Napredak - Mladost 1:0, Radnik - Radnički Niš 2:4. Petak: Proleter - Javor 2:2, Rad - Voždovac 0:2. Tabela: Crvena zvezda 75 bodova, Partizan 61, TSC 59, Vojvodina 59, Radnički Niš 49, Čukarički 48, Spartak 46, Voždovac 44, Mladost 40, Napredak 30, Proleter 30, Radnik 30, Inđija 25, Javor 25, Rad 15, Mačva 13.

Inđija pobedila Vojvodinu
Fudbaleri Inđije pobedili su na svom terenu Vojvodinu sa 2:0, u utakmici 29. kola Super lige Srbije.
Strelac prvog gola bio je Nebojša Bastajić u 23. minutu, a pobedu je obezbedio Stefan Purtić golom u prvom minutu nadoknade vremena.
Inđija je ostvarila drugu uzastopnu pobedu, ukupno sedmu u ligi i sa 25 bodova zauzima 13. mesto na tabeli.
Vojvodina je pretrpela šesti poraz i treća je sa 59 bodova. Novosađani imaju dva boda manje i utakmicu više od drugoplasiranog Partizana.
U poslednjem 30. kolu Inđija će igrati na gostovanju protiv Javora, a Vojvodina će dočekati Partizan, javlja Beta.
    </div>
    <div id="vesti">
U Crnoj Gori jedna osoba zaražena koronavirusom
PODGORICA - U Crnoj Gori registrovana je jedna osoba obolela od kovida 19, a radi se o importovanom slučaju i osobi koja se nalazi u samoizolaciji, saopštio je Institut za javno zdravlje Crne Gore (IZJZCG).
Crna Gora je 2. juna proglasila kraj epidemije koronavirusa, nakon što prethodnih 28 dana nije bilo nijednog registrovanog slučaja kovid 19.
U saopštenju se navodi da se radi se o importovanom slučaju, da je osoba prethodne sedmice boravila u Bosni i Hercegovini, a da je iz preventivnih razloga i na sopstveno insistiranje boravila u samoizolaciji.
Dodaje se da je epidemiološko istraživanje u toku, a da prvi podaci ukazuju da je broj kontakata novozaražene osobe bio „minimalan”.
„Laboratorije Instituta za javno zdravlje su tokom vikenda uradile 128 analiza na novi korona virus”, navode u IZJZCG, prenosi Beta.

Pritvor šestorici osumnjičenih za razvijanje antisrpskog transparenta u Zagrebu
Šestorici osumnjičenih za razvijanje transparenta u Zagrebu kojim se poziva na nasilje nad srpskim ženama i decom određen je istražni zatvor, saopštilo je Državno tužilaštvo Hrvatske.
Tužilaštvo je navelo da su osumnjičeni saslušani zbog javnog podsticanja na nasilje i mržnju 11. juna u zagrebačkom naselju Kustošija i da je istražni sudija prihvatio predlog tužilaca da im odredi pritvor.
Prethodno je zagrebačka policija podnela krivičnu prijavu protiv osumnjičenih, prenosi Hina.
Svi osumnjičeni su hrvatski državljani, stari od 19 do 22 godine, a terete se za razvijanje transparenta kojim se vređa i poziva na etničko nasilje nad srpskim ženama i decom.
„Postoji osnovana sumnja da su se šestorica osumnjičenih okupila 11. juna 2020. oko 21.00 u Zagrebu, s više nepoznatih osoba, u nameri da kod drugih osoba izazovu nasilne oblike ponašanja, netrpeljivost i osećaje mržnje prema osobama druge nacionalnosti”, navodi Državno tužilaštvo Hrvatske, prenosi Beta.
Tužilaštvo dodaje da su šestorica osumnjičenih, s drugim nepoznatim osobama i uz zapaljene baklje, „razvili transparent i zastavu neprimerenih obeležja i glasno uzvikivali reči koje pozivaju na nasilje i mržnju”.
„Takvo neprimereno i nasilničko ponašanje izazvalo je reakciju stanara i prolaznika koji su taj događaj fotografisali i fotografije objavili na društvenim mrežama i portalima, čime su postale dostupne široj javnosti”, stoji u saopštenju.
Na fotografiji objavljenoj na društvenim mrežama vidi se nekoliko navijača zagrebačkog fudbalskog kluba Dinamo koji drže uvredljiv natpis upućen srpskim ženama i deci, uz slovo 'U', simbol ustaškog pokreta. Fotografiju je u petak objavilo i Srpsko narodno veće u Hrvatskoj.
Incident su, između ostalih, osudili i predsednik i premijer Hrvatske, Zoran Milanović i Andrej Plenković.

Pored Berana, litije i u drugim gradovima Crne Gore
PODGORICA -U više crnogorskih gradova večeras su počele litije protiv spornog zakona o slobodi veroispovesti, prve posle izbijanja epidemije koronavirusa.
Litije su krenule najpre u Beranama malo posle 18 sati, a posle i u Pljevljima i Plužinama, prenosi podgorički portal IN4S.
Na čelu kolone u Beranama, koja se kreće ka manastiru Đurđevi stupovi, nalaze se deca koja nose krstove, a dodaje se i da sve protiče po propisima koje je propisalo Nacionalno koordaciono telo za suzbijanje zaraznih bolesti.
Tokom epidemije koronavirusa litije su bile obustavljene, ali su nakon poziva mitropolita crnogorsko-primorskog Amfilohija nastavljene večeras, prenosi Tanjug.
Počele litije u Beranama, kolonu predvode deca
BERANE - U Beranama u Crnoj Gori malo posle 18 sati krenula je prva protestna litija protiv spornog zakona o slobodi veroispovesti posle izbijanja epidemije koronavirusa.
Vernici su se najpre okupili ispred hrama Svetog Simeona Mirotočivog i krenuli su prema tri kilometara udaljenom manastiru Đurđevi stupovi, a na čelu kolone nalaze se deca koja nose krstove, prenosi portal IN4S.

Berane. Prva litija danas. Poslušasmo Veljovića... pic.twitter.com/ahmp5JqHMU
— Milutin Mico Sekulovic (@MicoSekulovic) June 14, 2020

Kako se navodi, krsni hod protiče u skladu sa propisima, a oko 200 građana se odazvalo apelu beranskog paroha Miloša Cicmila da poštuju odluke Nacionalnog koordicionog tela za suzbijanje zaraznih bolesti, prenosi Tanjug.
Policija u stanju totalne pripravnosti
Pripadnici crnogorske policije večeras su u stanju totalne pripravnosti u svim gradovima Crne Gore, javlja portal IN4S pozivajući se na izvor iz vrha policije.
Kako dodaje taj izvor, svi policajci su dobili rešenja o prekidu bolovanja, godišnjih odmora i slobodnih dana i rapoređeni su na terenu, prenosi Tanjug.

Polomljena stakla na vozilu sveštenika
PODGORICA - Nepoznati počinioci polomili su stakla na vozilu parohijskog sveštenika Milosava Jovanovića u Bijelom Polju, jutros posle odslužene liturgije u crkvi Svetog Nikolaja u Nikoljcu.
Automobil se nalazilo parkiran ispred parohijske kuće u blizini crkve u Nikoljcu, prenose podgoričke „Vijesti”.
Nakon incidenta službenici Centra bezbednosti obavili su uviđaj, prenosi Tanjug.

I treća preteća poruka Srbima u Zagrebu za nekoliko dana
ZAGREB - U Zagrebu se za samo nekoliko dana pojavila i treća preteća poruka upućena Srbima. Srpsko narodno veće objavilo je na svom Tviter profilu fotografiju grafita na kojem je nacrtano drvo sa obešenim ljudima, a uz to je napisano „Serbian family tree” (Srpsko porodično stablo).
„Kakvi uzori takva mladost. Ne možete prećutati partizanski otpor fašizmu u obrazovanju, u politici, u uništavaju spomenika... a onda ocekivati hrabre generacije”, napisalo je Srpsko narodno veće na svom Tviter nalogu.
Porta Indeks prenosi da je od čitateljke dobio fotografiju grafita i da se ona nalazi u Čavoglavskoj ulici kod dečjeg vrtića. Ona ga je fotografisala juče popodne, ali ga je uočila još 10. juna. Ovo je od četvrtka treća preteća poruka u Zagrebu.
Prvo su u četvrtak blu bojsi istakli transparent na kojem je prećeno silovanjem srpskim ženama i deci, a sinoć je Srpsko narodno veće na svom Tviter profilu objavilo sliku iz Zagreba na kojoj se vidi prteća poruka Srbima.
„U Vukovaru hrvatskome gradu, gradu mnogi četnici su ostavili bradu. Sve ćemo vam prste slomit, a ne samo tri. Ubi Srbina”, piše na zidu uz zgradu u zagrebačkom kvartu Borovju, prenosi Tanjug.

Srbija i Mađarska prednjače u sistemima PVO malog dometa
Najrespektabilnije raketne sisteme PVO velikog dometa u regionu imaju Rumunija i Bugarska dok po savremenosti zaštite neba raketama malog dometa prednjače Srbija i Mađarska, navodi portal Balkanska bezbednosna mreža. Taj portal navodi da su, sudeći po podacima Militari balansa za 2020. godinu, te četiri zemlje jedine u regionu koje imaju PVO za odbranu teritorije.
Portal navodi da se PVO godinama smatra slabom tačkom armija regiona jer su u upotrebi uglavnom zastareli sistemi iz ere Sovjetskog Saveza koji zbog tehničkih karakteristika, brojnosti i nivoa ispravnosti ne mogu da obezbede efikasan odgovor na napad iz vazduha.„Najozbiljniji iskorak napravila je Rumunija kupovinom sistema velikog dometa Patriot.
Mađarska i Srbija su nabavkom Mistrala od Francuske, odnosno Pancira iz Rusije značajno modernizovale svoje PVO kratkog dometa. Iako je reč o manjim količinama to je i dalje mnogo više od kapaciteta PVO gotovo svih bivših jugoslovenskih republika”, dodaje se.
Najveću PVO u regionu ima Rumunija, koja ove godine očekuje i isporuku američkih sistema Patriot. Bukurešt je za sedam baterija tog sistema platio 3,9 milijardi dolara, dok za drugo mesto konkuriše Bugarska koja jedina raspolaže sredstvom velikog dometa S-300.

Raketni sistem Neva Vojske Srbije - gađanje na poligonu u Bugarskoj (Foto Ministarstvo odbrane)
PVO Vojske Srbije skoncentrisan je u 250. raketnu brigadu koja ima pet diviziona i jednu bateriju. Dva diviziona za odbranu Beogradu opremljeni su sistemima srednjeg dometa Neva, dok se u Novom Sadu, Nišu i Kragujevcu nalaze po jedan divizion sa samohodnim raketnim sistemom srednjeg dometa Kub-M.
„Nedavno je u upotrebu primljena i jedna baterija ruskog samohodnog artiljerijsko-raketnog sistema Pancir S-1E. Jedinica je nazvana Treći raketni divizion, u znak sećanja na jedinicu koja je 1999. godine oborila F-117A i F-16C, ali u ovom trenutku nema naznaka da će se ići na dodatnu nabavku Pancira do nivoa diviziona”, ocenjuje taj portal.
Takođe se podseća da je Srbija od Francuske kupila 18 raketnih sistema Mistral 3+ sa ukupno 50 raketa, a da VS u trupnoj PVO i jedinicama za obranu aerodroma u Batajnici i Kraljevu raspolaže i raketama Strela 2M i Igla 1, baterijom Strela 10 i najmanje šest baterija Strela 1 u rezervi.
„Od vučne artiljerije u upotrebi je šest baterija protivavionskih topova L/70 Bofors, kalibra 40 milimetara. U rezervu su prebačeni topovi kalibra 20 mm, dok su iz rezerve vraćeni protivavionski topovi M53/59 Praga, ovaj put kao vatrena podrška u mehanizovanim bataljonima”, dodaje se.

Raketni sistem Pancir - najmodernije oruđe PVO Vojske Srbije (Foto Ministarstvo odbrane)
Mađarska je poslednja zemlja regiona koja ima integrisani sistem PVO. Mađari, u zavisnosti od izvora, imaju od tri do pet diviziona raketnih sistema Kub a kupili su i sistem Mistral 3.
BiH ima jedan raketni sistem srednjeg dometa Kub-M, nasleđen od Vojske Republike Srpske, dok Slovenija, Hrvatska, Severna Makedonija i Crna Gora imaju samo lake prenosne ili raketne sisteme kratkog dometa i nešto artiljerije u rezervi.
„Hrvatska nema raketne sisteme srednjeg i velikog dometa a njeni PVO efektivi su verovatno najslabija tačka celokupnih oružanih snaga. U vreme građanskog rata pokušana je nabavka jednog diviziona S-300, ali to nije uspelo. Hrvatska nikada nije imala ozbiljnije PVO kapacitete, iako je u međuvremenu ta zemlja kupovala i ozbiljnije i skuplje borbene sisteme za druge rodove vojske”, dodaje se.
Albanija, prema izveštaju Militari balansa, nije prijavila PVO sredstva.

Strela 10 (Foto Ministarstvo odbrane)
Portal zaključuje da se PVO u regionu kreće u rasponu od muzejskih primeraka do najsavremenijih sredstava kao što su Patriot ili Pancir, ali da nijedna zemlja nije u stanju da pokrije čak ni veći deo svoje teritorije, dok samo Rumunija i Bugarska mogu da dejstvuju po protivničkoj avijaciji na svim visinama.
„Srbija nema PVO sistem za velike visine i daljine a sa pet diviziona pokriva samo četiri najveća grada, u kojima živi tek nešto više od trećine ukupnog stanovništva. Mađarska takođe pokriva samo nekoliko većih gradova i važnije vojne aerodrome dok ostale zemlje i nemaju teritorijalnu PVO”, piše taj portal.
Balkanska bezbednosna mreža dodaje da je VS kupovinom Pancira i Mistrala poboljšala mogućnosti na malim i srednjim daljinama a ti sistemi imaju veće šanse za pogodak jer su manje otporni na ometanje.
Ipak, zaključuje se u tekstu, zbog finansijske krize postoji opasnost da to ostanu jedine nabavke u dogledno vreme, prenosi Beta.

U rezervi VS - sistem PVO Strela 1 (Foto Ministarstvo odbrane)

„Pozorišna scena” na Kaleniću
U okviru „Pozorišne scene” na Kaleniću, na sceni pod vedrim nebom odigrane su dve predstave.
Od 18 časova izveden je komad „Cvrčak i mrav”, a od 20 sati „Čekanje”.
Program je organizovala opština Vračar u saradnji sa Centrom za obrazovanje i kulturu „Božidarac 1947”.
Danas će na platou kraj Viške ulice i Kalenić pijace biti igrani komadi „Damojed” (18 časova) i „Zašto i kako ubiti muža” (20 časova).
U slučaju kiše, predstave će se odigrati u velikoj sali opštine Vračar, u Njegoševoj ulici 77.
    </div>
    <div id="kultura">
Vuk je mrtav, a ni mi nismo dobro
Dok je Beograd tokom čitave godine preplavljen kulturnim događajima, čim se krene ka unutrašnjosti Srbije kao da se isključi svetlo. To je višedecenijsko stanje, i dok se povremeno govori o decentralizaciji kulture, stvari postaju sve gore. Ipak, postoje i dobri primeri sistematskog ulaganja i rada na kvalitetnim programima u Srbiji. Tim povodom razgovaramo sa Dajanom Đedović, urednicom književnog programa u Centru za kulturu „Vuk Karadžić”, u Loznici, nekada i njegovom direktorkom, kao i sa Nikšom Barlovim, umetničkim direktorom Raških duhovnih svečanosti.
– Činjenica je da je 1992. godine ustanovljen etatizovan sistem kulture, koji do dana današnjeg nije reformisan. U najkraćem Srbija nema primenljivu strategiju razvoja kulture nedostaje strategija decentralizacije, nema mnoge zakone koji regulišu delovanje, nema kulturnu politiku, ima nerazvijenu nezavisnu scenu, jer izostaje podsticaj države u tom pogledu u smislu izgradnje zakonske regulative, sveprisutan je partijski voluntarizam i samim tim neprofesionalizam, veliki je upliv politike u ovaj sektor društvenog života kao i sveopšte siromaštvo – naglašava Dajana Đedović.
Njeno je mišljenje da javne institucije kulture, zbog instrumentalizacije i politizacije, pogotovu u unutrašnjosti, postaju mesta kolaboracije sa vlastima umesto da budu mesta emancipacije građana.
– Institucije kulture u unutrašnjosti prepuštene su partijskom voluntarizmu, otuđene su kako od zaposlenih, jer se sve odluke o radu i sadržaju programa donose izvan njih, tako i od krajnjih korisnika, publike, jer više niko ne vodi brigu o njihovim kulturnim potrebama. Kao takve ruševine od institucija preuzeće ih, ako već i nisu, turizam i jeftina zabava. Ovo sužavanje polja delovanja kulture i umetnosti u Srbiji jedna je opasna strategija koja teče zajedno sa liberalnim kapitalizmom i globalizacijom – smatra naša sagovornica.
Ona se priseća kraja 2006. godine, kada je došla na mesto direktora Centra za kulturu „Vuk Karadžić”, u Loznici, koji upravlja znamenitim mestom Tršić, rodnim mestom Vuka Karadžića, i gde je zatekla lošu situaciju u tom spomeničkom kompleksu.
– Vukova spomen-kuća i drugi objekti u okućnici i kompleksu bili su uništeni, većina njih zatvorena, bez sadržaja. Uz veliki angažman zaposlenih i celokupne zajednice uspeli smo da rekonstruišemo Vukovu spomen-kuću i okućnicu, otvorimo Muzej Vukovih sabora, vajat „Vuk i nauka”, renoviramo gledalište i saborište u prirodnom amfiteatru, otvorimo radionicu starih zanata, ustanovimo prvu Kuću pisaca, kao i Muzej jezika i pisma, koji je 2015. godine bio nominovan za nagradu Evropski muzej godine. Pokrenut je i čitav niz programa kao što su između ostalih, Letnja škola kreativnog pisanja „Dugo leto za kratke priče”, koja je ukinuta 2017. godine. A tokom trajanja ove škole ugostili smo u Tršiću više od 100 mladih ljudi iz Srbije i Republike Srpske – priča Dajana Đedović.
Prema njenim rečima, od 2010. do 2017. godine, u lozničkom Centru za kulturu, bio je organizovan čitav niz okruglih stolova, na kojima je uz brojne učesnike preispitivan značaj Vuka i njegove reforme, ali i savremene književnosti i umetnosti. Kao rezultat toga izašla je knjiga zbornik „Mi o Vuku”.
– Veoma sam ponosna i na publikacije koje su nastale kao rezultat rada stranih studenata. Oni su na sedam do devet evropskih jezika prevodili tekstove o Vuku, jeziku, Tršiću našem nematerijalnom nasleđu. Danas se ta izdanja mogu naći samo u našoj arhivi. Kuća pisaca je takođe program koji je održavan u Tršiću do 2018. godine, kada je krajnje neprofesionalno otkazan dolazak pesnikinje profesorke Fijone Sampson, iz Velike Britanije i to na dan njenog putovanja. Fijonu sam ipak uz saradnju izdavačke kuće „Arhipelag” Gojka Božovića i Vide Ognjenović dovela u Srbiju, Tršić i Loznicu, ali privatno. Kuća pisaca ugostila je do 2017. godine autore iz Španije, Škotske, Egipta, Grčke, Bugarske, Italije, Hrvatske, Kanade, Nemačke, Slovenije, Ukrajine, Rusije, Izraela, Nemačke, Republike Srpske. Tršić je u tom periodu bio mesto otvorenog dijaloga svih kultura ili što bi jedan lep novinski naslov iz tog vremena rekao „I Tršić je svet” – navodi Dajana Đedović, dodajući da je danas situacija sasvim drugačija, da je 2017. godine otvoren objekat u Tršiću, u koji je uloženo 360 miliona dinara, a koji, još nema ni ime, a ni svoju jasno definisanu svrhu. Najavljivan kao mesto izučavanja našeg identiteta, jezika, kulture, danas na svom fejsbuk profilu taj objekat se reklamira kao hotel, a pomenuti programi dešavaju se sporadično, sa nejasnim izborom sadržaja, učesnika i predavača.
– Rekla bih da je Tršić napušten kao kulturni prostor i da se primat svesno i smišljeno daje turizmu. Čini mi se da reči profesora Ljubiše Rajića koje je on napisao povodom 200. godišnjice Vukovog rođenja sasvim tačno odražavaju naš odnos prema ovom prostoru: „Vuk je mrtav, a ni mi nismo dobro” – ocenjuje naša sagovornica.
Ona podseća i na to da je Vukov sabor manifestacija koja beleži najduže trajanje u našoj kulturi sklonoj diskontinuitetu, da se od 1933. godine održava u Tršiću u nedelju, pred Malu Gospojinu.
– Sabor je ljude okupljao i tokom Drugog svetskog rata, uprkos zabrani okupatora, njen kontinuitet nije prekinut ni sa dolaskom komunizma, kroz njegovo trajanje možemo da pratimo menjanje svih ideologija i kulturnih politika na ovim prostorima. To je slika naših (zlo)upotreba kako Vuka i njegovog jedinstvenog mita u našoj nauci i kulturi, tako i prikaz posrtanja umetnika, kulturnih radnika i naučnika pod pritiscima dnevne politike, jer kako to kaže profesor. dr Slobodan Naumović: „Svaka politička snaga koja se demonstrativno približi Vuku može da računa na jedan deo njegove aure.” Upisali smo 2012. godine Vukov sabor u Nacionalni registar nematerijalnog kulturnog nasleđa Srbije, i sve do 2017. radili zajedno sa Centrom za nematerijalno kulturno nasleđe na aplikaciji za upis Vukovog sabora u Uneskovu listu. Ujedno u istom periodu, sa Zavodom za zaštitu prirode Srbije, radili smo na elaboratu za proglašenje prostora Tršića i Tronoše zaštićenim područjem od izuzetnog značaja. Međutim, tvrdim, da Vukov sabor 2017. godine nije ni održan, bio je to politički miting – zaključuje naša sagovornica, uz zapažanje da je u godinama pre 2017. Ministarstvo kulture za programe Vukovog sabora izdvajalo i do dva miliona dinara uz učešće brojnih umetnika iz zemlje i regiona. Ove godine Vukov sabor, odnosno Centar za kulturu „Vuk Karadžić”, je od resornog ministarstva dobio na nedavno okončanom konkursu 150.000 dinara.
Sutra: Raške duhovne svečanosti, primeri dobre prakse
    </div>
    <div id="ekonomija">
Javna preduzeća skliznula u minus
Privreda Srbije i prošlu godinu, inače petu zaredom, poslovala je profitabilno, međutim doprinos tome nisu dala javna preduzeća, jer su ona prvi put posle nekoliko godina imala gubitak. Podsećanja radi privreda je prošle godine zaradila 391 milijardu dinara, za 12,8 odsto manje nego godinu dana pre toga kada je uknjižila dobit od 500 milijardi dinara.
Ono što je svakako karakteristika 2019. godine je pomenuti gubitak javnih preduzeća od 574 miliona dinara. U prethodnoj godini poslovala su  pozitivno s dobiti od 3,477 milijardi dinara. Međutim, i ona su iz poslovne aktivnosti ostvarila dobitak, koji iznosi 19,464 milijardi dinara, mada je za 22,7 odsto smanjen na godišnjem nivou, dok pozitivan rezultat iz finansiranja iznosi 3,5 milijardi dinara i veći je za sedam odsto. Ukupan negativan rezultat opredelio je gubitak iz ostalih aktivnosti od 20,746 milijardi dinara, koji je pritom smanjen za 4,6 odsto. Sa neto dobitkom su poslovala 394 preduzeća, sa neto gubitkom 134, a bez iskazanog rezultata je bilo 21 preduzeće. U javnim preduzećima (ukupno 549) je bilo zaposleno 115.474 radnika, što je za 2.284 radnika manje u odnosu na prethodnu godinu.
Prema podacima Agencije za privredne registre (APR) najveću dobit iskazao je sektor snabdevanja električnom energijom od 12,7 milijardi dinara, trgovina na veliko i malo od 1,33 milijardi dinara, sledi sektor saobraćaja i skladištenja od 1,2 milijarde dinara, poljoprivreda, šumarstvo i ribarstvo 870 miliona dinara i snabdevanje vodom i upravljanje otpadnim vodama 681 miliona dinara.
Ostali sektori, a APR nije naveo kojima se tačno radi, iskazali su gubitak od 17,38 milijardi dinara koji je očigledno bio dovoljan da otera finansijski rezultata svih javnih preduzeća u minus. Zabrinjava i to što profitabilnost tog sektora pada. U 2018. javna preduzeća iskazala su dobit od 3,4 milijarde dinara, a u 2017.  dobit od čak 25 milijardi dinara.
Stručnjaci ukazuju da podaci mogu i da zavaraju i da rezultati o pozitivnom ili negativnom poslovanju mogu da potiču od metodologije obračuna, amortizacije, kursnih razlika…
Goran Radosavljević, profesor na Fakultetu za ekonomiju, finansije i administraciju kaže da je za ocenu problema potrebnija dublja analiza da se vidi koja su to preduzeća napravila gubitak od 17 milijardi dinara. Dodaje, da profitabilnost javnih preduzeća fluktuira od godine do godine pa tako ako država nekom preduzeću otpiše potraživanja ono može iz minusa da pređe u plus. To se, kaže, dešavalo sa Železnicom koja je gubitaš, a postoje i godine kada bude u plusu.
– Distributeri raznih usluga tradicionalno posluju pozitivno što se vidi i po ovogodišnjim podacima o profitu sektora snabdevanja električnom energijom. Verovatno su gubitaši oni od ranije poznati rudnici, železnica – kaže Radosavljević.
On podseća i na praksu države koja od godine do godine uzme celu dobit ili veći deo dobiti javnih preduzeća ne ostavljajući im ništa za investicije. Ipak činjenica da javna preduzeća posluju lošije i da su lane iskazala i gubitak ukazuje da problem postoji
I Ljubodrag Savić, profesor na Ekonomskom fakultetu u Beogradu, smatra da podatak o lošijem poslovanju relativan i da može biti i knjigovodstveni.
– U plus se ne dospeva lako, kao ni u minus. Možda su sada neke stavke iskazane. Primer za tako nešto je bilo poslovanje Komercijalne banke, koja nije javno preduzeće, koja je jedne godine, u pripremama za privatizaciju iskazala veliki gubitak, a već godinu dana kasnije veliki dobitak. A samo se radilo o različitom knjiženju  da su nenaplativa potraživanja otpisali i drugačije klasifikovali hipoteke. Tako je i kod javnih preduzeća. Sećam se jedne godine EPS je iskazao veliku dobit, a već sledeće je država morala da mu da garanciju za kredit. Pa ako je tako dobro poslovao zašto sam nije mogao da garantuje svojim sredstvima za zajam – kaže Savić.

Zorana Mihajlović pustila u saobraćaj most kod Ostružnice
Ministarka građevinarstva, saobraćaja i infrastrukture Zorana Mihajlović prisustvovala je puštanju u saobraćaj novog mosta preko reke Save kod Ostružnice na obilaznici oko Beograda.
Zajedno sa njom bili su Dubravka Negre, direktorka Evropske investicione banke (EIB) za Zapadni Balkan i Zoran Drobnjak, direktor Puteva Srbije, saopšteno je iz njenog Ministarstva.
„Ponosna sam na još jedan od mostova koje smo izgradili. Nije bilo lako, jer smo u reci zatekli tone i tone čelika koje su nam ostavile zemlje koje su nas bombardovale. Zato smo primenili potpuno novu tehnologiju izgradnje i na tome hvala svim inženjerima i radnicima. Pokazali smo da smo hrabri i nepokolebljivi i da uvek završimo ono što obećamo. I posle svih kilometara koje smo izgradili u Srbiji zaista više ništa nije tako daleko”, rekla je Mihajlovićeva.

Dubravka Negre izjavila je da je obilaznica veoma potrebna gradu i njegovim stanovnicima ali i svima koji prolaze kroz Beograd.
„Ona se nalazi na panevropskom koridoru koji je spona između istoka i zapada. Po najmodernijoj tehnologiji. Osim za privredu važna je za Beograđane jer će se smanjiti gužve, protok saobraćaja će biti povećan i efikasniji, a zagađenje vazduha u centru grada smanjeno”, navela je Negre, a prenosi u saopštenju Ministarstvo.
Puštanjem u saobraćaj mosta kod Ostružnice završava se investiranje EIB-a u iznosu od 100 miliona evra u obilaznicu. Zoran Drobnjak izjavio je da je most građen po posebnoj tehnologiji i naveo da su sa posebnog plovila dizali čeličnu konstrukciju od 550 tona.
„Čeka nas posao sanacije drugog dela mosta, građenog 1999. godine koji je bombardovan”, najavio je Drobnjak.
    </div>
    <div id="vesti">
„Tik Tok” – dečji izazovi opasni po život
Tik Tok, jedna od najpopularnijih aplikacija na svetu, a u poslednje vreme i u Srbiji, postaje sve opasnija za one koji je koriste. Iako je prvenstveno namenjena za kreiranje i deljenje kratkih video-formi, sve češće se koristi za postavljanje izazova među korisnicima koji su najblaže rečeno – bizarni: od lizanja ve-ce šolje kao dokaza da ne možete da obolite od virusa korona, do stavljanja hemijskih sredstva na oči kako bi se promenila njihova boja.
Neobični izazovi donose lajkove, popularnost i mogućnost da snimak postane dostupan korisnicima aplikacije širom sveta, a sagovornici „Politike” saglasni su da bi dete, ukoliko im roditelji zabrane korišćenje „Tik Toka”, verovatno bilo izopšteno iz društva. Zato ga, objašnjavaju, treba naučiti kako da koriste aplikaciju i osnažiti da pod pritiskom društva, odgovarajući na izazove, ne rizikuje svoj život zarad virtuelne popularnosti.

Timea Kukla iz Fondacije „Tijana Jurić” kaže da osim što pristaju na bizarne izazove, deca koja koriste „Tik Tok” uglavnom neadekvatno nameštaju osnovna podešavanja aplikacije, zbog čega predatori, na veoma jednostavan način, mogu da dođu do njihovih ličnih podataka.
– Kao problem kod korišćenja „Tik Toka” navela bih i prikupljanje i prodaju ličnih podataka. „Tik Tok” je prošlog februara u Americi morao da plati kaznu od pet miliona dolara zbog prikupljanja ličnih podataka dece mlađe od 13 godina. Takođe, dokazano je da ova aplikacija svojim algoritmom favorizuje belce, bogate i konvencionalno privlačne osobe tako što njihove videe prikazuje većem broju korisnika. Ukoliko je kreator „Tik Tok” sadržaja lošijeg finansijskog statusa, gojazan, ima invaliditet ili je pripadnik gej populacije, njihov sadržaj se prikazuje manjem broju ljudi ili se potpuno blokira – objašnjava za „Politiku” Timea Kukla.
Prema rečima naše sagovornice, teško je utvrditi koliko dece i mladih u Srbiji koristi ovu aplikaciju, ali da je sigurno veliki broj s obzirom na to da popularnost aplikacije raste svakodnevno kao i da je „Tik Tok” u svetu preuzet više od milijardu puta.
– Što se tiče neželjenih posedica, fondacija za sada nema podatke da su se u Srbiji dogodile ozbiljnije nezgode prouzrokovane korišćenjem ove aplikacije, ali su nas kontaktirali zabrinuti roditelji nakon što su im deca skrenula pažnju na popularne videe koji kruže „Tik Tokom” i ohrabruju rizična ponašanja. Nekoliko svetskih portala ukazalo je na štetnost ove aplikacije tek nakon što su se dogodile brojne nezgode, uključujući jedno dete koje je palo u komu usled povrede glave. Dotad, niko nije vodio računa šta deca, tinejdžeri i mladi rade i gledaju na „Tik Toku”. U Americi se jedan od izazova koji kruži ovom aplikacijom toliko otrgao kontroli da je policija u zvaničnom saopštenju za javnost najavila da će dalje praktikovanje tog izazova rezultirati kaznom, pa čak i hapšenjem. Zato je važno da podignemo svest kod dece i drugih korisnika aplikacije o njenoj štetnosti – navodi naša sagovornica.

Zato, kako kaže, deci savetuju da budu oprezna i podese aplikaciju tako da mogu da s njima kontaktiraju samo prijatelji. Takođe, predlaže da na listu prijatelja dodaju samo ljude koje poznaju i da ne otvaraju i ne odgovaraju na poruke koje im šalju nepoznati ljudi.
– Takođe je bitno da dete prijavi odrasloj osobi od poverenja svaki vid sumnjive komunikacije ili sadržaj koji ga uznemirava – naglašava Kukla.
Da popularnost „Tik Toka” svakodnevno raste saglasni su i u Fondaciji „Šer”, koja se, između ostalog, bavi i digitalnom bezbednošću. Ono čega svi treba da budemo svesni, naglašavaju u ovoj fondaciji, jeste da kada jednom nešto podelimo na internetu to zauvek ostaje tu.
– Prilikom instaliranja aplikacija malo ko čita uslove korišćenja i pravila privatnosti, korisnici uopšte nisu ni svesni za šta se sve koriste njihovi podaci. Osnovno pravilo većine aplikacija je da osobe mlađe od 13 godina ne mogu da poseduju profile, dok u Srbiji, u skladu sa zakonskim okvirom, deca mlađa od 15 godina ne mogu bez saglasnosti roditelja da otvore profile. Ono što je potpuno jasno jeste da je nemoguće kontrolisati ova pravila. Jedino što nam preostaje i od izuzetne je važnosti jeste upravo podizanje svesti i medijske pismenosti prvenstveno kod roditelja, a zatim i kod dece. Roditelji moraju biti upoznati s tehnologijom koju koriste njihova deca i predočiti im rizike, isto tako moraju se poštovati i dečja prava. Teško je uspostaviti balans između kontrole i poštovanja dečjih prava, ali to nam je upravo i donelo novo digitalno okruženje – zaključuje Nevena Krivokapić iz Fondacije „Šer”.

Kod državljanina Turske pronađeno oko 400.000 evra
Pripadnici Ministarstva unutrašnjih poslova, Odeljenja za borbu protiv korupcije, u saradnji sa Upravom granične policije i Upravom carine, kao i Posebnim odeljenjem za suzbijanje korupcije Višeg javnog tužilaštva u Novom Sadu, uhapsili su turskog državljanina D. H. (1971) zbog postojanja osnova sumnje da je izvršio krivično delo pranje novca.
Policija je na Graničnom prelazu Batrovci pregledom automobila „mercedes“ kojim je upravljao osumnjičeni, u postavama kofera pronašla neprijavljenih 401.685 evra.
Novac za koji je, kako se sumnja, D. H. znao da potiče iz kriminalne delatnosti, kao i vozilo, privremeno su oduzeti.
Osumnjičenom je određeno zadržavanje do 48 časova i on će, uz krivičnu prijavu, biti priveden nadležnom tužilaštvu.
Takođe, policija je u dve odvojene akcije na Graničnom prelazu Horgoš, na ulazu u Republiku Srbiju, pregledom putničkih vozila stranih državljana pronašla neprijavljeni novac u ukupnom iznosu od 136.000 evra.

Koliko je opasna Ibarska magistrala
Samo u prvih 11 dana juna na putevima u Srbiji poginulo je 16 osoba, što je za četiri više nego u istom periodu prošle godine, a povređeno je oko 260 ljudi. Zbog pojačanog saobraćaja i početka letnje sezone, Agencija za bezbednost saobraćaja podseća da je neophodan oprez i posebno ukazuje na Ibarsku magistralu, koja je delimično rasterećena, ali i dalje rizična.
– Od izgradnje i puštanja u upotrebu auto-puta „Miloš Veliki” došlo je do znatnog smanjenja obima saobraćaja na deonicama Ibarske magistrale, što učesnicima u saobraćaju stvara osećaj da je bezbedno da razvijaju veće brzine kretanja vozila, pa usled neprilagođene brzine i prekoračenja dolazi do nesreća sa težim posledicama – kaže Jasmina Milošević, direktorka Agencije za bezbednost saobraćaja.
Prema statistici za prethodne tri godine (2017–2019) na Ibarskoj magistrali se dogodilo 1.736 saobraćajnih udesa, u kojima je poginulo 86 i povređeno 1.619 osoba, od kojih 282 teško.
Najčešći uzroci su neprilagođena brzina uslovima saobraćaja i stanju puta (oko 50 odsto), propust vozača koji se odnosi na nepravilno sagledavanje saobraćajne situacije (oko 24 odsto) i pogrešno izvođenje okretanja ili drugog manevra vozila (16 odsto).
Dozvoljena brzina na Ibarskoj magistrali je 80 kilometara na sat na deonicama puta van naselja, a 50 u naseljenim mestima, osim ako saobraćajnim znakom nije drugačije određeno.
– Neprilagođena brzina, propust vozača koji se odnosi na nepravilno sagledavanje saobraćajne situacije i nebezbedno odstojanje ili rastojanje između vozila prepoznati su kao uticajni faktori kod saobraćajnih nesreća u kojima su evidentirane nastradale osobe tokom prethodne tri godine. Zato apelujemo na vozače da vožnju prilagode stanju i uslovima na putu. Svesni smo da je reč o državnom putu prvog Be reda, ali put dug oko 300 kilometara se pruža kroz nekoliko naselja, pa se veliki broj pešaka i drugih ranjivih učesnika u saobraćaju kreće ovim putem – naglašava Jasmina Milošević.
Duž Ibarske magistrale ima dosta poljoprivrednih površina, pa zato iz Agencije za bezbednost saobraćaja mole vlasnike poljoprivrednog zemljišta da nakon obavljenih radova uklone blato sa točkova pre nego se uključe u javni saobraćaj, da adekvatno obeleže traktore, rotacijom i trouglom za spora vozila, kako bi svi drugi učesnici u saobraćaju mogli na vreme da ih uoče i reaguju. Pored toga, preporučuje se da traktoristi nose fluorescentni prsluk, da ne konzumiraju alkohol. Poljoprivrednici takođe treba da obrate posebnu pažnju prilikom prevoza osoba i tereta na prikolicama.
– Apelujemo na pešake i bicikliste da nose svetloodbojne prsluke i svetliju odeću, pogotovo kada se kreću deonicama puta van naselja u večernjim i noćnim satima, kako bi bili uočljivi drugim učesnicima u saobraćaju. Molimo i vozače bicikala da koriste zaštitnu opremu u vidu kaciga, kao i svetla na biciklima koja će vozačima omogućiti da ih na vreme uoče. Takođe, potrebno je da u saobraćaju ne budu pod dejstvom alkohola kada upravljaju biciklom i da se kreću na 1,5 metara od desne ivice kolovoza ukoliko na deonici ne postoji odgovarajuća infrastruktura za kretanje bicikala – objasnila je Jasmina Milošević.
Statistika o posledicama nebezbednog ponašanja u saobraćaju je veoma loša za ovu godinu. Naime, i pored toga što je Srbija gotovo dva meseca bila u vanrednom stanju, uz znatno vreme zabrane kretanja za sve građane, od 1. januara pa zaključno sa 11. junom ove godine na putevima je poginulo 180 osoba, što je sedam ljudi više nego prošle godine, a povređeno je oko 5.350 lica, što je za 1.300 manje nego 2019. Bitno je istaći i da se ove godine dogodilo 12.276 saobraćajnih nezgoda, što je 2.580 manje u odnosu na isti period 2019. godine.

Vozač kvada poginuo na Divčibarama
Spasioci Gorske službe spasavanja obavili su evakuaciji tela vozača kvada, učesnika moto trke na Divčibarama koji je poginuo vozeći kvad 20 kilometara van obeležene staze za takmičenje, saopštila je ta služba.
„Vozač se prevrnuo na leđa i kvad ga je pregazio, na mesto nesreće su izašle ekipe policije i hitne pomoći iz Požege ;koje su konstatovale smrt na licu mesta”, navedeno je u saopštenju kasno sinoć.
Gorska služba spasavanja obezbeđivala je dvodnevnu moto trku na Divčibarama. Spasioci su dežurali na kritičnim tačkama staze kojom su učesnici vozili.
Poginuli vozač kvada se izdvojio iz grupe, i sa još nekoliko učesnika vozio po neobeleženoj stazi, saopštila je Gorska služba, prenosi Beta.

Premijerka se lično uključila u projekat male mature
Nema odustajanja od poludigitalne male mature, ubuduće neće biti vukovaca s poklonjenim peticama, a za prosvetu nema pravog napretka ni boljitka bez platnih razreda. Tvrdi to Mladen Šarčević, ministar prosvete, nauke i tehnološkog razvoja, kao i da će se sve što se u srpskom obrazovanju znalo o ocenjivanju, radu, vrednovanju... promeniti u roku od dve godine. U razgovoru za „Politiku” otkriva i kako.
„Jednostavno. Prvi alat je eksterno vrednovanje. Govorim kao neko ko je to u svojim ustanovama uradio još 2006. Više nema jurenja ocena. Nastavnik nije gospodar ocene, a njeno pedagoško svojstvo nije da se učenik kazni, kada govorimo o proceni i vrednovanju znanja. Ocenjivati se može ne samo brojčano nego i opisno i procentualno, kad izmestite ocenu iz subjektivnog miljea nastavnika i kada je njegov cilj da učenik napravi što bolji rezultat. Drugi alat su platni razredi. Dok se ne uvedu platni razredi, nagrađivanje po kvalitetu i eksterno ocenjivanje nema napretka. Ono što sad radimo jeste reforma kurikuluma, ali bez ove ozbiljne poluge nema ništa. Za visoko obrazovanje ulazak na fakultet će se vrednovati kao indikator kvaliteta”, kaže Šarčević. 
Možete imati fantastičan privatni fakultet, namerno uzimam taj primer, da su se upisali iz prvog pokušaja, a onda s najboljim ocenama završili u roku. To ne znači da ste uspešni. Gde su poslodavci, internacionalni modeli koje ostvarujete kroz nauku, mobilnost i programe saradnje? Još ako vašu ustanovu ne upisuje maturant s prosekom iz srednje škole većim od 3,50 – imate veliki minus. Biće upaljeni reflektori. Videće se ono što nezvanično znamo, da vukovci idu na medicinu i elektrotehniku, kaže ministar.
Kako ćete sprečiti fabrikovanje vukovaca?
Konkretan alat za to imamo. Zove se državna matura. Stupa na scenu u junu 2022. godine. Sve se resetuje. Nema više ulepšavanja stvarnosti. Lako se naduva prosek đaku jer će možda biti vukovac. I konkurencija na tržištu udžbenika je dozvoljena da bi se kvalitetom birali, ali nemate način da proverite u kojoj meri odabrani udžbenici doprinose željenom ishodu. Kad zaživi državna matura, uz uspeh kandidata i ocenu škole stajaće i šta je korišćeno od literature. Pa da vidite kad krene rang-lista. Što ste uzeli skuplji kad je on negde dole, a uz jeftiniji se postižu bolji rezultati?
Da li fabrikujemo i talente? Imamo sve više smerova za darovite, a kvote ostaju nepopunjene.
Koliko nastavnicima ode vremena za rad s talentima, a koliko na decu s problemima? Daj bože da se deset odsto bave darovitima. Ne pravimo se talentovanijim nego što jesmo, prvi put se bavimo darovitima. Odavno postoje matematička i filološka odeljenja. Interesovanje za filološke smerove sada je taman koliko ima i mesta jer je učenje stranih jezika dostupnije nego pre. Možemo da obogatimo ponudu, uvedemo korejski, persijski… O tome moramo da razmislimo. Moramo da imamo kvalitetne profesore za informatiku, a takvi za ove pare neće da rade u školi. Trebaju nam afirmativne mere, o kojima premijerka i ja razgovaramo. Nije isto ako dete koje hoće na medicinske nauke u gimnaziji ima dva ili pet časova biologije i hemije, zato smo uveli ta odeljenja. Najbolji program je međunarodna matura. „Ruđer Bošković” je radi već 14 godina, veoma uspešno u svetu. Od ove godine ćemo taj smer imati u tri državne gimnazije. Kasnimo. Hrvatska je to uradila 1992, Slovenija godinu ranije, Skoplje 1994. Moglo je nešto ovog ministra da sačeka urađeno, da ne krenemo sve odjednom.
U čemu se ogleda uspeh nastave na daljinu?
Zaista je bila potreba da sve pokrenemo u roku od dva dana. Pratili smo epidemiologe. Sve je redovno dezinfikovano, obezbedili smo maske, prevoz, hranu... s nula dinara. Jedino smo zakupili tri dodatne kamere, za ukupno sedam studija u kojima su u školi snimani TV časovi. Struktura je bila improvizovana, prvi put smo se našli u ovakvoj situaciji, a sve smo podigli onlajn od vrtića do fakulteta, čak i dualno obrazovanje. Da nismo poslednje tri godine vredno radili, uz reforme i obuke, verovatno se ne bismo usudili ni da probamo. Obuhvat srednjoškolaca nastavom na daljinu bio je 99 odsto, a osnovaca 99,3 odsto. U redovnim okolnostima taj procenat je manji, kad se u obzir uzmu izostajanje i pravdanje.
Grešaka je bilo. Šta smo iz njih naučili?
Sistem koji pripremamo za državnu maturu 2022. godine u oktobru će biti isproban na uzorku od 5.600 đaka, a onlajn malu maturu smo uradili na čitavoj generaciji osmaka od oko 66.000 učenika. To je, ipak, podvig. Bilo je kritike, ali neopravdane. Nisu svi imali brzi internet, pa nemamo ga ni mi svaki dan. Sad bar znamo koja nam brzina treba, kolike baze servera u realnim uslovima i kako da sistem zaštitimo. Takođe, uradili smo ono što se zove formativno ocenjivanje, i što je kvalitet u pedagoškom napretku prosvetnih radnika. Veliki benefit ostvaren je kroz učenje na daljinu. Dobili smo nove softvere, ugradili ih na 70 laptopova tako da su nastavnici snimali lekcije kod kuće, a snimanje će se nastaviti i u redovnim uslovima. U planu je da škole ubuduće u godišnji plan i program rada uvrste i poneku nedelju za rad na daljinu, za koji su se sada izveštili i đaci i nastavnici, a dobrodošao je ne samo u nepogodama već, na primer, za gimnazijalce sportiste dok su na pripremama.
Na pola smo reformskog puta, šta sad?
Reformisali smo prvi i peti, drugi i šesti razred osnovne i prvi i drugi gimnazije. Idemo dalje. Očuvali smo sve projekte, unapredili obogaćen jednosmenski rad. Još 261 škola, na postojećih 204, radiće u jednoj smeni s obogaćenim pedagoškim sadržajima. Prvi put po tom modelu uvodimo 73 srednje škole, kao i pet škola za đake sa smetnjama u razvoju, što je ogroman poduhvat. Radimo strategiju razvoja obrazovanja i vaspitanja. Predstavili smo njen deo za predškolsko i osnovno, za srednje škole, a 10. jula ćemo nauku, krajem septembra visoko obrazovanje. Uprkos vanrednim uslovima, ispunićemo zacrtan plan. Ide još 10.000 digitalnih učionica, jer nam budući treći i sedmi razred osnovne škole i treći gimnazije neće vredeti bez digitalnih udžbenika.
Da li su nove digitalne procedure, skeniranje i elektronsko pregledanje testova, položile probni ispit?
U određenim školskim upravama, što su pokazale i analize, dešavalo se da pri pregledanju neko drugi dodaje, popravlja i poboljšava đački rad. To u elektronskom pregledanju ne može. Bitan nam je bio tajming, da izmerimo koliko je vremena potrebno za nove procedure. Softver je radio Fakultet organizacionih nauka, snagu baza e-ZUP i e-Uprava. To je zajednički projekat Kancelarije za IT i elektronsku upravu, kabineta premijerke, Ministarstva prosvete, Zavoda za vrednovanje kvaliteta obrazovanja i vaspitanja i FON-a. Moralo je da se sve sinhronizuje. U vreme pregledanja testova s probe male mature ljudi četiri dana nisu spavali. Morali smo da otkrijemo svaku eventualnost pa i to da pri skeniranju problem pravi ako test ima „uši”, a deca su kod kuće rešavala kombinovani i srpski (maternji) jezik pa su ih i malo zgužvali. Zaključili smo da mora da se odvoji skeniranje od pregledanja, inače softver baguje. Pojačali smo duplo servere. Uskoro ćemo premijerka Ana Brnabić i ja da posetimo pomenuti zavod za kvalitet gde je smešten glavni skening centar. Tu testovi nastaju, a od ove godine se i štampaju, pa nam je rizik da neko provali zadatke apsolutno izbegnut. Zbog epidemioloških mera, nema više od devet učenika u učionici na ispitu, pa je mogućnost prepisivanja svedena na minimum.
Nastavnici su testove elektronski pregledali duže nego što je planirano, angažovani su i subotom, radili do kasno u noć...
Sve na dobrovoljnoj bazi. A naše je da sve te ljude nagradimo.
Kad i kako?
Najbolje kad dođu platni razredi. Oni koji su bili spremni da pomognu, ujedno su dobri ljudi i hrabri, imaju znanje i rade u našim ustanovama i za mene su najbolji u Srbiji. Bili su tu kad je trebalo. Prihvatili to kao lični izazov, a kad dođu platni razredi, mi ćemo to znati da cenimo. Kasnilo se i zato što smo čekali testove s Kosova i Metohije. Sačekali smo. Prošli sve kritične tačke, zato proba i postoji.
Da li će se testovi s male mature 17, 18. i 19. juna skenirati i elektronski pregledati, ili se odustaje jer su te procedure, ipak, prvi put testirane?
Neće se odustati. To je najlakše. Mnogo je teže izboriti se, ispraviti greške.
Ko je najodgovorniji za organizaciju i sprovođenje završnog ispita?
Kabinet premijerke. Ona smatra da je važnost projekta tolika da se i ona uključila. Paralelno tu su: naš kabinet, Zavod za vrednovanje kvaliteta obrazovanja i vaspitanja kao izvršilac radova, elektronska uprava koja mora da nam da podršku i FON kao partner koji je uradio softver.
Šta je epilog nedavnog propusta u funkcionisanju elektronskog dnevnika?
Nema tu zloupotreba. Upozorili smo kompaniju koja izvodi radove preko „Telekoma”, koji nam je partner, da je nedopustivo slati reklame i to nismo nikome dozvolili. Mi smo odreagovali odmah, sve je uklonjeno i mislimo da je to bio nepotreban gaf.
Koliko es-dnevnik košta državu?
Mi smo taj alat uradili za najmanje para u Evropi. Prve godine dobili smo donaciju, kada smo hteli da pokrenemo sistem, pre uvođenja informatike kao obaveznog predmeta. Hteli smo da taj projekat uradimo u 200 škola. Međutim, u prvoj godini urađeno je 680 škola. Predsednica vlade Ana Brnabić zainteresovana je za digitalizaciju i rekla je da se to uradi. Mi smo navrat-nanos radili. Za dve godine potrošeno je 1.600.000 evra. U Hrvatskoj, koja ima upola manje škola, to se radilo četiri godine, a koštalo je 24.000.000 evra. Niko nije primetio da smo uradili fantastičan posao jer su svi stekli osnovne digitalne kompetencije kroz es-dnevnik koji je doprineo uspešnom završetku školske godine uprkos pandemiji.

Gnezdo za samohrane majke i bebe
Kada su čelnice udruženja „Izaberi život” pre nekoliko dana preko društvenih mreža obavestile javnost da trenutno imaju jedno slobodno mesto za trudnicu u okviru njihovog projekta „Gnezdo za mame” koji predstavlja privremeni smeštaj za trudnice i majke sa bebom, koje su ostale bez podrške partnera ili porodice, nisu ni sumnjale da će se telefon usijati od poziva. Predsednica ovog udruženja Vesna Radeka ne skriva zadovoljstvo kada kaže da su dve mame, koje su u ovo „gnezdo” došle kao trudnice u junu 2019. godine, prošle nedelje krenule u novi život sa bebama koje su napunile godinu dana i dodaje da je u poslednjih pet godina deset trudnica pronašlo utočište za sebe i svoje čedo u jednom novosadskom stanu.
– Naše udruženje je registrovano 2004. godine i u prvo vreme smo funkcionisale kao besplatno savetovalište za žene koje se suočavaju sa neplaniranom ili kriznom trudnoćom i koje razmišljaju o abortusu, a savetovalište pod nazivom „Mesto za mene” nastalo je po ugledu na centre koji postoje širom sveta. Znajući da veliki broj žena kasnije požali zbog svoje odluke i kaže da bi drugačije postupile da su imale alternativu, trudile smo se da svaku trudnicu koja nam se obratila za pomoć osnažimo i pružimo joj podršku da rodi dete. A onda se 2015. godine desio jedan kompleksan slučaj i mi smo odlučili da iznajmimo dvosobni stan u Novom Sadu u kome žene mogu da borave sa svojom novorođenom bebom, jer je to najkonkrentnija pomoć koju možete da pružite ženi koja nema podršku partnera ni porodice. Shvatajući koliko njih gura teret samohranog materinstva, odlučile smo da kupimo jedan plac u Rumenci, malom gradiću blizu Novog Sada i sagradimo Materinski dom od 560 kvadrata, u kome će moći da se smesti osam majki sa bebama. Kada izgradimo taj objekat pokrenućemo i postupak dobijanja  licence za pružanje usluga iz oblasti socijalne zaštite – ponosno priča naša sagovornica.
Ona podseća da je Materinski dom, koji postoji u okviru Centra za zaštitu odojčadi, dece i omladine u Zvečanskoj ulici, jedina državna institucija koja pruža pomoć samohranim majkama iz cele zemlje i dodaje da je jedna ustanova mala u odnosu na realne potrebe.
– Radeći u savetovalištu sa ženama koje se suočavaju sa neplaniranom trudnoćom, shvatile smo koliko njih nema podršku da donese dete na svet. Trudnoća se sa punim razlogom zove „drugo stanje” jer i žene koje su okružene ljubavlju i podrškom partnera i porodice prolaze kroz snažne hormonalne promene koje mogu da uzdrmaju i najstabilnije. Trudnice koje su prepuštene same sebi i koje nemaju posao ni krov nad glavom nalaze se u bezizlaznoj situaciji i potrebna im je svaka vrsta pomoći, jer dok ne donesu dete na svet često nemaju nikakva materijalna davanja, osim socijalne pomoći koja često ne može da pokrije ni troškove stanarine. U našem gnezdu su proteklih godina bile žene koje su kasno saznale za trudnoću i nisu mogli da je prekinu, uprkos tome što nisu imale podršku partnera. Imali smo i ženu koju je partner izbacio iz stana u osmom mesecu trudnoće i rekao da mu se nikad više ne vraća, a u „gnezdu” je boravila i žena čiji je partner godinu dana morao da boravi u rehabilitacionom centru i nije mogao da joj pomogne u gajenju deteta. Naše utočište je dobilo i pet Romkinja koje njihova zajednica nije htela da prihvati. Mi ne primamo maloletne devojke, niti žene koje koriste alkohol i droge, imaju neko mentalno oboljenje ili nasilnog partnera. Osim toga, uslov je da žena ima najviše jedno rođeno dete – kaže Radeka i dodaje da je u „Gnezdo” upravo primljena jedna trudnica koje će se poroditi u julu.
Ona sa tugom ističe činjenicu da su dve porodilje za vreme vanrednog stanja ubile svoju novorođenčad i ocenjuje da je to najstrašnija ilustracija teze da su žene često prepuštene same sebi nakon dolaska bebe na svet.
– Ako se neka žena na početku trudnoće suočila sa poražavajućim saznanjem da nema podršku partnera ili porodice, puno joj znači saznanje da može boraviti u materinskom domu od šestog ili sedmog meseca trudnoće, pa sve do prvog rođendana svog deteta i to može biti odlučujuće za njenu odluku da zadrži dete. Ja pozdravljam finansijsku pomoć koju dobija svaka novorođena beba, ali ako nemate primanja i iznajmljujete stan, vi ste objektivno u škripcu i ne možete da pokrijete troškove života. Zbog toga smatram da materinski domovi moraju da budu deo populacione politike – zaključuje naša sagovornica.

Filmski koridori kroz karantin
Subotica – Pozorišta su još zatvorena, a kako potrebu za scenskom igrom nadoknaditi najmlađoj publici, dosetio se Branislav Trifković, glumac Dečjeg pozorišta u Subotici. Umesto puštanja snimaka starih predstava, on je pozvao decu da zajedno prave nešto što je spoj pozorišta, igranog materijala i obrazovnih sadržaja. Tako je nastao projekat „Teatar u pelenama”, čiji se izdanci svake sedmice emituju na istoimenom jutjub kanalu.
Trifković godinama vodi glumačku školu „Šedouplej”, a prvi je i koji je ušao u školu za decu s oštećenjem sluha „Dositej Obradović”, kao u Dom za decu sa smetnjama u razvoju „Kolevka” i s njihovim štićenicima realizovao nekoliko predstava. Osim što glumi i pravi lutke, on je režiser, scenarista, montažer, majstor svetla i tona. Kaže da deci s kojom radi gotovo da i ne daje instrukcije, već dozvoljava da njihova kreativnost, mašta i spontanost odrede radnju. Ni ovoga puta nije bilo drugačije.
– Osećao sam da je potrebno deci ponuditi nešto što će im pomoći da lakše prebrode vreme karantina, skučenosti, a verovatno i osećaj teskobe i neizvesnosti koji su roditelji prenosili na njih – kaže nam Trifković. Za ostvarenje tog nauma, ističe, od presudne pomoći bila je knjiga „Logopedove pitalice za pričalice”, autorki Dragane Dženopoljac i Danijele Rodić, kao i to što je svojevremeno pohađao filmsku radionicu Želimira Žilnika, gde se „zarazio” kratkim dokumentarnim filmom. U svojoj misiji imao je pomoćnike, ćerku Emu, koja je snimala, i koleginicu Danku Balać, majku petoro dece, pa u šali kaže da su tako obezbeđeni i prvi protagonisti, a onda se glumačka trupa širila.


Sce­na iz krat­kog fil­ma broj de­vet autora Bra­ni­slava Trif­ko­vića, pod naslovom „Lo­go­pe­do­ve pi­ta­li­ce za pri­ča­li­ce”(Foto printskrin)


Suština njegovog poduhvata bila je da s decom obradi pojmove iz knjige. Branislav je „kroz usta” lutka Braneta postavljao pitanja o delovima tela, domaćim životinjama, pticama, o svetu oko nas, a deca su odgovarala. Pošto je bio karantin, nije viđao svoje glumce, već su kratke snimke dece pravile mame, tate, bake i deke mobilnim telefonima i slali Branislavu, koji je montirao celinu. Tako su nastajali filmovi od 10 do 15 minuta, u kojima su deca savladavala pojmove. Vremenom, krug saradnika širio se uključivanjem dece iz raznih krajeva sveta.
– Tako smo dobili snimke u kojem nam se javlja dete iz Sidneja, a odmah posle iste rečenice ponavljaju mališani iz Male Bosne, sela pored Subotice. Naša deca su govorila na srpskom, a onda i na jeziku zemlje u kojoj žive, i to se pretvorilo u divno virtuelno druženje – priča Trifković.
Deca su se javljala iz mađarskog grada Balatonfureda, iz Vankuvera, Osla, Amsterdama, Los Anđelesa, Zenice... Dok je čitav svet bio u karantinu, stvarala su svoju mrežu poznanstava.
– Prijateljica iz SAD mi je javila da će ovi kratki filmovi biti korišćeni i u njihovoj volonterskoj grupi za učenje srpskog jezika. Mi smo napravili most jedni ka drugima, a deca su imala prilike da iskažu svoju kreativnost – kaže Branislav Trifković.
    </div>
    <div id="zdravlje">
Još 59 slučajeva zaraze kovidom 19, umro jedan pacijent
U Srbiji je u toku poslednja 24 časa evidentirano 59 novih slučajeva zaraze koronavirusom a jedan oboleli je preminuo, objavljeno je na sajtu Ministarstva zdravlja na kome se dnevno objavljuju ažurirani podaci u vezi epidemije u Srbiji.
U tom periodu testirane su 1.802 osobe što je znatno manje nego prethodnih dana.
Na respiratorima se, kao i juče, nalazi 15 pacijenata. U Srbiji, prema zvaničnim podacima, ima 545 aktivnih slučajeva zaraze virusom kovid 19.
Situcija pod kontrolom, ali nema opuštanja
Ministar zdravlja Zlatibor Lončar kaže da je situacija sa virusom korona u Srbiji pod kontrolom, ali da ne sme biti opuštanja. On je rekao da je virus korona sa nama, da možemo bezbedno da živimo samo ako poštujemo pravila - peremo ruke, držimo odstojanje, nosimo maske u zatvorenom.
„Situacija je pod kontrolom, radimo nadzor, pratimo i ljude koji su oboleli, njihove kontakte, masovno testiramo. O onima koji su pozitivni brinemo u bolnicama, dobijaju adekvarnu terapiju”, rekao je Lončar novinarima u Beogradu.
On je naglasio da zaraženi pacijenti sada imaju blažu kliničku sliku, prenosi Tanjug.
    </div>
    <div id="vesti">
I Putin odlučivao o zauzimanju aerodroma u Prištini 1999.
MOSKVA - Predsednik Rusije Vladimir Putin je, govoreći o događajima 1999. godine, kada je prištinski aerodrom „Slatina” na Kosovu i Metohiji zauzeo kombinovani bataljon ruskih vazduhoplovnih snaga, rekao da su od njega tražili mišljenje o mogućnosti izvođenja te operacije, a da je on odgovorio da je, ako je svrsishodno, treba sprovesti.
Putin je, u intervjuu za TV Rusija 1, na pitanje ko i kako je doneo odluku o zauzimanju aerodroma, ispričao da je tada bio sekretar Saveta bezbednosti i da mu je tadašnji načelnik Generalštaba ruske vojske general Anatolij Kvašnjin rekao da postoji ideja da bude zauzet aerodrom Slatina, prenosi Sputnjik.
„Na pitanje 'Zašto?' odgovorio je da je očigledno da ćemo odatle jednom morati da odemo, ali ćemo imati nešto za pregovaranje”, naveo je Putin. On je dodao da zna da se Kvašnjin nije usudio da to koordinira sa visokim zvaničnicima, uključujući Ministarstvo odbrane Rusije, ali to je učinjeno.
Kombinovani bataljon ruskih vazdušno-desantnih snaga, koji je bio u sastavu međunarodnog mirovnog kontingenta u Bosni i Hercegovini, izvršio je 12. juna 1999. godine usiljeni marš do Prištine, a cilj operacije bio je zauzimanje aerodroma Slatina pre britanskog odreda mirovnih snaga NATO-a.
Sputnjik navodi da je u maju 1999. godine major Junus-Bek Jevkurov dobio tajni zadatak od najvišeg vojnog rukovodstva Rusije - da se kao grupa od 18 vojnika specijalnih snaga GRU-a Generalštaba Rusije tajno infiltriraju na Kosovo i Metohiju, preuzmu kontrolu nad aerodromom „Slatina” i pripreme se za dolazak glavnih snaga ruskog kontingenta, prenosi Tanjug.
    </div>
    <div id="tehnologija">
KCS dobio najsavremeniju gama kameru za dijagnostiku
Klinički centar Srbije dobio je najsavremeniju gama kameru, koja od sutra počinje da radi, a aparat služi za dijagnostiku u onkologiji, kardiologiji, endokrinologiji. Ministar zdravlja Zlatibor Lončar obišao je jutros obnovljeni Nacionalni PET centar i najavio da će KCS u avgustu dobiti još jednu gama kameru.
On je rekao da je ovo veliki dan za srpsko zdravstvo, zaposlene u Nacionalnom PET centru, ali za pacijente. „Savremena gama kamera služi za dijagnostiku u onkologiji, kardiologiji, endokrinologiji i to u situacijama kada se luta sa dijagnozom”, rekao je Lončar nakon obilaska obnovljenog Nacionalnog PET centra.
On je naveo da su radovi na obnovi Nacionalnog PET centra koštali oko dva miliona evra, a da je gama kamera koštala oko 250.000 evra. Podseća da tokom radova PET skeneri nisu prestajali sa radom, jer postoje samo dva takva centra: jedan u KCS i jedan u Sremskoj Kamenici.
Direktorka Centra za nuklearnu medicinu prof. Vera Artiko kaže da je kompletno renoviran prostor Nacionalnog PET centra i da je pripremljena prostorija za novi PET, koji bi trebalo da stigne sledeće godine.
„Dobili smo šest novih radnih stanica uz postojeću PET mašinu koja nam omogućava bržu i bolju interpretaciju nalaza i veću interakciju između doktora koji rade”, navela je ona.
Nova gama kamera , kako je rekla, omogućiće pouzdaniju interpretaciju nalaza, a radiće se i sa nižim dozama zračenja. Direktor KCS prof. Milika Ašanin kaže da je KCS imao tri gama kamere, dve starije od 15 godina i jednu malu koja može samo da se koristi u domenu endokrinologije.
„Na tim aparatima godišnje dijagnozu dobije oko 5.000 pacijenata. Instaliranjem nove mašine i najavom nabavke još jedne u avgustu godišnje će se broj pregleda povećati za još 4.000”, rekao je on, prenosi Tanjug.
    </div>
    <div id="vesti">
Vraćene zastave 63. padobranskoj i 72. brigadi za specijalne operacije (FOTO)
TAKOVO - Živite za te zastave, čuvajte Srbiju, bićemo nesalomi orah svima koji pokušaju da nas slomiju,poručio je predsednik Srbije i vrhovni komandant VS Aleksandar Vučić na svečanosti povodom uručenja vojnih zastava povodom formiranja 72. brigade za specijalne operacije i 63. padobranske brigade u Takovu.
Danas, uručenjem zastava 72. specijalnoj brigadi i 63. padobranskoj brigadi kažemo da ćemo da čuvamo mir i stabilnost, ali i da ćemo biti nesalomiv orah za svakog ko pokuša da ga polomi, rekao je Vučić. Danas je, istakao je, svečani, veliki i važan dan, jer su zastave tim jedinicama vraćene posle 20 godina.

Uručenje zastave pukovniku Nenadu Zoniću, komandantu 63. padobranske brigade (Foto Ministarstvo odbrane)
„Ovo su dve najelitnije jedinice naše armije, koje su uvek bil na braniku otadžbine, kojima su se ljudi uvek ponosili. Vi ste uvek primali najteži udar, uvek uz svoj narod i kada neko drugi nije želeo na neka bojišta vi jeste. Vi ste najhrabiji deo našeg naroda, najbolji deo nas”, poručio je Vučić.
 

Jedan od podešelona u prolasku ispred bine sa zvanicama (Foto Tanjug/Tara Radovanović)
Predsednik je rekao da je ponosan na pripadnike tih jedinica, i na činjenicu da može da im vrati zastave ponosa i časti.
„Ove zastave su simbol slobode i nezavisnosti, časti i obraza Srbije. Ove zastave nikada ne smeju da padnu neprijatelju u ruke. Vi ste u tim zastavama dobili zalog, obavezu ali i opomenu za sve da dok je tih zastava, dok su one uzdignute - dotle i Srbija postoji”, poručio je predsednik Srbije.

Izvedeni su i padobranski skokovi (Foto Ministarstvo odbrane)
On je rekao da nije znao podatak da se nije nijednom desilo da se neki pripadnik 63. jedinice ne odazove na poziv otadžbine.
„Nikad takvu popunjenost nismo imali kao u toj jedinici, koliko go da je bilo bezilazno i teško uvek su se odazivali i branili svoju zemlju i štitili Srbiju i srpski narod”, naglasio je predsednik.

Pripadnici 63. padobranske brigade (Foto Ministarstvo odbrane)
Država je uvela novu praksu, a to je da će se posebna pažnja posvetiti našim veteranima i zahvalio im što su došli na svečanosti.
„Mir koji nam je danas potrebniji nego ikada moguć je samo dok ove zastave stoje visoko, ne kao pretnja već kao dokaz da smo postali zemlja koja ne mora da se boji i koja nikada i nikoga neće hteti da se plaši”.

Sa svečanosti u Takovu (Foto Ministarstvo odbrane)
Vučić je rekao da se sa tim zastavama predaje zahvalnost Srbije koja se konačno setila da vojska nije samo oružana sila koju se treba odreći zarad tuđih interesa, već da je sama srža postojanaj države, slobode i dostojanstva.
Bez vas Srbija ne može da postoji i zato vam je dužan i zato će činiti sve da vam obezbedi bolje uslove, veće plate i da izgradi za vas stanove, dodao je Vučić. „Znam da vidite koliko je bolje nego što je bilo i nećemo sa tim prestati”, naglasio je predsednik.
„Moja poruka staje u jedno - a to je da ste vi ti koji čuvate našu zemlju i koji štitite Srbiju i zato cuvajte ove zastave koje ste dobili posle 20 godina, one su vam vraćane posle mnogo prolivene krvi i znoja i mnogo pollitike i naše sramota i gubitka obraza”, rekao je Vučić.

Helikopteri Mi-35 nadleteli su skup u Takovu (Foto Ministarstvo odbrane)
U oktobru na paradi „sve što leti i puca”
Predsednik Srbije Aleksandar Vučić najavio je danas da će u oktobru biti održana najveća vojna parada u poslednjih 75 godina i prikaz „svega što u Vojsci Srbije leti i puca”.
„Za oktobar se spremamo kada ćemo napraviti nešto što nismo u prehtodnih 75 godina, od oslobođenja zemlje. Biće predstavljeno sve što leti, puca i sve što imamo kako bi pokazali svu vojnu moć i snagu Srbije”, rekao je Vučić novinarima u Takovu.

Veterani 63. padobranske brigade (Foto Ministarstvo odbrane)
Istorijski dan za dve elitne brigade
Ovo je istorijski dan za naše dve brigade, 72. brigade za specijalne operacije i 63. padobranske brigade, poručio je ratni komandant general-major Ilija Todorov na svečanosti uručenja zastavama u Takovu.
On je istakao da je velika čast što predsednik Srbije i vrhovni komandant VS Aleksandar Vučić dodeljuje vojne zastave povodom formiranja dve elitne jedinice.
„Za naše dve elitne brigade ovo je istorijski dan. Dodela vojnih zastava zaokružuju organizacijske promene, a na osnovu odluka predsednika Srbije vraćeno im je staro ime. To su dve herojske jedinice, formirane u teškim vremenima - 63. padobranska je formirana oktobra 1944, a 72. specijalna u junu 1992. i bile su uvek prve na braniku otadzbine”, rekao je Todorov.
On je posetio da su te jedinice odlikovane za pokazanu hrabrost i učinjena herojska dela - padobranska brigade je dobila Orden narodnog heroja, a specijalna brigada Orden ratne zastave prvog stepena.
„Danas kada se dodeljuju vojne zastave pripadnici ovoh brigada stoje ponosno i svesni da su deo elitnog stroja sa starom vojničkom tradicijom”, poručio je Todorov, prenosi Tanjug.

Veterani 72. brigade za specijalne operacije (Foto Ministarstvo odbrane)
Mojsilović uručio sablju Vučiću
TAKOVO - Načelnik Generalštaba Vojske Srbije general Milan Mojsilović uručio je oficirsku sablju predsedniku i vrhovnom komandantu Aleksandru Vučiću u znak zahvalnosti za njegovu posvećenost vojsci.
Vučiću je oficirska sablja uručena na svečanosti uručenja zastava ponovo oformljenim 63. padobranskoj brigadi i 72. brigadi za specijalne operacije u Takovu.
„Čast mi je da vam na ovom mestu, za sve nas značajnog sa istorijskog aspekta, na važnom događaju za VS, u ime svih pripadnika Vojske, uručim sablju, simbol vojničke časti, morala i tradicije u znak zahvalnsoti za vašu posvećenost, odnos prema VS i brigu koju ispoljavate za svakog pripadnika”, rekao je Mojsilović.
„Hvala za sve što radite za Vojsku Srbije”, dodao je načelnik Generalštaba, prenosi Tanjug.
Pripreme za Putinovu posetu u toku
Pripreme za posetu Vladimira Putina Srbiji su u toku, rekao je predsednik Aleksandar Vučić i dodao da je izvesno da će stranica Miroslavljevog jevanđelja, koja se nalazi u Rusiji, biti vraćena u Srbiju, ali nije mogao da potvrdi da će se to desiti tokom posete predsednika Ruske Federacije Srbiji, u oktobru.
Vučić je rekao da su već počeli razgovori i pripreme za posetu Putina, da se ubrzavaju radovi na Hramu Svetog Save, a u to vreme je i godišnjica oslobođenja Beograda. „A, izvesno je da će stranica Mirosljavljevog jevanđela koja se nalazi na teritoriji Ruske Federacije biti vraćena u Srbiju, u naš Narodni muzej”, rekao je Vučić.
On je podsetio da će 23. juna, dva dana posle izbora u Srbiji, imati bilateralni susret sa Putinom u Moskvi, gde će dan kasnije biti na paradi povodom Dana pobede, na kojoj učestvuje i naša gardijska jedinica, prenosi Tanjug.

Počela sezona kupanja u Akvaparku u Jagodini
JAGODINA - U Akvaparku u Jagodini, najstarijem i najpoznatijem u Srbiji, juče je počela sezona kupanja. Ulaz je prvog dana po tradiciji bio besplatan, a na bazenima je bilo oko 200 posetilaca pod budnim okom spasilaca. Njima je na raspolaganju sedam bazena, spoprtski tereni i oko 800 metara tobogana.
„Zadovoljni smo, tek je početak, još je sve pod utiskom epidemije korona virusa, ali očekujemo idućih dana mnogo više turista, pa i rekorde, s obzirom da se zbog kovida 19 preporučije letovanje u Srbiji a i najbolji smo”, rekao je za Tanjug sportski direktor Jagodinskog sportskog saveza, u čijem je sastavu Akvapark, Zoran Gligorijević.
On je podsetio da je ovo 14. sezona rada Akvaparka a cene krata, kako je rekao, nisu se menjale od početka, i sada je ulaz 300 dinara za decu do 12 godina a za odrasle 500 dinara. Građani Jagodine mogu kupiti mesečne karte čija je cena 1.000 dinara za decu do 12 godina i 2.000 dinara za odrasle.

Akvapark u Jagodini ima sedam bazena, od kojih je jedan olimpijskih razmera. i oko 800 metara tobogana, među kojima je i jedan akstremni za adrenalinsko spuštanje u bazene. Jedan bazen ima i masažere.
Na bazenima gostima su na usluzi restorani sa oko 1.500 stolica, restorani brze hrane, kafe poslasticarnice, majstori za pice i palačinke... 1.300 ležaljki sa suncobranima, parkiralište za 1.000 automobila koje je besplatno.
U toku sezone na bazenima će raditi oko 120 sezonskih radnika, među kojima je 30 spasilaca sa licencom, dežuraće ekipe Službe hitne pomoći, radiće Škola plivanja...

Većina novozaraženih na proslavama u Beogradu
Zamenica direktora Instituta Batut Darija Kisić Tepavčević izjavila je da je velika većina novozaraženih korona virusom sa područja Beograda i da su epidemiloška istraživanja pokazala da je do prenošenja infekcije došlo u zatvorenom prostoru, na proslavama, gde su bila veća okupljanja.
Kisić Tepavčević je za RTS rekla da je to glavni razlog zbog kojeg se prethodnih dana registruju dvocifreni brojevi novih slučajeva korona virusa. Ona je, međutim, ukazala da u najvećem delu Srbije duže od dve nedelje nema prijavljenih slučajeva infekcije.
Kisić Tepavčević je istakla da više od 75 odsto svih novopotvrđenih slučajeva nema nijedan simptom infekcije i da ne bi ni bili otkriveni da nisu testirani i da se za njima nije tragalo.
„Tako će se nastaviti u u narednom periodu, da li će se oni testirati zavisi od metodoloških protokola i saveta Svetske zdravstvene organizacije”, istakla je Kisić Tepavčević.
S obzirom na to da je od sutra najavljeno otvaranje granica ka Grčkoj, ona je ponovila da su odgovornost i procena rizika ključne mere i glavno oružje u borbi protiv korona virusa, prenosi Tanjug.

Turisti kroz Severnu Makedoniju moraju da prođu za pet sati
SKOPLjE - Vlada Severne Makedonije odobrila je tranzit turista kroz tu zemlju, a odluka stupa na snagu sutra, javljaju grčki mediji, prenosi RTS. Po novoj odluci, turisti će moći da se zadrže u Severnoj Makedoniji maksimalno pet sati.
Severna Makedonija će prema Grčkoj, koja od sutra otvara svoje granice i za građane Srbije, otvoriti samo prelaz Bogorodica/Evzoni, dok Dojran ostaje zatvoren.
Makedonska agencija MIA javila je sinoć da je Vlada Severne Makedonije usvojila protokol o tranzitu turista na prelazima Tabanovce, Deve Bair, Bogorodica, Afasan, Blace i aerodrom Skoplje.
Kako je saopšteno posle sednice vlade, tranzit turista podrazumeva ulaz na jedan granični prelaz i izlaz na drugi, tako da u Severnoj Makedoniji oni mogu da se zadrže najviše pet sati, prenosi agencija MIA.
To će biti potvrđivano izjavom koju će putnici popunjavati na ulazu u Severnu Makedoniju, a potom je predavati graničnoj policiji kada izlaze iz zemlje, prenosi Tanjug.

Vagon zobi od Srbina za okupatorskog generala.
Austrougarska okupacija tokom Velikog rata donela je novovaroškom kraju, kao i celoj okupiranoj Srbiji, crne dane. Teror vlasti, otimačine, hapšenja i ubistva, narezi, glad, jad i čemer...
Da nesreća po napaćeni narod bude veća, naišle su dve nerodne godine, 1916. i posebno 1917, kad se nesreća nadvila i nad starovlašku sirotinju, pa je glad harala pogotovo u proleće, odnoseći nejač i ostarele.
O tome je u knjizi „Dozivanje predaka”, objavljenoj u Novoj Varoši pre pet godina, pisao ovdašnji novinar Dragoljub Gagričić, prikupivši svoje vredne zapise iz prošlosti ovog kraja, novinske tekstove i feljtone, osobene životne priče otrgnute od zaborava. Knjiga je pomenik i zavet, mala istorijska čitanka Starog Vlaha, odjek zova ognjišta i predaka, navodi autor u uvodnom slovu.
Ovo traganje po znamenitoj prošlosti obrazlaže pitanjem: „A kad nam korene počupaju, šta će nas čuvati od novih oluja?”
Ta okupatorska oluja najpre je podelila novovaroški srez na gradsko poglavarstvo Nova Varoš i šest seoskih opština (Bistrica, Bukovik, Vraneša, Radijevići, Rutoši i Štitkovo). Zatim je u svako postavila predsednike i delovođe iz redova meštana, naravno lojalne okupatoru i spremne da izvršavaju sva naređenja, piše Gagričić:
– Pri sreskoj vojnoj komandi postojala je jedinica žandarmerije, a u opštini naoružani panduri. Švabe i njihove sluge su, kako je narod govorio, sve kontrolisali, od uvođenja evidencije i praćenja promena u porodici, pa do popisa zemljišnih poseda i stoke. Oduzeti su svi viškovi hrane, uvedeni mesečni narezi u žitu i stoci, zaveden redovan kuluk za popravku i održavanje saobraćajnica. Pod nadzorom je bilo i šišanje ovaca, vršidba žita, pečenje rakije, rad vodenica...
U školama su, nastavlja autor, tada bile kasarne: novovaroška je služila kao kasarna okupacione vojske, dok su škole u Bistrici, Radoinji, Radijevićima, Štitkovu i Beloj Reci pretvorene u žandarmerijske stanice.
– Mogle su se, tobože, otvarati škole gde je imalo 160 đaka, a upravnici i učitelji morali su biti oficiri i podoficiri sa znanjem hrvatskog jezika. Ćirilica je zabranjena, a latinica uvedena kao jedino i obavezno pismo, i u školama i u službenoj upotrebi. Udžbenici su nabavljani iz Zagreba i Sarajeva. Bila je zabranjena i upotreba julijanskog kalendara.
– Život je zagorčavala i dobro organizovana mreža doušnika, od koje se, kako je narod govorio, ništa nije moglo sakriti. Okupacioni sistem je, uz lukavstvo, okrutnost i obest bio do detalja razrađen, pa je, uz sve pritiske i namete koji su posebno pogađali brojne siromašne seoske porodice i inokosna domaćinstva, narodu najteže padalo interniranje radnog i sposobnog stanovništva, često masovno i brutalno. Austrijanci su tako obezbeđivali radnu snagu, a smanjivali realnu opasnost od neposlušnosti i mogućih pobuna – beleži Gagričić i tome u prilog navodi:
– Prema jednom podatku, od jula do septembra 1917. u logor Ašah i druge, iz novovaroškog sreza je odvedeno 117 ljudi. Među njima su bili i prota Jovan Karamatijević sa 70 godina i omladinac Miloš Dučić sa 16, dok ih je trećina imala između 18 i 25 godina. Ispred interniranja i terora ljudi su se sklanjali i bežali u šume. Postojanje naoružanih ljudi, odmetnika i komita, služilo je austrijskim vlastima za preduzimanje potera i hapšenja. Sa članovima porodica odmetnika postupali su surovo: hapsili, globili i internirali, neke i ubijali.
Autor knjige napominje da su Austrijanci u okupiranoj Srbiji nastavili sa svojom praksom nacionalnog i verskog suprotstavljanja, koju su sprovodili između naroda u svojoj monarhiji. Računali su u ovom kraju na versku i drugu podeljenost između pravoslavnog i muslimanskog življa.
– Nekoliko muslimanskih prvaka u Novoj Varoši iz razvlašćenog sloja aga i begova (okupator im je obećavao privilegovan položaj i povratak izgubljenih prava koje su imali do 1912.), najednom su dobili priliku za osvetu, bahato se ponašali prema svojim sugrađanima Srbima. Posebno onima koji su se ranije isticali u borbi za oslobođenje od turskog jarma, pa su mnogi na njihov mig odvođeni u logore. U velikoj grupi doušnika, špijuna ili onih koji su se dodvoravali tuđinskoj vlasti bio je i Srbin trgovac, koji je austrijskom generalu Fon Rajnelu, kada je s jedinicama okupirao Novu Varoš, poklonio vagon zobi – navodi Dragoljub Gagričić u knjizi „Dozivanje predaka”.
    </div>
    <div id="politika">
RIK odbacila 333 prigovora o nastavku izbornih radnji
Republička izborna komisija odbacila je večeras 333 prigovora birača od 13. juna na Rešenje o nastavku sprovođenja izbornih radnji u postupku izbora za narodne poslanike koji su raspisani 4. marta.
Predsednik RIK Vladimir Dimitrijević rekao je na sednici da je ukupno podneto 333 prigovora, jer su svi sa istim činjeničnim i pravnim osnovom, tako da su razmatrani u spojenom postupku.
Odbačeni su jer je rešenje koje osporavaju RIK doneo 11. maja, dok su prigovori podneti u junu, iako je rok za to 24 časa, rekao je on.
RIK je izglasala i donošenje Rešenja o izmenama Rešenja o određivanju biračkih mesta za glasanje na izborima za narodne poslanike Narodne skupštine, raspisanim za 1. jun.
Na večerašnjoj sednici članovi RIK su doneli odluku o obrazovanju Radnog tela Republičke izborne komisije u gradskoj opštini Novi Beograd u Beogradu.
Predsednik RIK Vladimir Dimitrijević je da će na dan izbora biti obezbeđene maske i rukavice za sve članove izbornih odbora.
„O epidemiološkim uslovima će se svakako izjasniti Krizni štab” kazao je Dimitrijević, prenosi Tanjug.

Kantonizacijom do prosperitetnije Srbije
Običan čovek, pojedinac, i njegov boljitak, mora biti u centru pažnje, a potrebe ljudi najbolje mogu da sagledaju njihove lokalne zajednice, zato je potrebno decentralizovati Srbiju, podeliti je na kantone sa regionalnim skupštinama, koje bi, na osnovu poznavanja problema, donosile odluke u najboljem interesu te sredine, kaže Milan Stamatović, prvi na izbornoj listi Milan Stamatović – Zdravo da pobedi – Dragan Jovanović – Bolja Srbija – Zdrava Srbija. Ističe da je svaka opština država u malom i da su ljudi sa ove liste pokazali da umeju uspešno da vode svoje opštine, a „umeće to iskustvo da primene i na celu zemlju”.
Obećavate zaštitu nacionalnih interesa, kako?
Odricanjem od nekih uslovljavanja Evropske unije, zaštitom nacionalne ekonomije i naše proizvodnje, da ne uzimamo skupe kredite MMF-a i ne tražimo donacije po belom svetu, kad u Srbiji imamo i stručne ljude i resurse. Sve to može da profunkcioniše, ako se ukine partokratija i uspostavi sistem u kome nije bitno da li ste član neke partije, ili nečiji rođak, već znanje i stručnost.
Na koja uslovljavanja EU mislite?
Mi smo jedini potencijalni kandidat za ulazak u EU kome se nameću obaveze koje nisu u duhu naše tradicije, pravoslavlja i, najvažnije, kome se oduzima 17 odsto teritorije, uz zahtev da priznamo samoproglašeno Kosovo...
Šta podrazumevate pod – „duh pravoslavlja”?
Insistiranje na održavanju Parade ponosa, i sva ta priča o LGBT populaciji, nije u duhu pravoslavlja. Nemamo mi ništa protiv tih grupa i njihovih udruženja, svako ima pravo na svoju seksualnu orijentaciju i njeno ispoljavanje u svom nekom krugu, ali zašto se insistira na održavanju prajda u Beogradu. Teraju se oni koji su protiv toga, da ga podržavaju i tako promovišu vrednosti koje nisu u duhu srpske tradicije i pravoslavlja, a ako to ne radite proglase vas za neprijatelja ljudskih prava.
Zamerate EU zbog politike prema KiM, a vi ste predlagali da KiM damo Rusiji na upravljanje?
Mi ne bismo Rusiji dali teritoriju nego bismo ustupili upravljanje Rusima, pravoslavcima, našim tradicionalnim prijateljima, da bi nas zaštitili, jer se pokazalo da, kao mala zemlja u ekonomskoj krizi, nismo sposobni ni ekonomski, ni vojno da zaštitimo i očuvamo tu teritoriju. To bi bilo privremeno ustupanje, da zaštitimo naš narod tamo i da tamo vratimo hiljadu vojnika i policajaca, kako predviđa Rezolucija 1244 SB UN, da nam se ne dese kolone naroda sa KiM prema unutrašnjosti Srbije, kao iz Kninske krajine.
Većina stranaka je za članstvo u EU, vi ste protiv?
EU nije ono što je bila, to se videlo u ovoj pandemiji virusa korona, kad su se sve zemlje članice zatvorile u nacionalne okvire, one bogatije su prvo štitile svoje građane. Mi se nalazimo u Evropi, ne moramo da budemo članica NATO-a, koji nam je naneo ogromne žrtve i štetu, ni EU...
Vlast, ali i opozicionari koji su za EU ističu da 60 odsto našeg izvoza ide na tržište EU?
Mnogo je veće tržište Rusija, Kina, Indija, Brazil, može se izvoziti i na drugu stranu, a ne da nas uslovljavaju. Može se sarađivati sa EU i bez članstva, a ono što zemljama EU bude trebalo od nas, kupovaće i dalje, da budemo kao Norveška. Treba da zaštitimo nacionalnu ekonomiju...
Kako?
Tako što ne bismo, otvorenom granicom, dozvolili da naše tržište nekontrolisano preplavi inostrana roba, a naši proizvođači kvalitetnih poljoprivrednih proizvoda i stočari nemaju gde da prodaju robu. Svi pričaju o slobodnoj trgovini, ali štite svoje, pa i naša država treba tako da se ponaša. U ovoj pandemiji, sve zemlje su zatvorile granice za izvoz i uvoz određene robe, da bi štitili svoje građane i privredu. Mi smo zatvorili pijace, naši mali proizvođači nisu imali gde da plasiraju robu, a megamarkete je preplavila inostrana roba. Srbija ima potencijale, samo treba nadležna ministarstva i vlada da napišu nove zakone koji će štititi nacionalnu ekonomiju.
Bili ste za bojkot, zašto ste se predomislili?
Nismo se predomislili. Ja sam odmah rekao da lokalne izbore nećemo bojkotovati. Glupo bi bilo da bez, da tako kažem, političke utakmice predamo vlast nekoj drugoj grupaciji. Smatramo da ne treba menjati vlast na ulici, nije isto sad i kad se menjala vlast Slobodana Miloševića koji je pokrao izbore. Ako se utvrdi da i ova vlast bude krala na izborima, može se na ulicu, ali unapred rušiti vlast koja je na izborima izabrana na ulici nije rešenje, niti bi to priznala međunarodna zajednica.
    </div>
    <div id="vesti">
Makron odbacuje rasizam, ali se protivi uklanjanju statua
PARIZ - Francuski predsednik Emanuel Makron obećao je da će se boriti protiv rasizma, ali je i pohvalio policiju i insistirao da Francuska neće uklanjati statue kontroverznih ličnosti iz kolonijalnog perioda.
Makron je večeras prvi put javno govorio o toj temi otkako je ubistvo Afroamerikanca Džordža Flojda tokom hapšenja u SAD podstaklo antirasističke proteste širom sveta.
Demonstranti su i u Francuskoj izražavali gnev zbog rasne nejednakosti i brutalnosti policije, naročito prema pripadnicima manjina iz bivših francuskih kolonija u Africi.
Neuobičajeno za lidera Francuske, Makron je priznao da nečija „adresa, ime, boja ili koža” mogu da umanje šanse te osobe za uspeh u francuskom društvu i pozvao na borbu za stvaranje uslova da svako može da „pronađe svoje mesto”, nezavisno od etničkog porekla ili vere.
Obećao je da će biti „beskompromisan po pitanju rasizma, antisemitizma i diskriminacije”, prenosi Beta.
Međutim, Makron je insistirao da Francuska neće uklanjati statue kontroverznih ličnosti iz kolonijalnog perioda, koje su se u nekim zemljama našle na udaru antirasističkih demonstranata prethodnih nedelja.
Posle poziva za uklanjanjem statua povezanih s francuskom trgovinom robovima ili neadekvatnim postupcima u kolonijalnom periodu, Makron je rekao da „republika neće izbrisati nijedan trag niti bilo koje ime iz svoje istorije” i da „neće ukloniti nijednu statuu”.
„Treba zajedno da se zagledamo u celokupnu našu istoriju, uključujući odnose s Afrikom, radi istine umesto poricanja ko smo”, kazao je Makron.
On nije govorio o optužbama za nasilje policije, ali je kazao da bezbednosne snage zaslužuju „priznanje države”.
Makron je objavio da će Francuska od ponedeljka omogućiti gotovo sve aktivnosti, posle tri meseca restriktivnih mera zbog epidemije korona virusa.
Obećao je sprovođenje interne istrage odnošenja njegove administracije prema epidemije korona virusa, naročito u poređenju s drugim zemljama kao što je Nemačka.
Iako ima jedan od najboljih zdravstvenih sistema na svetu, Francuskoj su u velikoj meri nedostajale sve vrste zaštitnih maski, a nedovoljan je bio i kapacitet za testiranje na korona virus pošto su zaraženi preplavili odeljenja intenzivne nege u martu.
U Francuskoj je podneto više od 80 tužbi u kojima se Makronova vlada optužuje za ubistvo, zanemarivanje ili druga neadekvatna ponašanja u vezi sa zdravstvenom krizom.
Zaraza korona virusom potvrđena je u Francuskoj kod više od 150.000 ljudi, od kojih je umrlo gotovo 30.000, polovina u domovima za stare.

Plan za naseljavanje Golanske visoravni dobio ime po Trampu
TEL AVIV - Izraelska ministarka za naseljavanje Cipi Hotoveli izjavila je da je vlada odobrila planove za izgradnju novog naselja na okupiranoj Golanskoj visoravni, koje će biti nazvano po predsedniku SAD Donaldu Trampu.
Hotoveli je napisala na „Fejsbuku” da će njeno ministarstvo započeti pripreme za Ramat Tramp – hebrejski za „Trampove visove”, za smeštaj 300 porodica, prenosi AP.
Izrael je osvojio Golansku visoravan od Sirije u ratu 1967. godine, a anektirao je 1981. godine. Većina međunarodne zajednice smatra taj potez i izraelska naselja na toj teritoriji nezakonitim po međunarodnom pravu.
Tramp je u martu 2019. godine priznao tu stratešku oblast kao izraelsku teritoriju. Ovaj potez usledio je tokom posete izraelskog premijera Benjamina Netanijahua Vašingtonu, samo nekoliko nedelja pre izraelskih izbora, prenosi Tanjug.

U Izraelu počeo drugi talas pandemije koronavirusa
JERUSALIM - Načelnica zdravstvenih službi u Ministarstvu zdravlja Izraela profesorka Sigal Sadecki rekla je izraelskim poslanicima da je u toj zemlji počeo drugi talas pandemije koronavirusa.
Ona je na sastanku parlamentarnog odbora za pravosuđe, objasnila da nema lokalizovanih žarišta već da se virus širi na širokom geografskom području.
„Imali smo dug period, više od nedelje zatišja sa manje od 20 infekcija na dan i počelo je da raste i raste i sada vidimo skoro 200 novoobolelih na dan. Ono što karakteriše talas koji sada vidimo je da je širom zemlje i ne znamo kako da identifikujemo rizične grupe”, rekla je Sadecki, prenosi Beta.
Profesorka je upozorila na opasnost od širenja virusa u zatvorima koje će se teško moći kontrolisati i ukazala da se moraju zaštiti kao i starački domovi i bolnice.
Izraelski mediji navode da se za ponovno širenje zaraze krivi obrazovni sistem jer je stotine novih slučajeva zabeleženo u školama i vrtićima.
Škole su bile zatvorene dva meseca od sredine marta i mada je Ministarstvo zdravlja želelo da se samo delimično otvore u maju Ministarstvo obrazovanja je težio potpunom otvaranju kako bi se roditelji vratili na posao umesto da ostanu kod kuće i čuvaju decu.
Otkako su otvorene slučajevi zaraze su zabeleženi u oko 200 škola zbog čega je desetine hiljada učenika i zaposlenih moralo da ode u karantin.
Ipak odlazeći generalni direktor Ministarstva zdravlja Moše Bar Siman Tov veruje da Izrael može da prevaziđe trenutno i skok zaraženih bez uvođenja mera izolacija širom zemlje ako se vodi računa o smernicama a pre svega o nošenju zaštitnih maski.
On smatra da ljudi moraju biti svesni da se koronavirus nije nešto što se jednom pojavi i ode, a da se javnost dosta umorila.
U Izraelu je od početka zaraze 19.008 ljudi testirano pozitivno na virus, 15.630 se oporavilo i 300 je preminulo.
U subotu je zabeleženo 177 novih slučajeva, a u petak 266, drugi dan zaredom preko 200.
U prvih deset dana juna bio je više infekcija nego tokom čitavog meseca maja.
Zbog infekcije je zatvoreno 183 škola i vrtića od 5.200 škola i 20.000 vrtića u zemlji.
Zbog porasta broja zaraženih vlada je naredila policiji da vodi računa o pravilima fizičkog razdvajanja i da kažnjava one koji ne nose maske, između ostalog.
Premijer Izraela Benjamin Netanijahu upozorio je da bi mere za sprečavanje širenja virusa mogle biti ponovo uvedene ako se trend nastavi.

U Turskoj dvostruko više zaraženih nego početkom juna
ANKARA - U Turskoj je u poslednja 24 sata zabeleženo još 1.562 slučaja koronavirusa, što je skoro dvostruko više od broja dnevno zaraženih koji je registrovan početkom juna, kada je Ankara ukinula ograničenja za putovanje i otvorila objekte.
Od kraja maja do petka ove nedelje na dnevnom nivou beleženo je manje od 1.000 zaraženih, a najmanje slučajeva, njih 786, zabeleženo je 2. juna.
U poslednja 24 sata umrlo je 15 osoba, čime je ukupan broj žrtava porastao na 4.807, pokazuju podaci ministarstva, prenosi Tanjug.
Ukupno je do sada zabeleženo 178.239 slučajeva koronavirusa u Turskoj, prenosi Rojters.

Premijer Japana: Visoke temperature ne sprečavaju širenje koronavirusa
TOKIO - Premijer Japana Šinzo Abe rekao je da više temperature tokom leta verovatno neće usporiti prenošenje novog koronavirusa, s obzirom na to da je broj zaraženih velik čak i na Bliskom istoku.
„Ne možemo se opustiti samo zato što je leto jer se infekcija širi na Bliskom istoku gde su temperature visoke”, rekao je Abe, opovrgavajući ideju da topliji uslovi mogu igrati ulogu u smanjenju infekcija, prenosi japanska agencija Kjodo.
Temperature na Bliskom Istoku premašile su 35 stepeni Celzijusa u gradovima kao što su Teheran i Rijad, prestonice Irana i Saudijske Arabije, gde je, prema podacima Svetske zdravstvene organizacije danas potvrđeno ukupno oko 185.000, odnosno 123.000 slučajeva.
U Kataru, gde je najviša temperatura bila oko 40 stepeni poslednje dve nedelje, prosečno se dnevno zarazi oko 1.500 ljudi, što je više nego u aprilu kada je bilo hladnije.
Abe je potvrdio da vlada nastoji da proširi medicinske strategije i testiranja uoči potencijalnog drugog talasa epidemije, prenosi Tanjug.
Takođe je rekao da je razvoj aplikacije za pametne telefone kojom bi se korisnici obavestili o potencijalnom kontaktu sa nekim kome je dijagnostikovana virusna infekcija, u završnoj fazi, a ove nedelje bi trebalo da počne sa radom.

Pre 80 godina prvi zatvorenici deportovani u „fabriku smrti”
Pre 80 godina u Aušvic je stiglo prvih 728 zatvorenika – poljskih pripadnika pokreta otpora, a od 1942. taj koncentracioni logor je postao mesto gde su industrijski uništavani ljudi iz cele Evrope, najviše Jevreji.
Od 728 Poljaka koji su bili dopremljeni u Aušvic, tri četvrtine su bili muškarci mlađi od 30 godina, uglavnom intelektualci i studenti, dok su njihovi kapoi i čuvari bili 30 nemačkih kriminalaca koje je SS dopremio iz logora Zaksenhauzen, piše „Dojče vele” (DV).
Poljski zatvorenici su bili žrtve nemačke politike koja je imala za cilj uništenje poljske intelektualne elite. Nakon što su nemačke trupe 1. Septembra 1939. upale u Poljsku, zapadni deo zemlje je pripojen Nemačkoj.
U okviru takozvane „akcije inteligencija” u toj oblasti je do jula 1940. ubijeno 50.000 Poljaka, a još toliko ih je deportovano u logore, prenosi Beta.
U Generalnom gubernatorstvu, odnosno poljskim područjima pod nemačkom civilnom upravom u akciji koja se nazivala „Vanredna akcija uspostavljanja mira” sprovođena je slična praksa – svakodnevne deportacije, racije i masovna ubistva. Između 1939. i 1945. je oko 140.000 Poljaka deportovano u Aušvic - polovina njih nije preživela.
„Cilj je bio da Poljska kao država nestane s lica zemlje. Narod je trebalo da zaglupi i Nemcima služi kao roblje”, kaže istoričar Johen Beler sa univerziteta u Jeni.
Nemačkim okupatorima je posebno važno bilo da unište elitu koja je organizovala otpor.
„Poljski pokret otpora je na okupiranim područjima uspostavio paralelnu tajnu državu, sa školama, univerzitetima, čak i vojskom. To je jedinstven slučaj u evropskoj istoriji”, objašnjava Beler u razgovoru za DV.
Kao svoj važan zadatak ta tajna država je videla u tome da upozori svet na nacističke zločine, pre svega na uništavanje Jevreja. „Tragedija poljskih ilegalaca je da njihovi izveštaji nisu naišli ni na kakav odjek”, napominje Beler.
Isto se desilo i sa „Izveštajem svetu” Jan Karskog. Ovaj kurir poljske tajne armije lično je informisao predsednika SAD Frenklina Ruzvelta 1943. o masovnim ubistvima Jevreja u gasnim komorama u Aušvicu.
„Hteo sam da spasim milione, a na kraju nisam bio u stanju da spasim ni jednog jedinog čoveka”, ogorčeno je rekao Karski posle rata. On je Zapadu u više navrata prebacio „ravnodušnost prema holokaustu”.
Mada je bila „jedinstvena u evropskoj istoriji”, poljska tajna država je „van Poljske gotovo nepoznata”, kaže Beler. Isto važi za zločine koje su Nemci počinili u okupiranoj Poljskoj.
„Po mom mišljenju, problem je što se u (nemačkim, prim. ur.) školama o Holokaustu obično uči potpuno odvojeno od konteksta u kojem je sproveden. A to je bila upravo nemačka okupacija u Poljskoj, čiji je jedan cilj od 1941. bio ubistvo evropskih Jevreja na poljskom tlu”, ističe ovaj istoričar.
Od 3,5 miliona poljskih Jevreja više od 90 odsto ih je ubijeno u Holokaustu. Međutim, u Nemačkoj se „potpuno zapostavlja” da je ubijeno i 3,5 miliona ne-jevrejskih Poljaka, kaže Beler.
Memorijalni centar Aušvic-Birkenau na 200 hektara, koji je od 2007. svrstan u kulturnu baštinu čovečanstva, želi da očuva sećanje i na te žrtve.
Upravo je aktuelizovana lista imena zatvorenika iz prvog transporta u Aušvic: od 728 prvih zatvorenika 325 je preživelo, 292 je izgubilo život u Aušvicu, dok je sudbina njih 111 ostala nepoznata.
Pojedinačne sudbine svih logoraša se pomno rekonstruišu na osnovi malog broja dokumenata i fotografija koji većinom potiču od rodbine žrtava. Š je uništio veći dio logorske dokumentacije, kako bi prikrio tragove zločina.
„Mi još uvek istražujemo pojedinačne sudbine. Jer velika priča o Aušvicu se sastoji od 1,3 miliona individualnih priča i sudbina”, kaže direktor spomen-područja Pjotr Civinski.
Te sudbine, mnogo više i snažnije od pukih statističkih brojki, svetu mogu da ispričaju priču o Aušvicu – fabrici smrti.

Karavani, flotile i parade zbog rođendana Trampa
VAŠINGTON - Karavanima, flotilama i paradama pristalice američkog predsednika Donalda Trampa proslavile su njegov 74. rođendan na Floridi.
U okrugu Palm Bič, gde se nalazi Trampovo letovalište Mar-a-Lago, kopnenim i vodenim putevima prošli su karavani kamiona, motocikala i čamaca, prenosi AP.
List „Palm Bič post” navodi da je održan i karavan protiv Trampa tokom kojeg su učesnici protestovali protiv rasizma i pozvali na reformu policije.
Flotile, u znak podrške Trampu, planirane su i u Fort Loderdejlu, Majamiju, Florida Kizu, Tampi, Pensakoli i Džeksonvilu, gde bi Tramp trebalo da bude imenovan za drugi mandat krajem avgusta.
Predsednik SAD je, u obraćanju diplomcima Vojne akademije Vest point u subotu rekao da se njegov rođendan poklapa sa 245-ogodišnjicom osnivanja američke vojske.
„Ne znam da li se to dogodilo slučajno”, rekao je Tramp dodajući da je u pitanju veliki dan jer je tad i „rođendan vojske”, prenosi Tanjug.

Ponovo igre oko Aja Sofije
Kao svojevremeno sultan Mehmed Drugi Osvajač pre 557 godina, tako i predsednik Redžep Tajip Erdogan sada najavljuje ponovno pretvaranje Aja Sofije u džamiju. To je izazvalo zabrinutost u Vašingtonu i Atini, kao i među malobrojnim hrišćanima u Turskoj.
Ta inicijativa naišla je na kritike u godišnjem izveštaju Stejt departmenta o poštovanju verskih sloboda i ljudskih prava u svetu. Pored Aja Sofije, ista sudbina se najavljuje i za Crkvu Hrista Spasitelja (poznatu pod nazivom Hora), koja se nalazi u Istanbulu i sada je muzej – ni crkva ni džamija. Pored nepoštovanja verskih sloboda, Vašington zamera Ankari i to što još nije otvorila Teološki fakultet na ostrvu Halki u Mramornom moru, na koji je stavila katanac pre 50 godina pošto je Vaseljenska patrijaršija odbila da dozvoli vladi da kontroliše rad „teološkog seminara”.
Izveštaj Stejt dipartmenta je pisan jezikom koji je „daleko od objektivnosti”. U njemu su „iznete optužbe koje nemaju bilo kakve osnove”. Turska je u poslednjih dvadeset godina povukla značajne korake u poštovanju prava verskih manjina, ocenjuju u Ministarstvu inostranih poslova u Ankari.
„Tragikomično je kad SAD komentarišu verske slobode i poštovanje ljudskih prava. U Americi su u velikoj meri prisutni rasizam, islamofobija, a u poslednje vreme i ksenofobija”, istakao je šef turske diplomatije Mevlut Čavušoglu odgovarajući na najnovije kritike koje su stigle iz Stejt departmenta.
U Aja Sofiji je nedavno prvi put obeležena godišnjica (557. po redu) osvajanja Konstantinopolja. Čitani su stihovi iz Kurana. Mnogi su to doživeli kao provokaciju i najavu ponovnog pretvaranja tog hrišćanskog svetilišta u islamsku bogomolju. To je prvi put uradio sultan Mehmed Drugi, samo nekoliko dana posle osvajanja grada na Bosforu 29. maja 1453. godine. Grešku je delimično ispravio Mustafa Kemal Ataturk, koji ju je 1935. pretvorio u muzej.
Najnovije igre oko Aja Sofije (Crkve Svete Mudrosti), koja je izgrađena 537. godine, izazvale su veliku zabrinutost u Atini. Grčka traži od Ankare da poštuje konvenciju UN o zaštiti istorijskog nasleđa, da ne skrnavi hrišćanska svetilišta.
Erdogan je odgovorio u intervjuu državnoj TV TRT: „Grčka se meša u naša unutrašnja pitanja. Ona ne upravlja našom zemljom. Ako ne zna gde joj je mesto, Turska zna kako će joj odgovoriti.”
Za doziđivanje minareta na Aja Sofiju, što se desilo odmah po njenom osvajanju, Erdogan kaže: „Na taj način naši preci su to zdanje učinili lepšim i interesantnijim”.
Ni sekularista Ataturk nije se usudio da ispravi tu veliku nepravdu i da Aja Sofiju pretvori u ono što je bila devet vekova – hrišćanska bogomolja. Plašio se reagovanja radikalnih islamista, koji mu svejedno nikada nisu oprostili to što Aja Sofija više nije džamija.
Zahtevi da se ona opet pretvori u džamiju obično se ponavljaju pred izbore, radi glasova. Erdogan na ovaj način sigurno želi da skrene pažnju sa teških ekonomskih problema s kojima se nosi posle izbijanja pandemije virusa korona. Suočava se i s problemima u svojoj stranci, pa je moguće da će ovog puta ići do kraja umesto da samo preti islamizacijom Aja Sofije, kao što je to ranije činio. To pitanje je nedavno bilo na dnevnom redu centralnog izvršnog saveta vladajuće Partije pravde i razvoja (AKP), a početkom idućeg meseca naći će se na dnevnom redu Državnog saveta, najvažnijeg administrativnog tela, otkriva „Sabah”, list blizak turskim vlastima.
Ako bi se to desilo, za mnoge u svetu, uključujući Evropsku uniju, Turska bi prešla „crvenu liniju”. I u Turskoj su mišljenja o ovome podeljena.
„Status Aja Sofije je veštački problem koji Erdogan pokreće kada želi da skrene pažnju s drugih teških pitanja. To se dešava već 18 godina otkako je na vlasti”, ističe Meral Akšener, lider desničarske Dobre partije, treće po snazi u parlamentu.
Ona tvrdi da se u vladajućoj partiji ponašaju dvolično: AKP jednog trenutka nije prihvatila njen predlog da se Aja Sofija u nacionalnoj skupštini proglasi u džamiju i zato Meral Akšener veruje da je i ovo sada Erdoganova igra.

Ljudski lanac u Berlinu u znak borbe protiv rasizma
BERLIN - Više hiljada osoba formiralo je ljudski lanac u Berlinu kako bi, između ostalog, poslali poruke protiv rasizma, diskriminacije i društvene nejednakosti.
Prema navodima policije, okupilo se oko 5.000 ljudi, dok organizatori tvrde da ih je bilo 20.000.
Učesnici protesta, povezani trakama u boji, formirali su „vrpcu solidarnosti”, prenosi AP.
Od organizatora protesta, čiji je plan bio da se formira lanac dug devet kilometara od Bradenburške kapije do okruga Nojkeln, traženo je da zahtevaju od učesnika da nose maske, prenosi Tanjug.
Demonstranti su morali i da drže distancu, a izgleda da su se pridržavali higijenskih mera tokom protesta, koji je trajao nešto više od sat vremena.
Slična demonstracije, samo u manjem obimu, održane su u drugim nemačkim gradovima.
Proteklog vikenda na ulice Berlina izašlo je najmanje 15.000 ljudi, što je bio jedan od niza protesta širom sveta koji se održavaju nakon smrti Afroamerikanca Džordža Flojda tokom policijske akcije u američkom gradu Mineapolisu.

Broj slučajeva koronavirusa u Africi prešao 230.000
PRETORIJA - Više od 6.000 smrti povezanih sa koronavirusom registrovano je od početka pandemije u afričkim zemljama, a ukupan broj potvrđenih slučajeva veći je od 230.000, saopštila je Regionalna kancelarija svetske zdravstvene organizacije (SZO) za Afriku.
Ukupan broj slučajeva kovid 19 u Africi trenutno iznosi 230.454. Broj smrtnih slučajeva povezanih sa koronavirusom iznosi 6.218, sa 201 smrtnim slučajem registrovanim tokom poslednja 24 časa.
Oporavilo se 105.000 pacijenata, prenosi Tass.
Južna Afrika ima najveći broj slučajeva u Africi, 65.736, sa 1.423 smrtnih slučajeva, prenosi Tanjug.
Sledi Egipat sa 1.422 preminula i Alžir sa 760.
U podsaharskoj Africi Nigerija je druga posle Južnoafričke Republike po broju slučajeva koronavirusa (15.181 zaraženi i 399 smrtnih slučajeva). Sledi Gana (11.118 zaraženih i 48 smrtnih slučajeva).
Mnoge afričke države i dalje ublažavaju mere, ali drže svoje spoljne granice zatvorenim. Zabrane ulaska i dalje su na snazi u 43 od 54 afričke države.

Rusija će imati odgovor na hipersonično oružje
MOSKVA - Rusija će ubrzo biti u mogućnosti da se suprotstavi hipersoničnom oružju koje budu uvele druge zemlje, izjavio je predsednik Ruske Federacije Vladimir Putin, dodajući da je njegova zemlja ispred SAD kada je reč o razvoju novih tipova naoružanja.
Posle propasti nekih sporazuma o kontroli naoružanja koji potiču iz doba Hladnog rata, i Rusija i SAD jačaju svoje vojne kapacitete – prošle godine, Rusija je uvela svoje prve hipersonične projektile, koji mogu da nose i nuklearne bojeve glave, dok Pentagon planira da takve kapacitete rasporedi početkom ili sredinom ove decenije, navodi Rojters.
„Veoma je verovatno da ćemo, do trenutka kada vodeće zemlje sveta budu posedovale takvo naoružanje, mi imati sredstva za borbu protiv hipersoničnog oružja”, rekao je Putin za agenciju RIA novosti.
Rusija i SAD raspolažu približno podjednakom količinom nuklearnog naoružanja, a Putin je istakao da je Moskva ispred Vašingtona kada je reč o razvoju naprednog naoružanja, navodi Rojters, a prenosi Tanjug.

Najnoviji ruski raketni sistem na probi Parade pobede
MOSKVA - Na probi Parade pobede na poligonu „Alabino” u Podmoskovlju prvi put je fotografisan teški višecevni raketni sistem „Tosočka” koji će zvanično biti predstavljen na Paradi pobede u Moskvi 24. juna.
Za razliku od raketnih sistema „Buratino” i „Solncepek” koji za premeštanje koriste šasije tenka T- 72, sistem „Tosočka” je montiran na troosnom kamionu „Ural” što značajno povećava mobilnost sistema.
Sistem je sličan ranije objavljenim nacrtima sistema TOS-2, što je drugi naziv za raketni sistem „Tosočka”, prenosi Tanjug.

Tяželый ognemet novogo pokoleniя "Tosočka". Foto: Mariя Moskvicova pic.twitter.com/ubF2rxBggw
— Ivan O'Gilvi (@o_gilvi) June 12, 2020

Zbog ugla fotografisanja ne primećuje se ključna karakteristika po kojoj se „Tosočka” razlikuje od svojih prethodnika - kran, pomoću koga sistem samostalno može dopunjavati municiju, prenosi „Sputnjik”, dodajući da će to to će uveliko pojednostaviti rad i dati sistemu veću pokretljivost.
Na kabini su montirani komunikacioni sistemi i prijemnik satelitske navigacije „Glonaš”, zahvaljujući kojima „Tosočka” može da prima informacije o metama koje šalje automatski sistem za kontrolu.
Eksperti su primetili da je sa leve strane paket sa raketama skriven iza sanduka sa rezervnim delima i dodacima.
Rusija je jedina zemlja na svetu u kojoj se takva oprema razvija i proizvodi. Pokazala je svoje jedinstvene karakteristike tokom oružanih sukoba u Iraku i Siriji.

Fotografija Čerčila nestala sa „Guglove” liste premijera Velike Britanije
LONDON - Fotografija Vinstona Čerčila nestala je na nekoliko sati sa „Guglove” liste britanskih premijera, prenosi „Dejli mejl” i pita se da li to znači da je „Gugl” zabranio Čerčila.
Do misterioznog nestanka slike premijera, koji je dobio Drugi svetski rat, došlo je u vreme kada pristalice pokreta „Životi crnaca su važni” pozivaju na rušenje spomenika Čerčilu, kojeg su proglasili za rasistu, na parlamentarnom trgu u Londonu.
Iz „Gugla” kažu da je nestanak fotografije posledica ažuriranja i poručuju da će problem biti rešen što je pre moguće.
„Dejli mejl” navodi da su fotografije drugih bivših premijera poput Klementa Atlija i Nevila Čemberlena i Stelnija Boldvina, koji su bili na toj funkciji pre Čerčila, pojavljivale bez problema na listi.
Čak se i fotografija Adolfa Hitlera pojavljuje prilikom pretraživanja.
„Dejli mejl” navodi da se na listi od 11.30 jutros ponovo mogla naći fotografija Čerčila, prenosi Tanjug.
Učesnici protesta protiv rasizma i policijske brutalnosti, koji se održavaju širom smeta od smrti Afroamerikanca Džordža Flojda tokom policijske akcije u američkom gradu Mineapolisu, ranije su proglasili Čerčila za rasistu.
Njegova statua, kao i statue drugih istorijskih ličnosti, obložena je daskama kako bi se zaštitila od eventualne štete.

Putin: Protesti u SAD ispoljavanje dubokih unutrašnjih kriza
MOSKVA - Predsednik Rusije Vladimir Putin prvi put je reagovao na masovne proteste u Sjedinjenim Američkim Državama, nakon smrti Afroamerikanca Džordža Flojda tokom policijskog privođenja, ocenivši da je reč o ispoljavanju dubokih unutrašnjih kriza.
„Pokušavam vrlo pažljivo da komentarišem ili bolje da ne komentarišem ono što se dešava u SAD ili drugim zemljama. Zapravo, mi to vidimo već duže vreme, od dolaska na vlast aktuelnog predsednika, kada je očigledno pobedio na potpuno demokratski način. A pobeđena strana izmislila je svakakve priče, samo da bi dovela u pitanje njegov legitimitet”, rekao je Putin za televiziju „Rusija 1”.
Ruski lider bio je iznenađen reakcijom guvernera nekih država na naredbe Donalda Trampa, prenosi Sputnjik.„Šta je to demokratija? To je vlast naroda, to je tačno. Ali ako narod bira vrhovne organe, tada najviši organi vlasti, koji su dobili poverenje naroda, imaju pravo da grade rad izvršnih organa na takav način koji garantuje interese ogromne većine stanovnika u zemlji. A šta se tamo dešava? Predsednik govori: 'Treba uraditi tako i tako', a lokalni guverneri mu kažu da se nosi”, prokomentarisao je Putin.
Kako prenosi Tass, Putin je ocenio da je ključni problem političkog sistema u SAD to što stranke stavaljaju sopstveni interes iznad interesa naroda, prenosi Tanjug.

Amerikanac pobedio koronu, dobio milionski račun od bolnice
SIJETL - Amerikanac Majkl Flor, koji se 62 dana u bolnici u Sijetlu borio za život usled zaraze korona virusom, dobio je račun od 1,1 milion dolara za troškove bolničkog lečenja.
Flor (70) bio je tako blizu smrti da je medicinska sestra u jednom trenutku držala telefon uz njegovo uvo dok se on opraštao sa suprugom i decom. On se trenutno oporavlja u svom domu, ali kaže da mu je srce umalo drugi put stalo kada je video račun, piše Sijetl tajms.
„Kada sam otvorio račun bio sam potpuno šokiran”, ispričao je Flor, koji je pušten je iz bolnice 5. maja. Račun na 181 stranici od 1,1 milion dolara obuhvatao je 9.736 dolara za sobu na intenzivnoj nezi po danu, 82.000 za korišćenje respiratora i skoro 100.000 za dva dana kada je bio životno ugrožen.
Detaljno je navedeno još mnoštvo troškova, a bolnice obično plaćaju samo deo iznosa jer većina pregovora o popustima se odvijaju s osiguravajućim društvima. Flor je rekao da se osećao se krivim što je na kraju pobedio korona virus.
Američki Kongres je odobrio plan održavanja američke ekonomije tokom korona virusa koji uključuje budžet od 100 miliona dolara za kompenzaciju bolnicama i privatnim osiguravajućim kućama, prenosi Tanjug.

U Kini 18 mrtvih i 200 povređenih u eksploziji kamiona cisterne
PEKING - Najmanje 18 osoba je stradalo i skoro 200 je povređeno u eksploziji kamiona cisterne na istoku Kine gde je urušeno nekoliko zgrada i fabrika, saopštile su kineske vlasti, javlja AFP.

Tačno 189 osoba je prebačeno u bolnice u gradu Venling u istočnoj provinciji Žeđijang, navele su lokalne vlasti i dodale da je kamion koji je eksplodirao u subotu na autoputu, prevozio tečni gas. Za sada se ne zna tačni uzrok eksplozije, a policija navodi da su brojni putevi zatvoreni, prenosi Beta.

Novi protesti podrili Asada
Zakrvio se s jednim od glavnih finansijera njegovog režima dok je od ključnog stranog pokrovitelja, Rusije, primio nešto nalik upozorenju da mu ističe rok upotrebljivosti. Bašar el Asad je već bio u problemima kada su zbog ekonomskog kolapsa buknuli protesti u onim delovima Sirije koji tokom devetogodišnjeg rata nisu učestvovali u pobuni.
Asad je reagovao smenom premijera Imada Hamisa, šestog koji je služio pod njim za proteklih dvadeset godina, koliko je na vlasti. Međutim, prema snimcima protesta koje su preneli lokalni i regionalni mediji, demonstranti su gnevni toliko da nisu samo negodovali zbog siromaštva, već su klicali i protiv režima i njegovih zaštitnika Rusije i Irana. Za takve nezadovoljnike prekasno je da kao žrtveno jagnje prihvate Hamisa, koji ne slovi za čoveka čija je reč odlučivala o bilo čemu važnom.
Demonstracije su, ipak, ograničene na nekoliko oblasti, pre svega na Sveidu. S obzirom na to da je mnogo žešće nemire preturio preko glave, Asadu ovo ne bi moralo da bude previše neugodno da nije reč o regionima na koje tokom „arapskog proleća” nije morao da šalje vojsku. Izgleda da je i njima prekipelo iz razloga dovoljno razumljivih u celoj Siriji da Asad nije pokušao da za sve okrivi ubačene elemente i strane plaćenike nego je u sopstvenim redovima potražio nekoga na koga bi svalio odgovornost.
Demonstracije su planule i u Idlibu, poslednjoj pobunjeničkoj enklavi, gde se vikalo protiv lokalne, antiasadovske administracije. Njima preživljavanje otežava odsečenost od ostatka zemlje, koji je na mukama zbog odsečenosti od sveta.
Stvari će se i pogoršati kada uskoro, prema najavama, na snagu bude stupilo još američkih sankcija, usmerenih protiv država ili entiteta koji posluju sa Sirijom. Ali, demonstranti u oblastima pod kontrolom režima ne prihvataju objašnjenja vlasti da je problem isključivo u embargu i žale se na korupciju u državnim strukturama, ugrađivanja i pronevere koje isisavaju zajednički novac.
Prema zvaničnom kursu, da se kupi jedan američki dolar potrebno je 700 sirijskih funti. Na crnom tržištu, za dolar se mora dati 3.000 funti. Oko 80 odsto stanovništva živi ispod granice siromaštva. Konkretnije, kako je objavila agencija za hranu UN, gotovo osam miliona ljudi nemaju bezmalo ništa da jedu, a još skoro dva miliona su na ivici gladi.
Ekonomska kriza u Libanu osiromašila je i Sirijce, među kojima mnogi drže ušteđevinu u toj susednoj zemlji. Banke u Libanu, gde se sve plaća dolarima, nemaju dovoljno valute, pa su ograničile njeno povlačenje s računa kako ne bi bankrotirale.
Kad prorade nove američke sankcije, finansijski tokovi između tih država postaće još teže prohodni. Zbog sankcija SAD, prema pisanju izraelskih medija, i iranskog novca je već neko vreme sve manje za strane saveznike, u koje spadaju i Liban i Sirija. Za Ruse se, pak, veruje da Asada više pomažu vojno nego novčano.
Smanjivanju „kolača”, preraspodeli moći u sirijskim strukturama, te borbi Rusije i Irana oko koncesija za sirijske resurse pripisuje se i sukob režima s Ramijem Mahlufom, jednim od najbogatijih ljudi u zemlji, koji je dao ogroman novac za opstanak vlasti u Damasku tokom rata. Imovina Mahlufa, njegove supruge i dece je krajem prošlog meseca, kako je saznao Rojters, oduzeta a njemu je, prenela je Al Džazira, zabranjeno da napusti Siriju.
Mahlufove neuobičajene javne žalbe na ponašanje vlasti pale su u vreme kad je u ruskoj novinskoj agenciji čiji je vlasnik Jevgenij Prigožin, poznat i pod nadimkom Putinov šef kuhinje, sirijski režim prozvan zbog korupcije. Agencija je kasnije tvrdila da je hakovana, ali je to, navodno, primetila tek nakon što je objavila nekoliko tekstova na svom sajtu. Mnogi su to protumačili kao rusku opomenu Asadu.
Nikome nije bilo jasno da li je i Mahluf dobio ohrabrenje da javno istupi, kao što nije sigurno ni zašto bi Rusi bili nezadovoljni Asadom. Mogući razlog je njegova uporna ofanziva na Idlib, koja Moskvi navodno ne odgovara jer joj kvari odnose s Turskom, dok na nju režim huškaju iz Ujedinjenih Arapskih Emirata, koji se plaše jačanja regionalnog uticaja Ankare.
    </div>
  </body>
 </text>
</TEI>