<TEI version="3.3.0" xmlns="http://www.tei-c.org/ns/1.0">
 <teiHeader>
  <fileDesc>
   <titleStmt>
    <title>The shortest TEI Document Imaginable</title>
   </titleStmt>
   <publicationStmt>
    <p>First published as part of TEI P2, this is the P5
         version using a namespace.</p>
   </publicationStmt>
   <sourceDesc>
    <p>No source: this is an original work.</p>
   </sourceDesc>
  </fileDesc>
 </teiHeader>
 <text>
  <body>
Dualci – živi roboti
Videla žaba da se konji potkivaju pa i ona podigla nogu – kaže narodna poslovica. Kao što žaba nema nogu za konjsku potkovicu, tako ni srpska privreda i školstvo nemaju osnovne pretpostavke, u prvom redu sredstva i kadrove, da se ozbiljno pozabave problemom inoviranog stručnog obrazovanja mladih i njihovog adekvatnog upošljavanja u Srbiji.
Eto, posle skoro zaboravljene „šuvarice“, tog pogubnog školskog eksperimenta, strani faktor, kao i mnoge druge stvari, sada nam nameće dualno obrazovanje kao „najvažniju temu za Srbiju u narednim godinama“. Otkud to da se za posetu jednog stranog državnog sekretara, stručnjaka za dualno obrazovanje, kako piše naša štampa, zainteresuju mnogi ministri, Privredna komora pa čak i Rektorat Univerziteta u Beogradu? Ne bi trebalo da nas to iznenađuje kad nam, kako neretko čujemo sa visokog državnog nivoa, naše domaće malo šta valja, pa sve treba menjati, ovog puta i naše školstvo. Treba ga, jel’te, „upodobiti“ interesima i potrebama stranog kapitala koji „hrli“ u Srbiju da nas preporodi.
Sada ćemo, kao što nas je obavestio ministar prosvete, doneti i zakon o dualnom obrazovanju, a na osnovu njega, još neusvojenog, već je pripremljen za ovu godinu, naravno s Privrednom komorom, i plan upisa za sledeću jesen. U tu svrhu biće reorganizovana i mreža škola, što je, kako kaže ministar, podržao i premijer. Samo se pitam gde su tu i šta kažu naši prosvetari – učitelji i profesori, i koliko će to da košta osiromašene poreske obaveznike.
Nadam se da niko razuman ne osporava potrebu prilagođavanja školskog sistema i programa obrazovanja potrebama sve intenzivnijeg razvoja novih tehnologija i informatičkog društva i s tim u vezi potrebe za novim obrazovnim profilima zaposlenih. Međutim, nameće se ovde drugo pitanje: zašto tako važnu oblast kao što je školstvo i obrazovni sistem „lomiti preko kolena“ i odluke o tome donositi na brzinu. Jer, zna se: što je brzo to je i kuso, ili što napisa poznati pravnik V. Bogišić: „Što se grbo rodi vreme ne ispravi“.
Može se sagraditi nerentabilna fabrika sa loše investiranim novcem, što se da nadoknaditi. Ali, šta ćemo s hiljadama mladih ako ih pogrešno usmerimo? Hoćemo li, akcijom dualnog obrazovanja „na o’ruk“, iz budžeta iškolovati polupismene „žive robote“ da bi ih strani investitori imali „na tacni“ i plaćali dve-tri stotine evra iz onih hiljada subvencionisanih? Da li se neko zapitao na kom opšteobrazovnom, kulturnom i vaspitnom nivou ostavljamo te mlade ljude ako sve podredimo tom „dualizmu“? Pa naravno, najlakše je menjati svest čoveku sa niskim nivoom opšteg obrazovanja, što nam inače nameće strani faktor.
Japan, do juče druga, a sada treća, najrazvijenija ekonomija sveta radi to drugačije. Naravno, država i privreda i u tom segmentu sarađuju, ali svako radi svoj deo posla. Država, koja je nekoliko decenija posle rata ulagala u obrazovanje i nauku i do 30 odsto budžeta, kroz državni i privatni sistem školstva obezbeđuje privredi, koja je skoro u potpunosti u domaćem vlasništvu, opšteobrazovane i stručno usmerene, ponavljam samo stručno usmerene, mlade kadrove. Dalje specifično školovanje i stručno usavršavanje je briga i obaveza privrednih subjekata, u zavisnosti od njihovih potreba i specifičnosti posla.
Za uspešne srednjoškolce i studente, posebno završnih godina školovanja, i te kako se interesuju velike japanske firme, nude im stipendije i povoljne uslove zaposlenja. Danom prijema u radni odnos mladi diplomac se podvrgava intenzivnom, nimalo lakom, mentalnom i fizičkom drilu – obuci za posao koji će obavljati.
Bio sam (kao gost) prisutan u ,,Soniju“ kada je predsednik te kompanije Akio Morita pozdravio nekoliko stotina brižljivo odabranih svršenih studenata i srednjoškolaca prvog dana posle njihovog prijema u radni odnos. Uz zahvalnost što su prihvatili da svoje stečeno obrazovanje ponude ,,Soniju“, Morita je rekao da su prošli zahtevan obrazovni sistem zemlje, ali da im tek predstoji ništa manje težak sistem obrazovanja u ,,Soniju“. I zaista, najmanje godinu, dve, pa i tri, mladi ljudi se podvrgavaju specifičnim programima obuke za poslove koje će obavljati, da bi tek nakon toga bili raspoređeni na odgovarajuće radno mesto. Pored usko stručne obuke, mnoge firme imaju i programe psihofizičkih priprema.
Tako stručno i psihofizički pripremljeni radnik, kome u redovnim intervalima sleduje unapređenje uz dalju dokvalifikaciju uz rad i doživotno zaposlenje, „venčava“ se za firmu, a firma postaje staratelj njegove porodice. Takvom brigom za radnika i njegovu porodicu firma motiviše radnika za što bolje radne rezultate. U takvom sistemu, motivisan radnik i zadovoljan potrošač su garancija uspešnosti firme, a preko nje i države. To je uostalom jedan od razloga zašto je Japan za kratko vreme posle Drugog svetskog rata izrastao kao feniks iz pepela i postao „ekonomsko čudo“. Nije Srbija Japan niti su Srbi Japanci po mnogo čemu, ali bi u mnogim stvarima, pa i u tzv. dualnom obrazovanju, od njih mogli ponešto da naučimo. Ima znanja i uspeha i izvan „bezalternativnog strateškog cilja”.
Ambasador u penziji

Kraj ere multikulturalizma?
Simbolično i praktično, odluka britanskih birača u junu 2016. da Velika Britanija istupi iz Evropske unije, i namera novoizabranog predsednika SAD Donalda Trampa da sagradi zid na granici s Meksikom označavaju kraj ere u kojoj je multikulturalizam bio neformalna ideologija zapadnih demokratija.
Skeptici su međutim odavno izražavali svoje sumnje u multikulturalizam. Semjuel Hantington je o tome pisao još 1993. a njegove teze su dobile svoju potvrdu u Americi 11. septembra 2001. U Evropi je u međuvremenu takođe porasla svest o tome da je integrisanje raznih kulturnih i verskih grupa u zajednički sistem vrednosti neka vrsta utopije. To je u velikoj meri rezultat nemogućnosti liberalnih i progresivnih snaga da ponude adekvatan odgovor na pitanje gde tolerancija prema različitosti prestaje, a gde borba za slobodu savesti i izražavanja, za jednaka ženska prava itd. počinje. Angela Merkel je doduše još u oktobru 2010. rekla da je „multikulturalizam propao, i to skroz propao”. I Dejvid Kameron, u svom prvom govoru kao britanski premijer u februaru 2011, iskoristio je reči Merkelove, konstatujući da je „državni multikulturalizam propao”. Kameron je imao mnogo razloga da bude razočaran rezultatima multikulturalizma. Da pomenemo samo jedan primer: više britanskih muslimana se dobrovoljno pridružilo tzv. Islamskoj državi nego što služi u britanskim vojnim snagama.
Mnogi intelektualci u Americi i Evropi takođe su izgubili nadu da liberalne demokratije mogu uspešno da podmire razne kulturne i konfesionalne ideologije. Među najglasnijima u skorije vreme je francuski filozof Alen Finkelkraut koji tvrdi da je „Francuska na putu dezintegracije. Donedavno, Francuska je uspešno integrisala svoje imigrante i time se ponosila. Međutim, sada se raspada pred našim očima… Gde se moglo verovati u neku harmoniju, mržnja preovladava”.
U ovakvom ambijentu jačanje antiimigrantskih pokreta u Austriji, Francuskoj, Nemačkoj i skoro svim ostalim evropskim zemljama nije nikakvo iznenađenje. Širom Evrope sudski procesi se vode povodom toga da li minaret sme da se podigne u nekom gradu, da li burka treba da bude zabranjena, i čak da li roditelji moraju da dopuste da devojčice i dečaci plivaju u istom bazenu. U Holandiji, suočen s kontroverzom da neki vozači javnog prevoza neće da se rukuju sa ženskim putnicima, premijer Mark Rute je nedavno izjavio: „Ponašajte se normalno ili idite odavde… Ako živite u zemlji gde vam toliko smeta kako se ponašamo, imate izbor. Idite odavde! Ne morate ovde da budete!”
Era multikulturalizma na Balkanu (drugim rečima „bratstva i jedinstva”) odavno je i definitivno prošla kad je raspad multietničke Jugoslavije etablirao mononacionalne (i u najvećoj meri monokulturne) države kao političku i društvenu normu. Međutim, ekstremni pojedinci i pokreti na Balkanu odavno su propagirali svoju viziju zatvorenih kulturno-konfesionalnih zajednica. Najizrazitiji primer je bio Alija Izetbegović koji je pre skoro pedeset godina konstatovao da „nema mira ni koegzistencije između 'islamske vjere' i neislamskih društvenih i političkih institucija”. Drugim rečima, Izetbegović je ovde u stvari najavio neprestani rat – na religijskoj osnovi – protiv svega drugog i drugačijeg od njegovog ličnog verskog i filozofskog opredeljenja.
U narednim decenijama, Izetbegovićevi naslednici i istomišljenici su krenuli da ispunjavaju njegove poruke na terenu, što se vidi skoro svakog dana i na svakom koraku. Smeta im što slika „Kosovka devojka” visi u Urgentnom centru u Podgorici. Smeta im što hor peva „Marš na Drinu” u Ujedinjenim nacijama. Smeta im Miroslav Ilić, čiji je nedavni koncert u Sarajevu otkazan. Smeta im „srpska salata”, pa je povučena iz jelovnika Parlamenta BiH. Smeta im 9. januar. Smeta im nobelovac Ivo Andrić, koji se u „naučnim radovima” Rusmira Mahmutčehajića sada smatra „estetičarem genocida”. Smeta im Njegoš koji je sada proglašen „genocidnim pesnikom” dok Mustafa Cerić „korene genocida” vidi u „Gorskom vijencu”. Smetaju im nacionalno mešoviti brakovi koje isti Cerić smatra „drugom vrstom genocida”. Smeta im ekavica, a i božićna jelka u Predsedništvu BiH, koja je morala biti uklonjena da ne bi „uvredila” arapske goste. Smeta i Deda Mraz…
Uz ovoliko netrpeljivosti, smetaju im naravno i komšije i sugrađani. Kolega Alije Izetbegovića iz Sarajevskog procesa 1983, Džemaludin Latić, tvrdi: „Duhovno i emocionalno bliži mi je musliman na Filipinima nego Hrvat u Sarajevu," a vođa vehabijske zajednice u Bosni Bilal Bosnić ubeđuje sledbenike da „moramo da mrzimo nevernike, pa čak oni bili i naše komšije ili živeli u našim kućama”. Vrhunac ove netrpeljivosti vidi se i u rečima publiciste Fatmira Alispahića koji tvrdi da „mi ne možemo, i pored najbolje volje, poreći da je srpski narod genocidan”. Da ironija multikulturalizma na Balkanu bude kompletna, Alispahić uporno sebe predstavlja kao antifašistu koji se bori za tolerantnu multikulturnu demokratiju.
Naravno, nisu samo Srbi na nišanu Izetbegovićevih naslednika. Za njih je takođe problematično da Hrvati biraju svoje političke predstavnike, da imaju svoj entitet, da imaju svoj javni televizijski servis itd.
Na ovim primerima se vidi da se na Balkanu, kao i po celoj Evropi, sve više nameće pitanje samog kvaliteta „multikulturnog društva” u savremenom svetu. Šta je svrha „suživota” u zajednicama u kojima skoro svaki elemenat tradicije, kulture, identiteta, pa i vrednosti jedne skupine postanu toliko neprihvatljive za drugu skupinu? Čak i kad je multikulturalizam bio u „intelektualnoj modi”, političke i društvene elite nisu našle odgovarajuće intelektualne odgovore na ova pitanja. U eri Trampa i Evrope posle „bregzita”, razočarenje multikulturalizmom u evropskim demokratijama i hronične nefunkcionalnosti preostalih multietničkih država na Balkanu, ne daju mnogo nade da će te iste elite smoći snage ili znanja da nađu neko prihvatljivo rešenje.
Predsednik SEERECON-a, firme za strateški konsalting i analiziranje političkog i bezbednosnog rizika u jugoistočnoj Evropi

Makedonsko iskustvo
„Zapadni Balkan“, politička tvorevina koju su 1995. i 1999. godine stvorile bombe američkog ratnog vazduhoplovstva i šovinistička mržnja dela vašingtonske elite koja je zloupotrebila pobedu u Hladnom ratu, nalazi se tokom proteklih meseci u velikoj krizi. Sila koja ga je stvorila prolazi kroz proces velikih promena. Čak i da SAD i saveznici ostanu odani principima ranije politike, iza nje više neće biti starih ljudi, otvorene ideologije mržnje prema samo jednom narodu i njegovoj kulturi, niti starog, gotovo ideološkog, žara u činjenju zla. Jugoslovenski narodi ostali su posle svega dugoročno posvađani. Međutim, susedni mladi nacionalizmi - posebno u krajevima otrgnutim od srpske države, koji su pripadali srpskim zemljama ili tamo i dalje živi veliki broj Srba - doživljavaju ovih dana novi veliki uzlet.
Samo je Republika Srpska stala na branik ranijih prava. Nije Srpska pošla ka otcepljenju, nego šovinizam bosanskohercegovačkih muslimana već četvrt veka, uz manju ili veću pomoć vlada SAD i pojedinih država EU, pokušava da stvori unitarnu velikobošnjačku državu. U Hrvatskoj, Crnoj Gori i na teritoriji Kosovo-Unmik stvari su mnogo jednostavnije. Slabi ili slabiji nacionalni identiteti, neizgrađene ustanove neuspešnih država predosećaju da će možda izgubiti makar deo ranije strane podrške. Ta nervoza vodi ih ka sukobu sa Srbijom. Srbija je, mnogo više nego devedesetih godina, objekat u balkanskoj politici. Kako bi, imajući drugu državu na umu, rekao bivši predsednik Turske Republike Turgut Ozal: ona nije „za stolom, nego na stolu“. U najboljem slučaju, deluje reaktivno i verovatno prekasno.
Jedno iskustvo tokom protekle tri decenije jasno ukazuje gde su Srbija i Srbi najviše grešili. Sudbina srpskog naroda u Republici Makedoniji dokazuje jednu naizgled jednostavnu činjenicu: državi i narodu neophodne su ustanove - moderne, efikasne i trajne. U Srpskoj su se za trajne državne ustanove Srbi izborili. Lišili su ih zajedničke države sa Srbijom i pritom ih i obespravili. Tamošnji Srbi stali su zato protiv svih i uspeli su da se odbrane. Srpsku državom čine ustanove. Bošnjački vođa može da se teši semantičkim pitanjima „da li je entitet država“ i „da li je republika isto što i republic“. Živeli smo mi s tim filozofskim šupljinama jugoslovenstva i kontinuiteta pod Brozom i Miloševićem, naviknuće se na prazninu i drugi...

Posle svega, Makedonci su danas Srbima najbliži narod na svetu

Na teritoriji današnje Makedonije pre stotinu godina trećina stanovništva tvrdila je da su Srbi. Danas Srbi čine svega nekoliko procenata tamošnjih građana. Ipak, zahvaljujući predanom radu Demokratske partije Srba u Makedoniji i drugih narodnih ustanova, i kao posledica jedinstva i svesti o tome šta izabrani narodni predstavnici treba da rade, Srbi su uspeli, bez obzira na strane pritiske i decenijsko neprijateljstvo prema njima i Srbiji, da ostvare sporazum sa zvaničnom Makedonijom. I to, uprkos činjenici da Makedonija ne priznaje njihovu crkvu i da je priznala nelegalno proglašenu albansku državu na Kosovu i Metohiji. Posle mnogo godina, Makedonija je, dakle, priznala i srpska nacionalna prava.
Tokom proteklih godina srpski narod je uspeo da izgradi svoje ustanove. Posle svega, Makedonci su danas Srbima najbliži narod na svetu. Srpski jezik postao je jedan od službenih u pojedinim opštinama među kojima je i Kumanovo. U opštini Staro Nagoričino, gde Srbi navodno čine svega jednu četvrtinu stanovništva, Demokratska partija Srba u Makedoniji je na vlasti a narodni simboli su na komunalnom grbu. Car Dušan je dobio spomenik u Skoplju. Sveti Sava se već čitavu deceniju proslavlja kao državni praznik. DPSM je deo vlade, njihovi predstavnici su direktori u pojedinim važnim javnim preduzećima. Ako je Makedonija, pod pritiscima SAD, Britanije i Nemačke, i delovala protiv Srbije, postojao je makar Ivan Stoilković da u Sobranju glasa protiv priznanja nezavisnosti „Republjik Kosova“ i protiv sramotne deklaracije o zločinu u Srebrenici...
Slušajući na proslavi Sv. Save, u prisustvu vrha makedonske države, programski govor predsednika DPSM Ivana Stoilkovića pomišljao sam kako se sudbina poigrala sa srpskim narodom. Kako su naši sunarodnici, zahvaljujući energiji Stoilkovićeve političke generacije, ali i čudnog odnosa snaga u Makedoniji, uspeli ono što Srbi u Crnoj Gori, kojih je mnogo više ali koji nemaju tu vrstu istorijske prilike, nisu... Pomišljao sam i zašto tamo gde je to moguće, pa čak i u Srbiji, često propuštamo jedinstvenu priliku da definišemo jasne i kod svih drugih naroda javne ciljeve i izgradimo neophodne moderne ustanove.
Napredni klub

​I šef „Epla” protiv lažnih vesti
Direktor „Epla” Tim Kuk pozvao je vlade širom sveta da pokrenu kampanju za informisanje javnosti u borbi protiv „pošasti lažnih vesti” koja, kako je rekao, ubija ljudske umove. On je u intervjuu za „Dejli telegraf” ocenio da su porast u broju lažnih vesti izazvala „beskrupulozna preduzeća, odlučna da privuku onlajn čitaoce po svaku cenu”.
„Prolazimo kroz period u kojem, nažalost, pojedine osobe pokušavaju da dobiju najviše klikova, a ne da govore najviše istine. To, na neki način, ubija ljudske umove”, ocenio je Kuk.
Epidemija lažnih vesti, naglasio je, predstavlja „veliki problem u velikom delu sveta” i zahteva delovanje vlada i tehnoloških kompanija.
Kuk je pozvao na pokretanje kampanje, slične onima koje su promenile stavove o životnoj sredini, kako bi se, kako je naveo, edukovala javnost o pretnji koju predstavljaju fabrikovane onlajn priče.
„Mora da bude ukorenjena u školama, u javnosti. To mora da bude masovna kampanja”, poručio je Kuk – prenosi Tanjug.

Sarajevske olimpijske baklje prodaju na internetu za više od 2.000 dolara
Sarajevo – Zimske olimpijske igre u Sarajevu održane su 1984. godine, a olimpijske baklje, koje je tada napravila japanska kompanija „Mizur nose”, sada se, zajedno sa ostalim interesantnim suvenirima, prodaju na sajtu „Ibej”.
Originalna baklja sa igara iz Sarajeva nalazi se u Olimpijskom muzeju u švajcarskom gradu Lozani od 2006. godine. Ipak, kolekcionari na internetu nude ostale verzije olimpijske baklje, kojih je u svetu ostalo samo nekoliko.
Navodi se tako da jedan vlasnik sarajevske olimpijske baklje iz Srbije za nju traži 2.299 dolara, dok vlasnik iz Bosne i Hercegovine traži nešto manje novca – 2.030 dolara – prenosi Tanjug.

​Preminuo slavni džez i bluz pevač Al Žaro
Slavni džez i bluz pevač Al Žaro, umetnik koji je osvojio sedam „Gremi” priznanja, preminuo je u bolnici u Los Anđelesu u 77. godini. Pevač je hospitalizovan prošle sedmice zbog iscrpljenosti, a iako se, kako je saopšteno, „polako ali postojano oporavljao”, prema onome što je objavljeno na njegovoj fejsbuk stranici bio je primoran da otkaže preostale koncerte u okviru turneje za ovu godinu.
Smatran jednim od najvećih svetskih džez vokala, talentovani Žaro ostvario je redak poduhvat pošto je osvojio „Gremi” nagrade u tri različita muzička žanra – džezu, popu i ritam i bluzu.
Objavio je 16 studijskih albuma, seriju snimaka uživo i nekoliko kompilacija.
Među hitovima Žaroa su pesme „We’re in This Love Together”, „After All” i „Moonlighting” – tema iz popularne istoimene TV serije (kod nas poznate kao „Slučajni partneri”) s kraja osamdesetih godina.

Doajeni srpskog rokenrola sviraju u Zvezdara teatru u Beogradu
Doajeni srpskog i beogradskog rokenrola sviraće večeras na sceni „Danilo Bata Stojković” u Zvezdara teatru u Beogradu, treću godinu za redom.
Mnogi od njih su bili začetnici najpopularnijeg muzičkog pokreta šezdesetih godina prošlog veka kada su kao članovi vokalno instrumentalnih sastava (VIS) pevali i svirali najpoznatije rok melodije tog vremena na čuvenim igrankama, kojih više nema.
Idejni tvorac i autor, beogradski advokat Milutin Trninić Trne, okupio je ovog puta 38 rokenrol veterana da na koncertu „Ah, ta dobra stara vremena” izvedu 74 kompozicije. Desetine gitarista, nekoliko bubnjara, klavijaturista i vokalnih solista vredno je danima vežbalo u sali Udruženja rok muzičara Srbije i nekoliko sati će podsećati svoju i danas vernu publiku, na stara dobra vremena. Večerašnji i koncert zakazan za subotu 18. februara rasprodati su još pre nekoliko dana, a prava je pomama i za pratećim ce-de izdanjem.
Treći koncert u istoj dvorani biće namenjen damama i biće održan 8. marta.

Srpske teniserke protiv Australije u baražu
LONDON – Ženska teniska reprezentacija Srbije sastaće se sa Australijom u baražu za popunu Svetske B grupe FED kupa, odlučeno je danas žrebom u Londonu.
Srpske teniserke igraće na svom terenu protiv Australijanki 22. i 23. aprila.
Izabranice Tatjane Ječmenice prethodno su baraž izborile u estonskom Talinu u grupi Evro-afričke zone, gde su u grupnoj fazi ostvarile tri pobede protiv Estonije, Bugarske i Izraela, a potom u plej-ofu bile bolje od Poljske. (Tanjug)

Srpski kvartet nastavlja borbu za pehar Lige šampiona
Utakmicama osmine finala večeras će posle dva meseca pauze biti nastavljeno najjače klupsko takmičenje – Liga šampiona. Šesnaest ekipa nastaviće borbu za trofej, a pobednik će biti odlučen trećeg juna na stadionu „Milenijum” u Kardifu. Prestižna kladionica „Vilijam Hil” najveće šanse za osvajanje „ušatog” pehara daje prvaku Španije Barseloni (kvota 3), a slede je šampion Nemačke Bajern i aktuelni prvak Evrope Real (kvota po četiri). Sa druge strane trijumf Porta (100), Bajera i Benfike (po 125) predstavljao bi prvorazredno iznenađenje.
„Kraljevski klub” pokušaće da postane prvi tim koji je uspeo da odbrani titulu u Ligi šampiona otkada se takmičenje održava u ovom formatu i pod ovim imenom (od 1992. godine). Poslednji tim koji je dve godine uzastopno bio prvak Evrope bio je Milan koji je predvođen Barezijem, Kostakurtom, Maldinijem, Ančelotijem, Rajkardom, Van Bastenom, Gulitom... trijumfovao 1989. i 1990. godine.
Real je najtrofejniji klub u istoriji najjačeg klupskog takmičenja, a ujedno i jedina ekipa koja ima dvocifreni broj pehara – 11. Od ekipa koje su ove godine ostali u konkurenciji za trofej prvaci su bili i Bajern, Barselona (po pet puta), Juventus, Benfika, Porto (po dva puta) i Borusija iz Dortmunda (jednom), dok će ostalih devet ekipa pokušati da se po prvi put domognu najprestižnijeg klupskog pehara.
Španski klubovi su i ove sezone bili najuspešniji pošto su se sve četiri njihove ekipe plasirale u nokaut fazu (Real, Barselona, Atletiko, Sevilja), nemački (Bajern, Borusija, Bajer) i engleski (Arsenal, Mančester siti, Lester) imaju po tri predstavnika, a italijanski (Napoli, Juventus), portugalski (Benfika, Porto) i francuski (Pari Sen Žermen, Monako) po dva. Španija je ujedno i najuspešnija zemlja po broju klubova koji su bili prvaci Evrope (16 titula), ispred Italije (12), dok je Madrid (11) pretekao Milano (10) kao najuspešniji grad.
Srbija ni ove godine nije imala predstavnika u Ligi šampiona, ali će u nastavku takmičenja igrati četiri fudbalera iz naše zemlje. To su: Ljubomir Fejsa, Andrija Živković (Benfika), Nikola Maksimović (Napoli) i Aleksandar Kolarov (Mančester siti). Živković nije bio u konkurenciji za tim u prvom delu sezone, ali je zahvaljujući dobrim igrama u poslednje vreme zaslužio da ga portugalski klub licencira za drugu fazu. Ivan Šaponjić i Luka Jović, koji takođe igraju za Benfiku, još nisu uspeli da se nametnu treneru Ruiju Vitoriji. Miloš Pantović iz Bajerna je licenciran za nemački klub, ali se nalazi na B listi.
Kristijano Ronaldo je odigrao najviše mečeva u nokaut fazi pošto je kao prvotimac Reala i Mančester junajteda bio akter na 24 meča. Slede ga Zlatan Ibrahimović koji je sa Juventusom, Interom, Barselonom, Milanom i PSŽ-om igrao 23, dok su Iker Kasiljas sa Realom i Lionel Mesi sa Barselonom igrali po 22 puta.
Mesi je, sa druge strane, uspešniji od svog velikog rivala Ronalda kada su u pitanju golovi u nokaut fazi. Argentinac je bio strelac 20 puta ispred Portugalca sa 17 pogodaka, dok je Tomas Miler iz Bajerna dao devet. Mesi je postigao i najviše golova na jednom meču nokaut faze, a to je bilo u martu 2012. kada je pet puta matirao golmana Bajera.
Što se tiče klubova najviše puta u ovoj fazi igrali su Real i Arsenal (po 13), a slede ih Barselona i Bajern (po 12). Katalonski klub je bez premca po broju pobeda u dvomečima (10), ali i u pojedninačnim susretima (17).  Arsenal ima najviše poraza u dvomečima (8), kao i u pojedinačnim utakmicama (11).
 
PSŽ dočekuje Barselonu, Benfika protiv Borusije
Pari Sen Žermen je 2013. i 2015. eliminisan od Barselone u četvrtfinalu Lige šampiona, a večeras će imati priliku da se revanširaju rivalu. Francuska ekipa se nalazi u dobroj formi pošto je poslednji put poražena još sredinom decembra, a nakon toga je ostvarila 11 pobeda i jedan remi.
Sa druge strane katalonskoj ekipi naruku ide međusobni skor pošto na devet mečeva ima četiri pobede, tri remija i dva poraza. Barselona je poslednji put poražena početkom januara kada je od nje u Kupu kralja bio bolji Bilbao. Posle toga je nanizala osam pobeda i tri remija u svim takmičenjima, a za vikend je deklasirala Alaves sa 6:0.
Benfika i Borusija će se sastati prvi put posle 1963. godine kada su igrali u tadašnjem Kupu šampiona. Meč u Dortmundu završen je ubedljivom pobedom domaće ekipe (5:0), dok je u Lisabonu slavio portugalski tim sa 2:1.
Za Benfiku, lidera portugalskog šampionata, od početka meča bi trebao da zaigra Ljubomir Fejsa, dok Andrija Živković neće igrati zbog crvenog kartona koji je dobio protiv Augzburga još dok je igrao u Partizanu.
 
Mažić sudi u Minhenu
Najbolji srpski arbitar Milorad Mažić sudiće na meču osmine finala Lige šampiona između Bajerna i Arsenala koji će biti odigran sutra u Minhenu. Njemu će na „Alijanc areni” pomagati Milovan Ristić i Dalibor Đurđević, sudije iza golova će biti Danilo Grujić i Nenad Đokić, dok je Nemanja Petrović imenovan za četvrtog arbitra.
Raspored osmine finala
Benfika – Borusija (D)         20.45 č
PSŽ – Barselona      20.45 č
Real – Napoli           sutra 20.45 č
Bajern – Arsenal       sutra 20.45 č
M. siti – Monako     21.02.
Bajer – Atletiko       21.02.
Juventus – Porto       22.02.
Sevilja – Lester       22.02.

Andreas Breme savetnik u Vojvodini
Sada Andreas Breme, nekadašnji reprezentativac Nemačke, strelac odlučujućeg pogotka u finalu Svetskog prvenstva u Italiji protiv Argentine, kada je njegovim golom u 85. minutu iz penala Nemačka postala prvak sveta, od juče je na novom radnom zadatku. Breme će kao novi savetnik u klubu sa „Karađorđa” biti zadužen za popravljanje imidža novosadske Vojvodine na međunarodnoj sceni. On je na konferenciji za novinare koja je organizovana u SC „Vujadin Boškov” u Veterniku stigao u društvu predsednika Nadzornog odbora Dragoslava Vukovića.
Breme je prisutnim novinarima kazao da se neće mešati u rad stručnog štaba.
– Neću se mešati u rad trenera Dragana Ivanovića. Moj zadatak jeste da zajedno sa ljudima iz kluba  pokušamo da popravimo poziciju kluba jer lično smatram da Vojvodina zaslužuje mnogo veći respekt u Evropi. Siguran sam da dolaze mnogo lepši dani. Za ovo kratko vreme video sam da se radi o veoma organizvanom klubu, o lepom sportskom centru a poznato je da veliki brj igrača iz ovog kluba uspešno igra u Evropi, zaključio je Breme.

Mi ne idemo nikud i ne radimo ništa
Prozapadne opozicione stranke koje organizuju proteste nikako ne žele da se oprobaju na izborima nakon što su već deset puta okupili svoje pristalice na ulicama.
Nesvakidašnji zahtev dela opozicije da se nikako ne raspisuju izbori politički je fenomen kakav se retko može videti u svetu, ali u Srbiji je izgleda i to moguće. Samo u Srbiji postoji opozicija kojoj nije cilj dolazak na vlast ili bar ne dolazak na vlast na izborima.
Tokom jučerašnje protesne šetnje imali smo priliku da ovo čujemo od predsednika Demokratske stranke Zorana Lutovca koji je dao izjavu za televiziju N1 koja je medijski promoter protesta i dela opozicije koji ih organizuje.
Na pitanje reporterke N1 da li misli da su izbori pravi način da se protesti kapitalizuju kako smatraju brojni analitičari, Lutovac kaže da to nije dobra procena.
- Leto je, manje je ljudi na ulicama, to treba raditi kad ste najjači, a ne kad slabite. Najjači ste krajem avgusta ili početkom septembra kad se ljudi vrate sa odmora - rekao je Lutovac.

OVO NEMA NIGDE NA SVETU: OPOZICIJA PRETI VUČIĆU AKO RASPIŠE IZBORE!

N1: Analitičari misle da opozicija treba da kapitalizuje ove proteste. Mislite li da su izbori način?

Zoran Lutovac: Ne, to nije dobra procena! Leto je, manje je ljudi na ulicama, to treba raditi kad ste… pic.twitter.com/gqcZWohz1o
— Detektor laži (@LaziDetektor) July 9, 2023

Po svemu sudeći, okupljenih je zaista sve manje, a deluje da su pristalice prozapadne opozicije morale da napuste Srbiju zbog ,,diktature” i lošeg života te da svoju tugu blaže na plažama primorskih zemalja.
Ipak, Lutovac ne sumnja da će se pristalice vratiti. Samo da se završe letovanja. 
Međutim, ni tada, izbori neće biti tema za ovaj deo opozicije već formiranje prelazne vlade bez izbora, legitimiteta i mimo volje naroda kako je to već viđeno tokom dvehiljaditih.
- Izbori za nas nisu tema. Ako raspišu izbore, imaće građane na ulicama - poručio je Lutovac.

Srpska jedina štiti Ustav BiH i Dejton
Od našeg stalnog dopisnika 
Banjaluka – Republika Srpska nije izvor problema, već mesto na kom se donose odluke koje pozivaju na domaći dogovor i pronalazak rešenja. U Banjaluci nisu izglasani akti o secesiji, već akti koji omogućavaju relaksaciju i koji pozivaju na dijalog i dogovor. Kao što se desilo na nedavnoj sednici dve entitetske vlade, što mi vidimo kao model odnosa za budućnost, rekao je Nenad Stevandić, predsednik Narodne skupštine Republike Srpske. On je u razgovoru za „Politiku” istakao da je već posle tri dana nakon zajedničke sednice vlada Republike Srpske i Federacije BiH došao „doprinos” saradnji naroda i entiteta i od strane Kancelarije visokog predstavnika (OHR).
„Oni su svoje sporne odluke doneli svega tri dana posle sednice na kojoj su započeti domaći dogovori. To sve objašnjava. Ne dozvoljavaju da se sami dogovorimo. Ne odgovara im da se priča o investicijama, o povratku mladih, zapošljavanju i rastu BDP-a”, rekao je on. Govoreći o podeli državne imovine, podsetio je da su jedine granice koje su nacrtane posle Drugog svetskog rata one koje su podelile entitete u BiH. „Te granice su plod međunarodnog ugovora. Šta one dele ako već nisu međudržavne granice? Pa dele imovinu entiteta! Stoga pokušaj osporavanja imovine Republike Srpske u stvari predstavlja svesno izazivanje krize i sukoba.”
 
Utisak je da BiH ulazi u ozbiljnu krizu. Skupština je usvojila dva zakona i njima odbacila odluke visokog predstavnika i Ustavnog suda BiH. Oba zakona suspendovao je Kristijan Šmit. Šta je Srpsku opredelilo na ove korake? 
Nesporno je da je visoki predstavnik generator sukoba i nesporazuma u BiH. To proističe iz činjenice da on nema legalno imenovanje. Po relevantnim rezolucijama SB UN, BiH je bez visokog predstavnika. Jake zemlje, koje ne zavise mnogo od SB UN, progurale su da Šmit sedne u kancelariju visokog predstavnika bez obzira na to što nema legalitet. Zato imamo stvaranje cikličnih krugova krize. Takođe, Ustavni sud BiH je jedina institucija koja ne počiva na dejtonskim principima – konsenzusu dva entiteta i tri naroda. Tamo dominiraju tri stranca, koji zajedno s dva Bošnjaka preglasavaju Srbe i Hrvate. To je izvor svih problema. Sve što je i ranije radila Narodna skupština RS bila je reakcija na odluke koje donose ove institucije. Neverovatno je da Bošnjaci ne žele da imaju još jednog Bošnjaka u Ustavnom sudu, već nastoje da tamo ostane Nemac ili Albanac. To je za nas znak da se sa BiH upravlja spolja, a za druge nada da će strane sudije, kao u ratu strani avioni, doneti prednost Bošnjacima.
 
Odluke Skupštine RS nailaze na ozbiljnu ljutnju na Zapadu. 
Mi moramo ostati jedinstveni i uporni, ne sme biti pukotina među Srbima. Moramo sačuvati odlične odnose sa Srbijom i svoju neutralnost. Imamo otvorene sve komunikacijske kanale, čak i sa zemljama koje nas stalno kritikuju. Mi ćemo nastaviti da nudimo rešenja, koja će uvek biti zasnovana na dejtonskim principima, a to znači da nijedna odluka ne sme da bude doneta preglasavanjem, bez saglasnosti dva naroda i dva entiteta. A upravo su to radili visoki predstavnik i Ustavni sud BiH. Mi to razumemo kao nastojanje da se ovde provociraju krize i sukobi. Na to reagujemo pametno i nećemo dozvoliti da budemo okrivljeni za ono što je neko drugi smislio.
 
Da li je nametanje model po kom dugoročno može disati BiH? 
Ne, naprotiv, to je potpuno glupo, jer u BiH je već ispod 1,5 miliona Bošnjaka, oko milion Srba i manje od pola miliona Hrvata. Niko nikog tu ne može da nadjača i ugrozi. Mogu samo da se stvaraju nepotrebne krize. Razumem frustraciju Bošnjaka zbog percepcije da samo oni nemaju svoju državu. Zato postoji neki prikriveni cilj da se preko geopolitičke osovine – koju ovde drže Amerikanci i Britanci, posredstvom OHR-a i stranih sudija – isposluje neka supremacija Bošnjaka. Ali to ne može i neće ići preko leđa druga dva naroda i može samo silom da se desi. To ne žele ni Hrvati, koji su u zadnje vreme bili zavisni od Srba, i čiju smo poziciju štitili samo zato da ne bismo mi došli na red, a ne zato što smo u ljubavi s onima koji često pokazuju proustaške stavove. Srpska nije osnovana voljom tih sila koji sada rade protiv nje, ali je od njih prihvaćena kao neminovnost. Ipak se nadležnosti Srpske stalno tope i ako se to nastavi biće kao da je nismo ni stvorili i zato je reakcija RS tako odlučna.
 
Dakle, sem brige za državnu imovinu, korake Srpske uslovila je akumulacija nezadovoljstva. Ipak stižu upozorenja. 
Sva briga kojom Dodika žele da predstave kao figuru koja krši Dejtonski sporazum i ustavni poredak velika je laž. Dodik ima poseban stil, ali on je samo alibi da se dovrši posao obesmišljavanja i obezvlašćivanja RS. Manji deo opozicije to ne razume. Pa još daju podsticaj alibiju međunarodnog faktora. Dodik ima veliki politički kapacitet i vuče najveći broj konaca. Ali to je stvar koja pripada političkom spektru. U pravnom spektru ni Dodik ni RS nikada nisu doneli odluke o disoluciji. Nijedna institucija RS nije donela odluku o otcepljenju. Naše odluke treba pažljivo čitati. Mi u njima tražimo da se izaberu sudije Ustavnog suda BiH, jer je tako predviđeno. Ali volje za to nema kod Bošnjaka koji te sudije mogu da koriste za atak na RS. I zato smo tu gde jesmo. Što se imovine RS tiče, kada smo 2012. potpisivali ugovor s nemačkom kompanijom u vezi s izgradnjom energetskih objekata – isti ovaj kakav sad imamo sa Srbijom, jer su Nemci odustali – tada Ustavni sud nije problematizovao imovinu. Nije smeo protiv stranaca, niti su federalni partneri vikali da ne možemo bez njihove saglasnosti. U pozadini je srbofobija, a ne zajednički razvoj.
 
Dakle, odgovornost za krizu smeštate pre svega u Sarajevo i kod međunarodnih predstavnika. 
Pogledajte, na 9. januar su ranije dolazili svi. Sve do momenta kada su stranci odlučili da izazovu krizu. Nakon što su Dan RS proglasili neustavnim, počinje kriza, a mi počinjemo još žešće da ga slavimo. Svetosavska nagrada je takođe problematizovana od Bošnjaka, ali je Ustavni sud odlučio da ona nije uvredljiva. Taj sud je ušao u formu da deli srpske svece. Da procenjuje koji svetac vređa interese bošnjačkog naroda. Pa ih valjda Sveti Sava ne vređa, jer je Srbin, a Sveti Stefan, ipak, vređa. Oni su se upustili i u meritum verskog, društvenog, običajnog i potpuno polupali lončiće.
 
Da li RS nastupa jedinstveno u aktuelnoj krizi? 
Kao osnivač SDS-a i iz kog sam izašao u vreme čudne nacionalne politike u najvećoj stranci opozicije, mogu samo da skinem kapu za poslednje stavove i da kažem da se ta partija ponaša državotvorno. Nadam se da će tako i ostati. Trenutno, SDS je stranka opozicije koja razume razliku između vlasti i države.
Setite se, targetiranje Karadžića nekada je bilo isto kao aktuelno prokazivanje Dodika. Karadžića su najpre oterali u šumu, pa u zatvor, a prethodno su mu garantovali da neće biti procesuiran. Pravili su hajku kako bi od njega napravili kriminalca, lažući da je iz Prijedorske banke odneo tri miliona maraka. Želeli su stvoriti nezadovoljstvo naroda prema njemu, što nije uspelo. Ne verujem ni da će uspeti aktuelni pokušaji po istom principu. Nismo mi društvo koje drugačije živi i radi ili ima drugačije demokratske principe od nemačkog, francuskog ili švajcarskog modela. U vreme evropske cenzure u vezi s ratom u Ukrajini možemo čak reći da smo pet puta slobodniji. U Banjaluci možete da kritikujete i hvalite Putina ili Zelenskog, a u Berlinu i Parizu to ne smete. Udar na RS, sem napada na naše vrednosti, jeste udar i na demokratsko društvo.
 
Neki u poslednjim dešavanjima u RS pronalaze baš uticaj dešavanja u Ukrajini. 
Sukob u Ukrajini ima veze sa situacijom u celom svetu. Pa ima refleksije i na Balkan. Mi u tom ratu ne učestvujemo. Nepoštovanje međunarodnih ugovora je uvek generator koji dovodi do ratova. Nepoštovanje Kumanovskog sporazuma i Rezolucije 1244 izaziva krizu na KiM, jer Srbi nisu dobili svoje bezbednosne snage da ih štite. Minski sporazumi nisu poštovani dok je trajala tortura nad stanovništvom Donbasa. Ako se setimo kako se pred Drugi svetski rat raspalo Veće naroda i kako se danas ljuljaju UN, možemo da povučemo mnoge paralele. Ali mi nigde ne treba da srljamo. BiH treba da se liši ambicije za priključivanje u bilo kakve vojne asocijacije. Ali EU je odlučila da pritisne BiH da se mora opredeliti. Na svu sreću bez mišljenja Srba to se ne može desiti. Blokirali smo pristupanje NATO-u i uvođenje sankcija Rusiji. Srpska može da se ponosi kako tretira ukrajinsku manjinu, koja je ovde najbrojnija. U Prnjavoru živi nekoliko hiljada Ukrajinaca, koji imaju svoje crkve i mi želimo da niko u Srpskoj nema ikakvih problema. To je za nas čast.
 
Verujete li u neka saznanja da se razmatra smena Dodika? 
Mi smo OHR još ranije potpuno pobedili, argumentima i dokazima. Dokazali smo da su svi visoki predstavnici imenovani rezolucijama SB UN. Prezentovaćemo dokumente koji su potpisani između parafa i potpisa Dejtonskog sporazuma, sa takozvane Konferencije za implementaciju mira u Londonu – koja je ustanovila Savet za sprovođenje mira (PIK) i pozvala zvaničnim dokumentima SB UN da potvrdi prvog visokog predstavnika. Dakle, čak i kada bi Šmit smenio Dodika, mi to ne bismo objavili, jer nema legalitet. Ako nema legalitet imenovanja i njegove odluke su nelegalne. Pa kako onda da njegove odluke objavljujemo u „Službenom glasniku RS”? Ovog trenutka, Srpska je ta koja čuva pravni poredak u BiH. Sve akcije iz RS zasnovane su na pravu i to svi dobro znaju. Zato su prešli na drugu strategiju – zloupotrebu Ustavnog suda.
 
Šmit je nametnuo zakon koji inkriminiše one koji ne poštuju njegove, kao i odluke Ustavnog suda. 
Time želi da upotrebi domaće institucije za izazivanje krize. To će opet raditi nametanjem zakona. Oni koji budu prihvatili da sprovode takve zakone mogu da naprave poremećaj mira. Zato je Dodik najavio da će u Nemačkoj tužiti Šmita za lažno predstavljanje, ali i za narušavanje mira, a to je najveći zločin. Mi u RS sem pravnog poretka RS i BiH čuvamo i mir.
 
Posebnu nervozu na Zapadu izazvala je najava suspenzije ingerencije Suda i Tužilaštva BiH i agencije Sipa. 
Jedan šeik je u otporu zapadnjačkoj agresiji rekao da muslimani ne jedu svinjetinu, ali da ako treba da umru od gladi, možda i mogu da ih nateraju na to. Ako naše postojanje bude ugroženo, bićemo prinuđeni da donosimo zakone koji će imati pravni legalitet i koji će se primenjivati na teritoriji RS. A sasvim drugi zakoni će važiti u FBiH. Imaćemo praktično dve zemlje. To ne priželjkujem, već se nadam da će biti pameti u međunarodnim centrima, što uključuje i neophodnu katarzu u EU, koja ovde treba da zameni OHR. Treba da se imenuju domaće sudije i da se sprovode domaći zakoni, te da niko nikome ne koči razvoj.
 
Na osnovu čega tvrdite da se neće dozvoliti da Srbi u BiH budu svedeni na manjinu i podvrgnuti nasilju kao na KiM? 
Teroristički režim koji na KiM ugrožava Srbe često pominje Srpsku, što je za nas veliko priznanje. Kada tvrde da neće dozvoliti RS na KiM, to je potvrda da je Srpska toliko etablirana da joj se ni ćošak ne može odbiti. Niko sem naše skupštine neće donosi odluke u ime nas, niti će imenovati gradonačelnike u ime naših građana tako što će da raspisuje izbore i sa dva-tri odsto izlaznosi priznaje njihove rezultate. A mnogi u Sarajevu bi to voleli. U RS postoje dva veća naselja sa Bošnjacima, Kozarac i Janja, koja uživaju svu našu pažnju, prava i ljubav. Ipak, BiH iz devedesetih i danas nije ista. U Sarajevu nema Srba, svi gradovi su monoetnički u oba entiteta, uz izuzetke Drvara, Glamoča, Grahova i Petrovca u FBiH. Izmaštana multietnička priča je samo lažni građanski model za konačnu supremaciju Bošnjaka.

Bajden: Saudijska Arabija i Izrael daleko su od sporazuma o normalizaciji odnosa
Izrael i Saudijska Arabija su daleko od sporazuma o normalizaciji koji bi uključivao sporazum o odbrani i američki civilni nuklearni program, rekao je predsednik SAD Džozef Bajden u intervjuu za Si-En-En.
Američki zvaničnici su posredovali u pokušaju da postignu dogovor o normalizaciji odnosa između dve zemlje, podseća Rojters.
„Daleko smo odatle. Imamo o mnogo čemu da razgovaramo”, rekao je Bajden.
Izraelski ministar energetike Izrael Kac je prošlog meseca izrazio protivljenje ideji da Saudijska Arabija razvija civilni nuklearni program kao deo bilo kakvog uspostavljanja odnosa između dve zemlje posredstvom SAD.
Bajden je ukazao na odluku Saudijske Arabije, uoči njegove posete kraljevstvu prošlog leta, da otvori svoj vazdušni prostor za sve avio-prevoznike, otvarajući put za više preleta ka i iz Izraela, prenosi Tanjug.

Bajden otputovao na evropsku turneju, posetiće Britaniju, Litvaniju i Finsku
Predsednik SAD Džozef Bajden otputovao je danas na evropsku turneju tokom koje će posetiti Veliku Britaniju, Litvaniju i Finsku, javlja Rojters.
Bajden će večeras stići u London, a narednog dana će se sresti sa britanskim kraljem Čarlsom III, prvi put od kada je krunisan.
On će razgovarati i sa britanskim premijerom Rišijem Sunakom u Dauning stritu.
Sledeća poseta je samit NATO u Viljnusu, u Litvaniji.
Bajden će provesti dva dana u glavnom gradu Litvanije, koja je domaćin godišnjeg samita NATO.
On ćee učestvovati na sastancima sa liderima i održati govor na Univerzitetu u Viljnusu.
Konačna stanica je Helsinki, gde se očekuje da će Bajden u četvrtak proslaviti proširenje NATO sa Finskom kao najnovijom članicom alijanse.
Ova nordijska zemlja je u aprilu postala 31. članica NATO.
Bajdenov savetnik za nacionalnu bezbednost Džejk Saliven rekao je da će Bajdenovo putovanje „pokazati predsednikovo vođstvo na svetskoj sceni”, navodi AP, prenosi Tanjug.

Budi hrabra – reci NE nasilju
Od početka godine čak 22 žene ubijene su u porodičnom nasilju, a među njima se nalaze i dve devojčice. Podaci Centra za podršku ženama govore da je od 2010. godine u porodično-partnerskom odnosu ubijeno više od 330 žena, a statistika svedoči da se svaka treća žena ranije obraćala institucijama sistema za pomoć. Brojke takođe upozoravaju da je u prethodnoj deceniji trećina žena ubijena vatrenim oružjem, a taj trend nastavlja se i u ovoj godini, u kojoj je šest žena stradalo na ovaj način. Statistika koja svedoči da osam od deset žena strada od ruke muža, oca ili brata postaje još bolnija kada se iza nje pomole lica više od 400 dece koja su u poslednjih deset godina ostala bez majki i odrastaju s doživotnim žigom da im je otac ubica – neki od njih nastavili su život s bakama i dekama, drugi odrastaju u hraniteljskim porodicama, a neki mališani detinjstvo provode u domovima za decu bez roditeljskog staranja.
Is­tra­ži­va­nje po­ve­re­ni­ka za za­šti­tu rav­no­prav­no­sti i Pro­gra­ma Uje­di­nje­nih na­ci­ja za raz­voj u Sr­bi­ji (UNDP), ko­je je ura­đe­no na re­pre­zen­ta­tiv­nom uzor­ku od 1.004 že­ne pokazalo je da najveći broj že­na ko­je su po­sta­le žr­tve po­ro­dič­nog ili part­ner­skog na­si­lja ne pri­ja­vlju­je nasilnika iz stra­ha od nje­go­ve osve­te. Po­lo­vi­na njih pri­zna­je da su stid i sra­mo­ta zbog agre­si­je ko­jom su iz­lo­že­ne, kao i spo­zna­ja da ne­ma­ju gde da odu ako od­lu­če da iza­đu iz začaranog kru­ga na­si­lja glav­ni raz­log zbog ko­jeg ne pri­ja­vlju­ju na­si­lje in­sti­tu­ci­ja­ma si­ste­ma.
Studija re­a­li­zo­va­na u okvi­ru pro­jek­ta „In­te­gri­sa­ni od­go­vor na na­si­lje nad ženama i de­voj­či­ca­ma u Sr­bi­ji”, ko­je u part­ner­stvu s Vla­dom Sr­bi­je spro­vo­de agen­ci­je Ujedinjenih na­ci­ja u Sr­bi­ji, ta­ko­đe po­ka­zuje da že­ne naj­ve­će po­ve­re­nje ima­ju u Si­gur­ne žen­ske ku­će, a po­tom u zdrav­stvo, po­li­ci­ju i ver­ske in­sti­tu­ci­je, a naj­ma­nje ve­ru­ju jav­nom tužilaštvu i cen­tri­ma za so­ci­jal­ni rad. Naj­ve­ći broj že­na ko­ji je uče­stvo­vao u ovom is­tra­ži­va­nju na­veo je da su raz­u­me­va­nje i podrška oko­li­ne, od­no­sno po­ro­di­ce i pri­ja­te­lja, ključ­na stvar ko­ja bi ih mo­ti­vi­sa­la da prijave na­si­lje u po­ro­di­ci – ako bi po­sta­le žr­tve na­si­lja, čak 38 od­sto že­na pr­vo bi tražilo podršku od čla­no­va po­ro­di­ce, 28 pro­ce­na­ta njih oti­šlo bi u po­li­ci­ju, dok bi se prijateljima po­ve­ri­lo sve­ga de­vet pro­ce­na­ta že­na.
Iako je veća šansa da neko ko je ekonomski zavisan od nasilnika ostane u nasilnom odnosu, u Sigurnoj ženskoj kući nalaze se i žene koje su na veoma visokim socijalnim položajima i koje su izbačene iz sopstvenog doma, a nasilnik koji je trebalo da završi u zatvoru, pronašao je rupu u zakonu kroz koju se provukao uz pomoć umešnog advokata.
Iskustvo govori da je situacija kada žena reši da ostavi nasilnika po nju najrizičnija – ubistva se dešavaju kada žena konačno „prelomi” i saopšti partneru da ga napušta, a neka istraživanja govore da se femicid obično dešava unutar tri meseca od odlaska žene. Iako stručnjaci apeluju da se mora napraviti veoma detaljan plan zaštite žrtve, dešava se da neka karika u lancu zaštite žrtve, koga čine policija, tužilaštvo i sud, jednostavno ne proceni dobro bezbednosni rizik.
Kako bi se sprečila kategorizacija na „laka” i „teška” ubistva, udruženje „FemPlatz” zahteva od nadležnih da se krivično delo femicida uvede kao posebno krivično delo. Istraživanje koje je uradilo ovo udruženje pokazuje da je u skoro trećini slučajeva femicida sud dosudio kaznu od 10 do 15 godina. „FemPlatz” takođe traži od nadležnih uspostavljanje nezavisnog tela za praćenje femicida, čime će se obezbediti prikupljanje podataka o ubistvima žena koji će biti dostupni javnosti i ujedno unaprediti rad institucija i poboljšati sistem zaštite žena od nasilja.
Mada sta­ti­sti­ka upozorava da sva­ke go­di­ne iz­me­đu 20 i 30 že­na bi­va ubi­je­no u po­ro­dič­nom ili part­ner­skom na­si­lju, ve­li­ki broj njih je i spa­sen za­hva­lju­ju­ći ade­kvat­noj re­ak­ci­ji dr­ža­ve – podaci Ministarstva pravde govore da je to­kom 2022. go­di­ne pro­du­že­no vi­še od 20.000 hitnih me­ra za­šti­te žr­tve i iz­ra­đe­no 19.017 pla­no­va za­šti­te žr­tve, a od 2017, od­no­sno od po­čet­ka pri­me­ne Za­ko­na o spre­ča­va­nju po­ro­dič­nog na­si­lja, pa do po­čet­ka ove go­di­ne iz­re­če­ne su 103.864 hit­ne me­re. Vi­še od hi­lja­du pred­stav­ni­ka pra­vo­sud­nog si­ste­ma bi­lo je na obu­ci i spe­ci­ja­li­zo­va­noj edu­ka­ci­ji o pre­ven­ci­ji po­ro­dič­nog na­si­lja.

I Harvard strepi od veštačke inteligencije
Upotreba veštačke inteligencije jeste fascinantna, sigurno će biti velikih promena u obrazovanju i mi na Harvardu dosta razmišljamo na temu „ChatGPT”, jer ne možemo to da ignorišemo. Studenti definitivno koriste VI u programiranju, ali na američkim univerzitetima i posebno na Harvardu postoji kod časti i potpuno poverenje da student neće čak ni kada radi ispit kod kuće da prepisuje i vara. Dešavalo se da nekada nekog uhvatimo, ali većini studenata je čast da budu na Harvardu i niko neće rizikovati da tu šansu prokocka. To je i najveća razlika u odnosu na naš sistem: nije poenta u bubanju, već da se mladi ljudi zainteresuju da nauče da razmišljaju, da postignu nešto u životu. Ništa mi ne znači da zapamte formulu napamet, mogu da je nađu u knjizi, ja sam na svom kursu rekao studentima da mogu da koriste bilo koji onlajn izvor, kaže na početku razgovora za „Politiku” prof. dr Marko Lončar sa Fakulteta tehničkih i primenjenih nauka Univerziteta Harvard. 
 
Dr Lončaru je ove nedelje u SANU uručena nagrada Fondacije „Prof. dr Marko V. Jarić” za 2019. godinu, što ranije nije bilo moguće zbog pandemije kovida 19. Ova nagrada, koja se u medijima naziva i „Srpski Nobel za fiziku”, dodeljuje se već punih 25 godina za izuzetne rezultate. Prema odluci žirija dr Lončar ju je više nego zaslužio za doprinose u oblasti nanofotonike, primenjene fizike i integrisane optike.
Nismo mogli a da ne pitamo profesora da li zna da je u Beogradu ove godine primljen jedan brucoš na fizici i šta savetuje – kako popuniti klupe na fakultetima prirodnih nauka. Odgovor nas je malo iznenadio:
– Mi imamo sličan problem na Harvardu, jer se tu dolazi zbog prava i medicine i borimo se za studente koji bi da postanu inženjeri, i to inženjeri elektrotehnike. Zato sam moj kurs prilagodio da bude praktičan, da bude više laboratorijskih vežbi, da rade projekte. Moj savet srpskim kolegama jeste da se reformišu studije, da bude više prakse. Ne mora baš sve da se nauči, uvek mogu knjigu da otvore ako im zatreba neka formula.
Svoj put do Harvarda opisuje kao kombinaciju genetike, pameti, sreće i podrške porodice i profesora. Detinjstvo je proveo gledajući oca, inženjera elektrotehnike, koji je radio u vojsci, kako stalno nešto popravlja. Krenuo je tatinim stopama, ali je na kraju odabrao svoj put. Kaže da su presudan uticaj imali fantastični profesori matematike i fizike, prvo u Osnovnoj školi „Svetozar Miletić” u Zemunu, koju je završio kao đak generacije, a potom i u Matematičkoj gimnaziji na programerskom smeru u vreme kada su kompjuteri bili retkost i papreno koštali.
– Fizika me zanimala, ali sam upisao elektroniku na Elektrotehničkom fakultetu. Po završetku studija sam aplicirao za Ameriku jer kod nas gotovo ništa nisam mogao eksperimentalno da radim, neka istraživanja su vrlo skupa i tako sam stigao 1997. do Kal teka i profesora Ćuka. Ali stara ljubav zaborava nema i vratio sam se fizici – priča ovaj harvardski profesor.
Prvi šok je bio kada je shvatio koliko je neverovatno teorijski potkovan u odnosu na američke kolege, ali praksa je bila slaba tačka, zbog nedostatka opreme i materijala na fakultetima u Srbiji u to vreme pogotovu.
– Brzo se čovek navikne na bolje. Tu sam završilo i doktorat. Posle šest godina u Los Anđelesu preselio sam se u Boston, najevropski američki grad i krenuo na postdoktorske studije na Harvardu. U SAD nije uobičajeno da student koji „izuči zanat” na jednom univerzitetu tu i ostane, gledaju da dovode profesore koji donose nešto novo, ali eto ja sam ostao i danas imam svoju katedru i predajem osnove elektrotehnike – priča profesor i dodaje da je na postdoktorskim studijama trenutno jedan student iz naše zemlje. Koliko mu je poznato, na Harvardu je jedini profesor iz Srbije, ali ima kolegu iz naših krajeva na MIT.
Uglavnom su mi prijatelji roditelji moje dece, kaže i dodaje da se dosta njegovih prijatelja iz Matematičke gimnazije preselilo u Ameriku i nastanilo u istom predgrađu u kojem i on živi sa suprugom Evelin, koju je upoznao u Los Anđelesu. Danas su u istoj ulici kuće osam đaka Matematičke gimnazije, tako da se svi lepo druže, kao i njihova deca.
Ostati ili otići – pitamo ga na kraju. To je sve individualno, odgovara. – Ja sam uvek zamišljao da ću da se vratim negde u Evropu, ali u Americi su resursi za bavljenje naukom zaista veliki. Možda se vratim kad se penzionišem, ako se to ikada dogodi – kaže kroz osmeh.
Bilo je tu još mnogo toga da se kaže i pita, ali je profesor morao nazad u Boston, uz obećanje da će se brzo vratiti u Beograd. Čekalo ga je i predavanje našim studentima elektrotehnike, među kojima će možda pronaći nekog budućeg kolegu na Harvardu. U hodnicima SANU ostale su reči dr Aleksandra Bogojevića, direktora Instituta za fiziku, inače institucije koja je pokrovitelj ove nagrade: „Mi smo mala zemlja sa visokim procentom uspešnih ljudi u naučnoj dijaspori, nema osobe koja nije čula za Teslu ili Pupina. A dr Marko Lončar je još jedan dokaz da Srbiji dobro ide fizika”.
 
 
Antrfile
 
Impresivna biografija
Dr Lončar je posle Matematičke gimnazije završio Elektrotehnički fakultetu u Beogradu, a potom doktorirao na Kalifornijskom institutu za tehnologiju na temi lasera i talasovoda na bazi fotonskih kristala. Postdoktorske studije je završio na Harvardu, gde je postao docent, pa vanredni i redovni profesor, da bi 2012. bio unapređen u profesora sa katedrom. Danas je jedan od vodećih svetskih stručnjaka u nanofotonici i nanotehnologiji, a posebno su zapažena njegova dostignuća u nanofabrikaciji dijamanata. Dobitnik je brojnih nagrada, ima više od 20 patenata i autor je impresivnog broja radova koji se objavljuju u najuticajnijim naučnim časopisima.
 
Antrfile
 
Plavi dijamanti najpopularniji, roze najskuplji
 
Zašto od studenata neprekidno dobija nagrade za najinteresantnija predavanja, pokazao je okupljenima u SANU, gde je govorio o tome zašto su dijamanti najbolji prijatelji fizičara. Iako su u publici mahom bili akademici, on je pričao jednostavno, da svako može da razume, duhovito kombinujući slike, citate i primerke veštačkih dijamanata koje je iz Amerike doneo u koferčiću. Saznali smo od čega se sastoje dijamanti, zašto imaju boju, da su plavi najpopularniji, žuti najjeftiniji, a da su roze retki i zato i skupi. Uz uobičajenu priču o tome kako je dijamant najtvrđi mineral u prirodi koji se koristi za bušenje, sečenje i brušenje, mogli smo, recimo, koristeći samo toplotu svog tela da dijamantom sečemo led u čaši…

Crnogorska opozicija bojkotuje izbore u Nikšiću
PODGORICA– Crnogorska opozicija neće učestvovati na lokalnim izborima u Nikšiću, koji su zakazani za 12. marta, javila je TV Crne Gore.
Pozivajući se na svoja saznanja, ta TV je prenela da je tako odlučeno na sastanku koji je organizovan u Podgorici povodom daljeg delovanja opozicije nakon najave hapšenja poslanika Demokratskog fronta (DF) Andrije Mandića i Milana Kneževića.
Sastanku su, kako se navodi, predstavnici DF, Demokratske Crne Gore, Demosa, Građanskog pokreta URA, Socijaldemokratske partije i Socijalističke narodne partije.
Rok za predaju izbornih lista za nikšićke izbore ističe u ponoć.
Opozicioni predstavnici odlučiće i da li će prisustvovati sutrašnjoj sednici Skupštine na kojoj će se raspravljati o ukidanju imuniteta poslanicima DF-a.
Opozicija, naime, ne učestvuje u radu parlamenta nakon vanrednih parlamentarnih izbora 16. oktobra, jer smatra da oni nisu bili demokratski i da su održani u vanrednim okolnostima zbog tvrdnje tadašnje i aktuelne vlasti da je pripreman teroristički napad i likvidacija tadašnjeg premijera Mila Đukanovića.
Mandić je sinoć, nakon što je Administrativni odbor crnogorskog parlamenta ukinuo imunitet njemu i Kneževiću, Tanjugu na beogradskom aerodromu rekao da je pravi razlog tome to što se primiču nikšićki lokalni izbori „na kojima DPS sigurno gubi” i da se zato radikalizuju prilike u Crnoj Gori.
Mandić optužuje lidera DPS Đukanovića da se brutalno obračunava sa opozicijom i da pokušava uz pomoć glavnog specijalnog tužioca u Crnoj Gori da lidere opozicije „nekako smesti u zatvor.
Portal CdM je javio, prenosi Tanjug, da opozicionom sastanku prisustvuju Slaven Radunović, Peđa Bulatović i Branko Radulović iz DF-a, Raško Konjević iz SDP-a, Neven Gošović iz Demokrata, Danijela Pavičević iz SNP-a, Goran Danilović iz Demosa i Dritan Abazović i Neđeljko Rudović iz URAe
Na stolu se, kako se navodi, sve opcije - od protesta, daljeg bojkota Skupštine, bojkota izbora u Nikšiću 12. marta, ali i svih narednih.
CdM prenosi, pozivajući se na svoja saznanja da će Mandić i Knežević biti uhapšeni odmah nakon što u parlamentu bude potvrđeno skidanje imuniteta.
U međuvremenu, nikšićki odbor Građanskog pokreta URA odložio je predavanje izborne liste, a to isto su uradile i demokrate.
Administrativni odbor je juče na vanrednoj sednici jednoglasno podržao skidanje imuniteta Mandiću i Kneževiću. Da bi ova odluka postala zvanična, mora da je potvrdi plenum na vanrednoj sednici Skupštine.
Mandić i Knežević se sumnjiče za pokušaj terorizma u vreme održavanja vanrednih parlamentarnih izbora u Crnoj Gori, 16. oktobra prošle godine.

Ruski MIP: Lavrov nikad nije govorio o podeli Makedonije
MOSKVA – Ministarstvo spoljnih poslova Rusije saopštilo je u ponedeljak da je članak makedonske redakcije „Dojče vele”, u kojem je načinjen pokušaj da se šefu ruske diplomatije Sergeju Lavrovu pripiše ideja podele Makedonije, predstavlja čistu provokaciju sa ciljem da se podgreju tenzije u zemlji.
„Lavrov nikada nije davao izjave sličnog sadržaja, štaviše uvek je osuđivao bilo kakve slične navode”, navodi se u saopštenju.
Ministarstvo je ocenilo da je ideja podele Makedonije stigla od strane američkog kongresmena Dejne Rorabahera, istaknutog albanskog lobiste, prenosi Sputnjik.
„Očigledno je da je ta izmišljotina napravljena sa ciljem provokacije, kako bi se ukaljao imidž Rusije na Balkanu, ali i podgrejale tenzije u Makedoniji”, dodaje rusko ministarstvo.
Pored toga, ističe se i da se administracije SAD i EU, korišćenjem destruktivnih metoda poput „obojenih revolucija” i pokušaja da se uspostavi vladavina koja nije u skladu sa javnim mnjenjem, direktno mešaju u unutrašnja pitanja Makedonije.
„Uvereni smo da će takvi potezi dovesti do podrivanja suvereniteta i teritorijalnog integriteta Makedonije”, upozorava rusko Ministarstvo. (Tanjug)
 
Peskov: Apsurdne tvrdnje da Kremlj napada Makrona
 
MOSKVA – Portparol Kremlja Dmitrij Peskov ocenio je danas kao apsurdne tvrdnje da je Kremlj izveo medijske i sajber napade na predizbornu kampanju kandidata na francuskim predsedničkim izborima Emanuela Makrona.
Peskov je, na konferenciji za novinare, istakao i da je „očigledna histerična antiputinovska kampanja u pojedinim zemljama”, prenosi Rojters.
„Nismo imali i nemamo ni najmanju nameru da se mešamo u unutrašnja pitanja drugih zemalja, a naročito ne u njihove izborne procese”, rekao je Peskov.
On je naglasio da su tvrdnje da mediji koje podržava Kremlj pokušavaju da utiču na javno mnjenje u evropskim zemljama „jednostavno apsurdne”.
Rišar Feran, lider Makronove partije, rekao je u ponedeljak da je taj francuski političar predmet „lažnih vesti” koje šire ruski mediji i da se njegova kampanja suočava sa hiljadama sajber napada. (Tanjug)

Sarajevu sporne poštanske markice iz srpske istorije
Od našeg stalnog dopisnika
Banjaluka – Osporavanje poštanske markice kojom se želelo podsetiti na prvu poštansku markicu Republike Srpske iz 1992. nije prvi put da je nadležnima za poštanske poslove u Sarajevu zasmetala markica iz srpske istorije, već je čak osmi – budući da sedam sličnih markica do sada nije dobilo blagoslov Agencije za poštanski saobraćaj BiH.
Ovog puta u tročlanom Savetu Agencije za poštanski saobraćaj BiH neophodnog konsenzusa nije bilo za predlog preduzeća „Pošte Srpske” koje se namerilo da se izdavanjem markice priseti svoje prve poštanske markice od pre 25 godina.
A reč je naime o preštampanoj jugoslovenskoj markici, to jest setu markica pod nazivom „Banjalučki provizorijum”, koje su se te 1992. sa doštampanim dodatkom naziva Republike Srpske, nalazile na pošiljkama koje su putovale svim meridijanima, a koje su uvrštene i u nemački katalog filatelije „Michel“.
Saglasnosti nije bilo ni za nameru da se poštanskom markicom obeleži dvadeset peta godišnjica postojanja Narodne skupštine RS, obeležena u oktobru prošle godine. Markica je odštampana bez saglasnosti, ali je ubrzo povučena.
U slikama, znamenju i simbolima svih osporenih markica u „Poštama Srpske” ne nalaze bilo kakvi uvredljivi sadržaji, naprotiv reč je o markicama koje se mahom odnose na značajne datume i jubileje iz istorije srpskog naroda i RS.
Sličnu sudbinu kao dve nedavne zabrane u ranijim godinama doživele su markice povodom obeležavanja 20 godina RS, ali i markice planirane povodom stogodišnjice Prvog svetskog rata, zatim Andrićgrada, stotinu godina od rođenja patrijarha srpskog Pavla, dvesta godina od Drugog srpskog ustanka kao i markica planirana povodom Dana pobede nad fašizmom.
Zvaničnici u RS prisetili su se ironično kako je saglasnost ranije dobila markica kojom se promoviše Herceg Bosna, a reč je o tome da 2013. nije bilo sporno da se preduzeću „Hrvatska pošta” Mostar dozvoli izdavanje poštanske markice povodom dve decenije od izdavanja njihove prve markice. Doduše, na markici odštampanoj povodom jubileja nije bilo natpisa „Republika Herceg-Bosna” kao na prvobitnoj iz 1993. ali se ona indirektno pozivala na markicu od pre dve decenije.
Zanimljivo je i to da je svega nekoliko meseci pošto nije bilo saglasnosti da se odobri izdavanje poštanske markice sa likom patrijarha srpskog Pavla, za šta je obezbeđena saglasnost i Sinoda Srpske pravoslavne crkve, podršku sva tri člana Saveta Agencije za poštanski saobraćaj BiH dobija markica sa likom papa Franje, na dan dolaska poglavara Katoličke crkve u BiH u junu 2015. godine.
Agencija za poštanski saobraćaj BiH nadležna je da odobrava slične aktivnosti tri poštanska operatera koja postoje u BiH, a savet te agencije čine tri člana koji se biraju iz tri konstitutivna naroda i koji funkcioniše po sličnom modelu kao Predsedništvo BiH, donoseći odluke konsenzusom.
„Od 2009. zbog nedostatka konsenzusa članova Saveta nije data saglasnost na šest emisija poštanskih maraka ’BH pošte’, osam emisija poštanskih maraka ’Pošta Srpske’ i dve emisije poštanskih maraka ’Hrvatske pošte’ Mostar”, napomenuli su za „Nezavisne” u Agenciji za poštanski saobraćaj BiH.

Teleasistencija - pomoć starijima
Za starije građane koji žive sami na vidiku je spasonosno rešenje. Od juče je u opštini Rakovica počelo sprovođenje pilot-projekta teleasistencije. Osamdesetsedmogodišnja Marija Šušnjar prva je dobila aparat kojim, pritiskom na dugme, uspostavlja direktnu radio-vezu sa obučenim ljudima u kol-centru koji su 24 sata spremni da pozovu lekara ili pruže pomoć razgovorom u vidu ohrabrenja, utehe i jačanja samopouzdanja.
Ovaj uređaj težak oko 50 grama omogućuje i praćenje kretanja korisnika, što bi značilo da je pritiskom dugmeta moguće locirati njihov položaj i pružiti im pomoć van mesta stanovanja.
Projekat je u začetku, a da li će biti dalje razrađivan zavisi od početnog uspeha i mogućnosti. Centar za socijalni rad Rakovice u saradnji sa Domom zdravlja „Rakovica” odabrao je prvih 25 starijih građana koji će imati celodnevni monitoring. Teleasistencija je prvenstveno namenjena građanima sa lakšim oblicima demencije i osobama sa invaliditetom čime će im biti omogućeno bezbedno kretanje i ostanak u domovima.

Akcija „Beograd bez barijera”
Na ulazu u zgradu broj 13d na Keju oslobođenja u Zemunu postavljena je rampa za invalide koja će omogućiti normalno funkcionisanje onih koji su u kolicima. 
– Ovo mi znači samostalnost. Ranije sam uvek morao da čekam na nekoga, da zavisim od nekoga da bih mogao da izađem iz zgrade, a sada to mogu da uradim potpuno samostalno – rekao je Zoran Džeferdanović, stanar.
Goran Vesić, gradski menadžer, podseća da grad već dve godine sprovodi kampanju „Beograd bez barijera” u okviru koje se postavljenjem rampi za osobe sa invaliditetom prave prilazi stambenim zgradama i javnim institucijama kako bi te osobe mogle da žive jednako sa ostalim građanima.
– Mi smo u 2015. i 2016. godini uradili oko 200 ovakvih ulaza – istakao je Vesić i precizirao da u Javnom preduzeću „Gradsko stambeno” trenutno postoji 50 takvih zahteva s čijom će se realizacijom početi čim to vremenski uslovi budu dozvolili.
Nataša Stanisavljević, v. d. sekretara za socijalnu zaštitu, dodala je da trenutno u Beogradu ima više od 2.300 izdatih besplatnih parking nalepnica za osobe sa invaliditetom zahvaljujući kojima se mogu parkirati na posebno obeleženim parking mestima u gradu.
– Grad Beograd osobama sa invaliditetom omogućava i besplatan prevoz specijalizovanim vozilima GSP-a – podsetila je ona dodavši da se na taj način godišnje preveze između pet i sedam hiljada ljudi.

Led otplovio, a naplata tek stiže
Led koji je oko mesec dana pod okovima santi držao Dunav nestao je kao rukom odnesen pa se reka, druga po svojoj dužini u Evropi, plavi kao usred proleća. Led je otplovio, ali štete načinjene za vreme njegovog boravaka tek treba da se izračunaju i dođu na naplatu. Procene nisu još urađene, ali „odokativno” se računa koliko nas je ovogodišnji ledostoj koštao. Prema tim proračunima, u najmanju ruku više od dva miliona evra.
– Od ulaza Dunava u Srbiju pa do Đerdapa oštećeno je, može se reći, sve što je bilo u vodi – veliki broj, uglavnom privatnih plovnih objekata, marina, sidrišta, pristana, pristupnih mostova... više od stotinu objekata. Kako će se šteta naplatiti ne znam, mislim da će privatnici to morati sve da plate iz svog džepa, ako imaju, jer osiguravajuća društva ne žele da osiguraju ništa što je na reci – kaže Petar Đorđević, predsednik Grupacije za nautičku privredu i turizam u Privrednoj komori Srbije. On ističe i da su štetu pretrpeli i vlasnici splavova.
– Njih je ojadio led, ali i to što nisu radili oko mesec dana. Kada će otvoriti vrata za goste zavisi od finansijske moći vlasnika – kaže Đorđević.
A kada je led krenuo niz Dunav prvo na udaru našlo se pristanište u Apatinu. Izgrađeno je pre sedam godina i u njega je uloženo oko 60 miliona dinara. Ledeni čep pokidao je 17 čeličnih šipova, pristupni most, deo pristaništa dužine od oko 50 metara. Kako kažu poznavaoci reke, šteta na ovom pristaništu iznosi između 200.000 i 300.000 evra.
Zbog prekida saobraćaja na vodnom koridoru E7, jednom od najprofitabilnijih i najjeftinijih koridora u zemlji, šteta na dnevnom nivou iznosila je oko 55.000 evra. Ako se to pomnoži sa 30, koliko je otprilike bio zaustavljen saobraćaj na rekama, onda to iznosi 1.650.000 evra.
– Ako se sabere ta dnevna šteta, šteta u Apatinu na pristaništu i ono što smo pretrpeli mi vlasnici plovila i marina, ali i vlasnici splavova, ako se u to uračunaju i uništene bove na plovnom putu, ali i povećane cene nafte i žita, sirovina koje su čamile na baržama, kao i angažovanje mađarskih ledolomaca po satu, mislim da će našu zemlju sve to koštati koliko nabavka tri ledolomca – kaže jedan od vlasnika broda na Zemunskom keju, čovek koji je svoj životni vek proveo radeći u preduzeću za vodnu privredu.
Nautičari i privrednici, prema njegovim rečima, ostavljeni su ove zime na milost i nemilost prirodi.
– Trebalo je da nadležni misle na vreme o rekama, a ne kada ih je led u potpunosti prekrio. Morali su da slušaju prognoze Hidrometeorološkog zavoda i da dok se još na reci stvarala pokorica angažuju ledolomce iz Mađarske. Oni kažu da su nas obavestili da u novembru vadimo plovila iz vode, ali većina nas ta obaveštenja nije dobila jer su bila na oglasnoj tabli, a mnogi od nas na reci. Priznajem, nismo mi na reci od juče, trebalo je da poučeni iskustvom od 2012. godine i sami vadimo čamce iz vode, ali eto nismo – kaže on i ističe da je njega i njegove kolege najviše zabolelo to što im nadležni u najgorem trenutku nisu pružili ruku pomoći, već su neki od njih pretili kaznama.
– Pa valjda smo tada morali da budemo ujedinjeni, valjda smo svi imali zajednički interes da očuvamo infrastrukturu. Led je sada prošao, šteta je ogromna, ali se plašim da će se veoma teško nadoknaditi ono što je uništeno – kaže ovaj iskusni poznavalac reke.
U Srbiji je za adekvatnu odbranu od leda, prema rečima stručnjaka, potrebno šest ledolomaca. Jer, Mađari, kroz čiju teritoriju Dunav protiče u dužini 350 kilometara imaju 12 ledolomaca. Dunav kroz Srbiju protiče u dužini od 588 kilometara, a mi faktički kao država nemamo nijedan.
Ledolomac „Greben” je u vlasništvu „Elektroprivrede Srbije” i njegov glavni zadatak je da od ledenih santi, i to sam, čuva Hidroelektranu „Đerdap”. On je zimus braneći reku od santi uzvodno od brane prevalio oko 3.000 kilometara.
– Ledolomci iz Mađarske koji su boravili kod nas u rangu su „Čakora” i „Vučeva” koji već nekoliko godina „venu” u mulju kod Novog Sada. Mislim da je državi u interesu da ova dva ledolomca otkupi i da ih uz određena ulaganja stavi u funkciju. Ako ne to, onda pod hitno treba krenuti u nabavku ledolomaca po normalnim cenama jer se plašim da ako odmakne vreme, ni sada, kao ni pre pet godina, nećemo izvući pouku – napominje naš sagovornik.

Očuvanje srpskih običaja u Grockoj
Sveti Trifun se, uz orezivanje čokota, na teritoriji opštine Grocka dočekuje izložbama sa temom „Vino i ljubav” u Grockoj, Kaluđerici, Vrčinu i Dražnju. U susret prazniku vinogradara i zaštitnika ljubavi, veliki broj žena sa teritorije opštine Grocka učestvovao je u pripremi postavki nadahnutih grožđem, vinom i lepim emocijama.
Unije žena iz Grocke, Vrčina, Kaluđerica i Dražnja otvorile su proteklog vikenda izložbe u svojim mestima, a postavke su osmišljene radi očuvanja srpskih običaja, kulture i tradicije, kao i podsticanja duha zajedništva, razmene i druženja.
Uz poeziju, kuvano vino i domaću trpezu, svako od naselja je na sebi svojstven način odabralo i izložilo eksponate u čast zaštitnika vinogradara, obuhvativši predmete za pripremu i čuvanje vina, etnomotive, dekupaž, umetničke slike, fotografije...
Nimalo slučajno, grbom opštine Grocka širi se grozd obasjan suncem, a 15 zrna od kojih se sastoji simbolizuje isto toliko naselja ovog starog vinogradarskog kraja pokraj Dunava. Domaćini znaju i poštuju da se na ovaj dan valja orezati barem jedan čokot loze u vinogradu, a veruje se i da njim počinje proleće – budi se priroda i ljubav...
Postavke sa višestrukom simbolikom organizovali su opština Grocka i unije žena navedenih naselja u salama mesnih zajednica i GO Grocka, uz učešće gostiju i brojnih zvanica.

Radno za državni praznik
Uprkos prazniku i dvodnevnom odmoru većina zaposlenih uglavnom neće staviti katanac na vrata. Svi trgovinski lanci radiće kao i uobičajeno radnim danima. Na Dan državnosti tržni centri otvoriće vrata sugrađanima u uobičajeno vreme, a TC „Stadion” obeležava „Nedelju ljubavi” sve do 19. februara kada će sugrađani moći da uživaju u brojnim zabavnim programima, popustima, koncertima...
Gradske pijace radiće kao i svakog dana, od 6 do 19 sati, kao i „buvljak” na Novom Beogradu čije će kapije biti otvorene od 8 do 16 časova. Jedino će pošte raditi nešto drugačije – neće sve biti otvorene, već će u dane praznika dežurati samo nekoliko njih.
Od 8 do 15 sati biće otvorene ekspoziture u Savskoj 2, na Šumadijskom trgu 2a, u Pilota Mihajla Petrovića br. 8 do 12, Glavnoj u Zemunu. U TC „Stadion” pošta će dežurati od 8 do 19, a u „Univereksportu” u Nehruovoj ulici 68b do 20 sati.

Buket ruža ili čokot loze
Orezane grančice vinove loze pokušaće još jednom da nanesu težak udarac parfemima, ružama, plišanim srcima i romantičnim čestitkama. Najveći okršaj, kao i uvek, vodiće se na društvenim mrežama, gde će biti izvedena i „teška artiljerija”. Jedni će objavljivati ikone pravoslavnog svetitelja Trifuna, zaštitnika vinogradara i vinove loze, dok će drugi „šerovati” slike poklona i romantičnih večera po kojima je poznat praznik svetog Valentina, hrišćanskog episkopa i mučenika, koji se, još od 15. veka, širom sveta proslavlja i kao Dan zaljubljenih. Vodiće se i debata da li Srbi ovaj dan treba da praznuju „po srpski”, u crkvi ili na slavi i obilazeći vinograde, ili prihvatajući zapadne trendove – skriveni iza buketa cveća sa svojim lepšim ili jačim „polovinama”.
– Sveti Trifun nam je porodična slava. Najdraži gost mi je devojka. Ceo dan ćemo biti kod mene i pomagati roditeljima oko posluženja, a uveče ćemo izaći u kafić i tako obeležiti i Dan zaljubljenih – kaže sugrađanin Branko Aleksić, dodajući da ovaj dan za njega ima samo simboličko značenje i da se vreme za ljubav ne može svesti samo na jedan datum u godini.
Neki će se danas sa svojim voljenim osobama uputiti na ručak, večeru, romantično putovanje, a veliki broj parova pokušaće da na „Mostu ljubavi” u Vrnjačkoj Banji pobije rekord u trajanju poljupca.
Najzadovoljnije će ruke trljati – trgovci. Njihova kreativnost raste iz godine u godinu pa je tako tržište prepuno brojnih „mamipara” koje mogu biti prigodan dar za zaljubljene golupčiće. Istraživanje „Mastercard Love Index”, koje prati plaćanje karticama u poslednje tri godine, pokazalo je da je u tom periodu potrošnja na Dan zaljubljenih porasla za 49 odsto, a da najveći deo troškova ode na boravak u hotelima i motelima. Evropljani najviše vole da darove kao što su ruže, plišane igračke, parfemi... pazare na internetu, za razliku od Amerikanaca koji poklone radije uživo biraju. Stanovnici SAD, prema podacima njihovih nacionalnih agencija, ovaj dan završiće „lakši” za oko 18 milijardi dolara.
Dan samaca
Sveopšta euforija oko Dana zaljubljenih ne ostavlja na miru ni samce. Kao „uteha” za to što 14. februar provode sami, već sutradan, kada rafovi sa čokoladama i bombonjerama ostanu ispražnjeni, oni mogu obeležiti Dan svesti o samcima.
Na ovaj datum, usamljeni Amerikanci se okupljaju na zajedničkim žurkama kako bi poručili zaljubljenima da su kompletni i bez „druge polovine”, odnosno da mogu da uživaju u životu iako nisu zaljubljeni. Oni tada slave svoje neromantične ljubavi, ali i onu najvažniju – ljubav prema sebi. Obično su to okupljanja u pabovima i diskotekama, a osim samaca, na ovakva druženja pozvani su i njihovi prijatelji koji su u vezama. Za ovaj datum poželjno je počastiti samog sebe cvećem, slatkišima ili druženjem i upoznavanjem sa drugim „singl” ljudima. Sve to ukoliko niste baš radosni što ste Dan zaljubljenih proveli „bez leptirića” u stomaku. Ako ste zadovoljni svojim statusom, još bolje – imate dodatni povod da slavite svoju slobodu.
Sličan praznik u novembru obeležavaju i Kinezi. Koliko oni uživaju u tome što nisu „zauzeti” najbolje pokazuje podatak da su na prošli Dan samaca, potrošili oko 12 milijardi dolara.

„Sloboda” isplatila radnicima razliku iz prošlog veka
Čačak – Kompanija „Sloboda” u Čačku sačinila je sporazum sa radnicima da im, u tri rate, isplati po 75.000 dinara na ime razlike do granske cene rada u razdoblju od 1. januara 1997. do početka 2001. godine. Prvu su dobili 26. decembra lane, treća dospeva 28. februara.
– Reč je o 558 naših radnika koji su, pre potpisa, morali da se izjasne da li se slažu sa ponuđenim iznosom, ili odbijaju. Prihvatili su 75.000, bez izuzetka. Mislim da je to sasvim prihvatljivo za ljude koji su radili sve te godine i njima sledi puni iznos, manje će dobiti radnici stolarnice koja je pripojena kasnije i ljudi koji su se zaposlili u međuvremenu od te četiri godine – kaže za „Politiku” Dragan Jekić, predsednik Samostalnog sindikata „Slobode”.
Ovome su prethodili dugi pregovori radničkih predstavnika i rukovodstva najveće fabrike čačanskog kraja. Pravo na isplatu zaposleni su, naime, stekli na osnovu dodatka Pojedinačnom kolektivnom ugovoru na razlike u zaradama iz 2001. i 2002, zaključka Vlade Republike Srbije i Nadzornog odbora kompanije, i odluke generalnog direktora iz 2013. Nemaju ga radnici koji su kasnije koristili socijalni program jer su potpisali izjavu da se odriču svih potraživanja iz prethodnih godina provedenih u radnom odnosu.
– Nedavnih godina je, na osnovu tog prava, 330 radnika tužilo „Slobodu” i dosuđene su im naknade od 15.000 do 400.000, ili 129.000 dinara u proseku. Na osnovu poslednje brojke počeli smo pregovore s poslovodstvom radi sporazuma, bez suđenja, i bilo nam je ponuđeno najpre 40.000 pa 50.000 dinara po čoveku. Mislim da je iznos od 75.000 dinara sasvim prihvatljiv jer nam nije bio cilj da sudskim tužbama rušimo kuću od koje živimo. Ova isplata je, na neki način, nagrada zaposlenima za poštenje i častan odnos prema svojoj fabrici jer je postojalo i mišljenje fabričkih pravnika da je sve to već zastarelo – veli Jekić.
On ističe, takođe, da je nedavno poslovodstvo fabrike prihvatilo zahtev sindikata da se povećaju zarade zaposlenih, za oko 10 odsto. Tako su, od 1. januara ove godine, satnice uvećane osam procenata, a zbog poboljšanja položaja radnika sa najnižom platom naknada za topli obrok veća je 100 dinara po danu za sve zaposlene.
– U pregovorima oko povećanja zarada, poslovodstvu smo predočavali da je novijih godina došlo do značajnog povećanja robne proizvodnje u fabrici i da je prosečna plata u „Slobodi” niža nego u skoro svim kolektivima odbrambene industrije Srbije. Tako je došlo do sporazuma o povećanju plata, a istovremeno smo počeli pregovore oko visine i vremena isplate regresa za 2017 – kazao nam je Jekić.
Generalni direktor „Slobode” inženjer Zoran Stefanović saopštio je da je, zaključno sa 30. novembrom prošle godine, kolektiv imao 1.791 zaposlenog, od kojih 1.070 za stalno i 721 na određeno. Pored toga, na rad su uputom omladinskih zadruga primljena 354 radnika, što čini ukupno 2.145 uposlenih.
U razdoblju od januara do oktobra prošle godine u kompaniji su, na osnovu mogućih časova rada, isplaćene neto zarade od 46.587 dinara, što je tri postotka više od republičkog proseka. U prosek fabričkih plata, inače, uračunati su topli obrok, prekovremeni sati i 55.000 dinara regresa po zaposlenom.
U fabrici je onomad otvorena nova hala za obradu rezanjem od čak 10.000 kvadrata i tako obezbeđen posao za 150 ljudi. Time je u život vraćeno čak 95 odsto proizvodnih kapaciteta i prostora koje je „Sloboda” imala do 24. marta 1999. A onda je, za nekoliko sedmica, u pet navrata sa 52 projektila, NATO avijacija skoro sve to pretvorila u pepeo. Već posle trećeg napada fabrika je bila tehnološki uništena. Do kraja bombardovanja potpuno je razoreno ukupno 83 odsto radnog prostora, direktna materijalna šteta bila je 264 miliona maraka, indirektna još 120 miliona.

Mi ne idemo nikud i ne radimo ništa
Prozapadne opozicione stranke koje organizuju proteste nikako ne žele da se oprobaju na izborima nakon što su već deset puta okupili svoje pristalice na ulicama.
Nesvakidašnji zahtev dela opozicije da se nikako ne raspisuju izbori politički je fenomen kakav se retko može videti u svetu, ali u Srbiji je izgleda i to moguće. Samo u Srbiji postoji opozicija kojoj nije cilj dolazak na vlast ili bar ne dolazak na vlast na izborima.
Tokom jučerašnje protesne šetnje imali smo priliku da ovo čujemo od predsednika Demokratske stranke Zorana Lutovca koji je dao izjavu za televiziju N1 koja je medijski promoter protesta i dela opozicije koji ih organizuje.
Na pitanje reporterke N1 da li misli da su izbori pravi način da se protesti kapitalizuju kako smatraju brojni analitičari, Lutovac kaže da to nije dobra procena.
- Leto je, manje je ljudi na ulicama, to treba raditi kad ste najjači, a ne kad slabite. Najjači ste krajem avgusta ili početkom septembra kad se ljudi vrate sa odmora - rekao je Lutovac.

OVO NEMA NIGDE NA SVETU: OPOZICIJA PRETI VUČIĆU AKO RASPIŠE IZBORE!

N1: Analitičari misle da opozicija treba da kapitalizuje ove proteste. Mislite li da su izbori način?

Zoran Lutovac: Ne, to nije dobra procena! Leto je, manje je ljudi na ulicama, to treba raditi kad ste… pic.twitter.com/gqcZWohz1o
— Detektor laži (@LaziDetektor) July 9, 2023

Po svemu sudeći, okupljenih je zaista sve manje, a deluje da su pristalice prozapadne opozicije morale da napuste Srbiju zbog ,,diktature” i lošeg života te da svoju tugu blaže na plažama primorskih zemalja.
Ipak, Lutovac ne sumnja da će se pristalice vratiti. Samo da se završe letovanja. 
Međutim, ni tada, izbori neće biti tema za ovaj deo opozicije već formiranje prelazne vlade bez izbora, legitimiteta i mimo volje naroda kako je to već viđeno tokom dvehiljaditih.
- Izbori za nas nisu tema. Ako raspišu izbore, imaće građane na ulicama - poručio je Lutovac.

Srpska jedina štiti Ustav BiH i Dejton
Od našeg stalnog dopisnika 
Banjaluka – Republika Srpska nije izvor problema, već mesto na kom se donose odluke koje pozivaju na domaći dogovor i pronalazak rešenja. U Banjaluci nisu izglasani akti o secesiji, već akti koji omogućavaju relaksaciju i koji pozivaju na dijalog i dogovor. Kao što se desilo na nedavnoj sednici dve entitetske vlade, što mi vidimo kao model odnosa za budućnost, rekao je Nenad Stevandić, predsednik Narodne skupštine Republike Srpske. On je u razgovoru za „Politiku” istakao da je već posle tri dana nakon zajedničke sednice vlada Republike Srpske i Federacije BiH došao „doprinos” saradnji naroda i entiteta i od strane Kancelarije visokog predstavnika (OHR).
„Oni su svoje sporne odluke doneli svega tri dana posle sednice na kojoj su započeti domaći dogovori. To sve objašnjava. Ne dozvoljavaju da se sami dogovorimo. Ne odgovara im da se priča o investicijama, o povratku mladih, zapošljavanju i rastu BDP-a”, rekao je on. Govoreći o podeli državne imovine, podsetio je da su jedine granice koje su nacrtane posle Drugog svetskog rata one koje su podelile entitete u BiH. „Te granice su plod međunarodnog ugovora. Šta one dele ako već nisu međudržavne granice? Pa dele imovinu entiteta! Stoga pokušaj osporavanja imovine Republike Srpske u stvari predstavlja svesno izazivanje krize i sukoba.”
 
Utisak je da BiH ulazi u ozbiljnu krizu. Skupština je usvojila dva zakona i njima odbacila odluke visokog predstavnika i Ustavnog suda BiH. Oba zakona suspendovao je Kristijan Šmit. Šta je Srpsku opredelilo na ove korake? 
Nesporno je da je visoki predstavnik generator sukoba i nesporazuma u BiH. To proističe iz činjenice da on nema legalno imenovanje. Po relevantnim rezolucijama SB UN, BiH je bez visokog predstavnika. Jake zemlje, koje ne zavise mnogo od SB UN, progurale su da Šmit sedne u kancelariju visokog predstavnika bez obzira na to što nema legalitet. Zato imamo stvaranje cikličnih krugova krize. Takođe, Ustavni sud BiH je jedina institucija koja ne počiva na dejtonskim principima – konsenzusu dva entiteta i tri naroda. Tamo dominiraju tri stranca, koji zajedno s dva Bošnjaka preglasavaju Srbe i Hrvate. To je izvor svih problema. Sve što je i ranije radila Narodna skupština RS bila je reakcija na odluke koje donose ove institucije. Neverovatno je da Bošnjaci ne žele da imaju još jednog Bošnjaka u Ustavnom sudu, već nastoje da tamo ostane Nemac ili Albanac. To je za nas znak da se sa BiH upravlja spolja, a za druge nada da će strane sudije, kao u ratu strani avioni, doneti prednost Bošnjacima.
 
Odluke Skupštine RS nailaze na ozbiljnu ljutnju na Zapadu. 
Mi moramo ostati jedinstveni i uporni, ne sme biti pukotina među Srbima. Moramo sačuvati odlične odnose sa Srbijom i svoju neutralnost. Imamo otvorene sve komunikacijske kanale, čak i sa zemljama koje nas stalno kritikuju. Mi ćemo nastaviti da nudimo rešenja, koja će uvek biti zasnovana na dejtonskim principima, a to znači da nijedna odluka ne sme da bude doneta preglasavanjem, bez saglasnosti dva naroda i dva entiteta. A upravo su to radili visoki predstavnik i Ustavni sud BiH. Mi to razumemo kao nastojanje da se ovde provociraju krize i sukobi. Na to reagujemo pametno i nećemo dozvoliti da budemo okrivljeni za ono što je neko drugi smislio.
 
Da li je nametanje model po kom dugoročno može disati BiH? 
Ne, naprotiv, to je potpuno glupo, jer u BiH je već ispod 1,5 miliona Bošnjaka, oko milion Srba i manje od pola miliona Hrvata. Niko nikog tu ne može da nadjača i ugrozi. Mogu samo da se stvaraju nepotrebne krize. Razumem frustraciju Bošnjaka zbog percepcije da samo oni nemaju svoju državu. Zato postoji neki prikriveni cilj da se preko geopolitičke osovine – koju ovde drže Amerikanci i Britanci, posredstvom OHR-a i stranih sudija – isposluje neka supremacija Bošnjaka. Ali to ne može i neće ići preko leđa druga dva naroda i može samo silom da se desi. To ne žele ni Hrvati, koji su u zadnje vreme bili zavisni od Srba, i čiju smo poziciju štitili samo zato da ne bismo mi došli na red, a ne zato što smo u ljubavi s onima koji često pokazuju proustaške stavove. Srpska nije osnovana voljom tih sila koji sada rade protiv nje, ali je od njih prihvaćena kao neminovnost. Ipak se nadležnosti Srpske stalno tope i ako se to nastavi biće kao da je nismo ni stvorili i zato je reakcija RS tako odlučna.
 
Dakle, sem brige za državnu imovinu, korake Srpske uslovila je akumulacija nezadovoljstva. Ipak stižu upozorenja. 
Sva briga kojom Dodika žele da predstave kao figuru koja krši Dejtonski sporazum i ustavni poredak velika je laž. Dodik ima poseban stil, ali on je samo alibi da se dovrši posao obesmišljavanja i obezvlašćivanja RS. Manji deo opozicije to ne razume. Pa još daju podsticaj alibiju međunarodnog faktora. Dodik ima veliki politički kapacitet i vuče najveći broj konaca. Ali to je stvar koja pripada političkom spektru. U pravnom spektru ni Dodik ni RS nikada nisu doneli odluke o disoluciji. Nijedna institucija RS nije donela odluku o otcepljenju. Naše odluke treba pažljivo čitati. Mi u njima tražimo da se izaberu sudije Ustavnog suda BiH, jer je tako predviđeno. Ali volje za to nema kod Bošnjaka koji te sudije mogu da koriste za atak na RS. I zato smo tu gde jesmo. Što se imovine RS tiče, kada smo 2012. potpisivali ugovor s nemačkom kompanijom u vezi s izgradnjom energetskih objekata – isti ovaj kakav sad imamo sa Srbijom, jer su Nemci odustali – tada Ustavni sud nije problematizovao imovinu. Nije smeo protiv stranaca, niti su federalni partneri vikali da ne možemo bez njihove saglasnosti. U pozadini je srbofobija, a ne zajednički razvoj.
 
Dakle, odgovornost za krizu smeštate pre svega u Sarajevo i kod međunarodnih predstavnika. 
Pogledajte, na 9. januar su ranije dolazili svi. Sve do momenta kada su stranci odlučili da izazovu krizu. Nakon što su Dan RS proglasili neustavnim, počinje kriza, a mi počinjemo još žešće da ga slavimo. Svetosavska nagrada je takođe problematizovana od Bošnjaka, ali je Ustavni sud odlučio da ona nije uvredljiva. Taj sud je ušao u formu da deli srpske svece. Da procenjuje koji svetac vređa interese bošnjačkog naroda. Pa ih valjda Sveti Sava ne vređa, jer je Srbin, a Sveti Stefan, ipak, vređa. Oni su se upustili i u meritum verskog, društvenog, običajnog i potpuno polupali lončiće.
 
Da li RS nastupa jedinstveno u aktuelnoj krizi? 
Kao osnivač SDS-a i iz kog sam izašao u vreme čudne nacionalne politike u najvećoj stranci opozicije, mogu samo da skinem kapu za poslednje stavove i da kažem da se ta partija ponaša državotvorno. Nadam se da će tako i ostati. Trenutno, SDS je stranka opozicije koja razume razliku između vlasti i države.
Setite se, targetiranje Karadžića nekada je bilo isto kao aktuelno prokazivanje Dodika. Karadžića su najpre oterali u šumu, pa u zatvor, a prethodno su mu garantovali da neće biti procesuiran. Pravili su hajku kako bi od njega napravili kriminalca, lažući da je iz Prijedorske banke odneo tri miliona maraka. Želeli su stvoriti nezadovoljstvo naroda prema njemu, što nije uspelo. Ne verujem ni da će uspeti aktuelni pokušaji po istom principu. Nismo mi društvo koje drugačije živi i radi ili ima drugačije demokratske principe od nemačkog, francuskog ili švajcarskog modela. U vreme evropske cenzure u vezi s ratom u Ukrajini možemo čak reći da smo pet puta slobodniji. U Banjaluci možete da kritikujete i hvalite Putina ili Zelenskog, a u Berlinu i Parizu to ne smete. Udar na RS, sem napada na naše vrednosti, jeste udar i na demokratsko društvo.
 
Neki u poslednjim dešavanjima u RS pronalaze baš uticaj dešavanja u Ukrajini. 
Sukob u Ukrajini ima veze sa situacijom u celom svetu. Pa ima refleksije i na Balkan. Mi u tom ratu ne učestvujemo. Nepoštovanje međunarodnih ugovora je uvek generator koji dovodi do ratova. Nepoštovanje Kumanovskog sporazuma i Rezolucije 1244 izaziva krizu na KiM, jer Srbi nisu dobili svoje bezbednosne snage da ih štite. Minski sporazumi nisu poštovani dok je trajala tortura nad stanovništvom Donbasa. Ako se setimo kako se pred Drugi svetski rat raspalo Veće naroda i kako se danas ljuljaju UN, možemo da povučemo mnoge paralele. Ali mi nigde ne treba da srljamo. BiH treba da se liši ambicije za priključivanje u bilo kakve vojne asocijacije. Ali EU je odlučila da pritisne BiH da se mora opredeliti. Na svu sreću bez mišljenja Srba to se ne može desiti. Blokirali smo pristupanje NATO-u i uvođenje sankcija Rusiji. Srpska može da se ponosi kako tretira ukrajinsku manjinu, koja je ovde najbrojnija. U Prnjavoru živi nekoliko hiljada Ukrajinaca, koji imaju svoje crkve i mi želimo da niko u Srpskoj nema ikakvih problema. To je za nas čast.
 
Verujete li u neka saznanja da se razmatra smena Dodika? 
Mi smo OHR još ranije potpuno pobedili, argumentima i dokazima. Dokazali smo da su svi visoki predstavnici imenovani rezolucijama SB UN. Prezentovaćemo dokumente koji su potpisani između parafa i potpisa Dejtonskog sporazuma, sa takozvane Konferencije za implementaciju mira u Londonu – koja je ustanovila Savet za sprovođenje mira (PIK) i pozvala zvaničnim dokumentima SB UN da potvrdi prvog visokog predstavnika. Dakle, čak i kada bi Šmit smenio Dodika, mi to ne bismo objavili, jer nema legalitet. Ako nema legalitet imenovanja i njegove odluke su nelegalne. Pa kako onda da njegove odluke objavljujemo u „Službenom glasniku RS”? Ovog trenutka, Srpska je ta koja čuva pravni poredak u BiH. Sve akcije iz RS zasnovane su na pravu i to svi dobro znaju. Zato su prešli na drugu strategiju – zloupotrebu Ustavnog suda.
 
Šmit je nametnuo zakon koji inkriminiše one koji ne poštuju njegove, kao i odluke Ustavnog suda. 
Time želi da upotrebi domaće institucije za izazivanje krize. To će opet raditi nametanjem zakona. Oni koji budu prihvatili da sprovode takve zakone mogu da naprave poremećaj mira. Zato je Dodik najavio da će u Nemačkoj tužiti Šmita za lažno predstavljanje, ali i za narušavanje mira, a to je najveći zločin. Mi u RS sem pravnog poretka RS i BiH čuvamo i mir.
 
Posebnu nervozu na Zapadu izazvala je najava suspenzije ingerencije Suda i Tužilaštva BiH i agencije Sipa. 
Jedan šeik je u otporu zapadnjačkoj agresiji rekao da muslimani ne jedu svinjetinu, ali da ako treba da umru od gladi, možda i mogu da ih nateraju na to. Ako naše postojanje bude ugroženo, bićemo prinuđeni da donosimo zakone koji će imati pravni legalitet i koji će se primenjivati na teritoriji RS. A sasvim drugi zakoni će važiti u FBiH. Imaćemo praktično dve zemlje. To ne priželjkujem, već se nadam da će biti pameti u međunarodnim centrima, što uključuje i neophodnu katarzu u EU, koja ovde treba da zameni OHR. Treba da se imenuju domaće sudije i da se sprovode domaći zakoni, te da niko nikome ne koči razvoj.
 
Na osnovu čega tvrdite da se neće dozvoliti da Srbi u BiH budu svedeni na manjinu i podvrgnuti nasilju kao na KiM? 
Teroristički režim koji na KiM ugrožava Srbe često pominje Srpsku, što je za nas veliko priznanje. Kada tvrde da neće dozvoliti RS na KiM, to je potvrda da je Srpska toliko etablirana da joj se ni ćošak ne može odbiti. Niko sem naše skupštine neće donosi odluke u ime nas, niti će imenovati gradonačelnike u ime naših građana tako što će da raspisuje izbore i sa dva-tri odsto izlaznosi priznaje njihove rezultate. A mnogi u Sarajevu bi to voleli. U RS postoje dva veća naselja sa Bošnjacima, Kozarac i Janja, koja uživaju svu našu pažnju, prava i ljubav. Ipak, BiH iz devedesetih i danas nije ista. U Sarajevu nema Srba, svi gradovi su monoetnički u oba entiteta, uz izuzetke Drvara, Glamoča, Grahova i Petrovca u FBiH. Izmaštana multietnička priča je samo lažni građanski model za konačnu supremaciju Bošnjaka.

Bajden: Saudijska Arabija i Izrael daleko su od sporazuma o normalizaciji odnosa
Izrael i Saudijska Arabija su daleko od sporazuma o normalizaciji koji bi uključivao sporazum o odbrani i američki civilni nuklearni program, rekao je predsednik SAD Džozef Bajden u intervjuu za Si-En-En.
Američki zvaničnici su posredovali u pokušaju da postignu dogovor o normalizaciji odnosa između dve zemlje, podseća Rojters.
„Daleko smo odatle. Imamo o mnogo čemu da razgovaramo”, rekao je Bajden.
Izraelski ministar energetike Izrael Kac je prošlog meseca izrazio protivljenje ideji da Saudijska Arabija razvija civilni nuklearni program kao deo bilo kakvog uspostavljanja odnosa između dve zemlje posredstvom SAD.
Bajden je ukazao na odluku Saudijske Arabije, uoči njegove posete kraljevstvu prošlog leta, da otvori svoj vazdušni prostor za sve avio-prevoznike, otvarajući put za više preleta ka i iz Izraela, prenosi Tanjug.

Bajden otputovao na evropsku turneju, posetiće Britaniju, Litvaniju i Finsku
Predsednik SAD Džozef Bajden otputovao je danas na evropsku turneju tokom koje će posetiti Veliku Britaniju, Litvaniju i Finsku, javlja Rojters.
Bajden će večeras stići u London, a narednog dana će se sresti sa britanskim kraljem Čarlsom III, prvi put od kada je krunisan.
On će razgovarati i sa britanskim premijerom Rišijem Sunakom u Dauning stritu.
Sledeća poseta je samit NATO u Viljnusu, u Litvaniji.
Bajden će provesti dva dana u glavnom gradu Litvanije, koja je domaćin godišnjeg samita NATO.
On ćee učestvovati na sastancima sa liderima i održati govor na Univerzitetu u Viljnusu.
Konačna stanica je Helsinki, gde se očekuje da će Bajden u četvrtak proslaviti proširenje NATO sa Finskom kao najnovijom članicom alijanse.
Ova nordijska zemlja je u aprilu postala 31. članica NATO.
Bajdenov savetnik za nacionalnu bezbednost Džejk Saliven rekao je da će Bajdenovo putovanje „pokazati predsednikovo vođstvo na svetskoj sceni”, navodi AP, prenosi Tanjug.

Budi hrabra – reci NE nasilju
Od početka godine čak 22 žene ubijene su u porodičnom nasilju, a među njima se nalaze i dve devojčice. Podaci Centra za podršku ženama govore da je od 2010. godine u porodično-partnerskom odnosu ubijeno više od 330 žena, a statistika svedoči da se svaka treća žena ranije obraćala institucijama sistema za pomoć. Brojke takođe upozoravaju da je u prethodnoj deceniji trećina žena ubijena vatrenim oružjem, a taj trend nastavlja se i u ovoj godini, u kojoj je šest žena stradalo na ovaj način. Statistika koja svedoči da osam od deset žena strada od ruke muža, oca ili brata postaje još bolnija kada se iza nje pomole lica više od 400 dece koja su u poslednjih deset godina ostala bez majki i odrastaju s doživotnim žigom da im je otac ubica – neki od njih nastavili su život s bakama i dekama, drugi odrastaju u hraniteljskim porodicama, a neki mališani detinjstvo provode u domovima za decu bez roditeljskog staranja.
Is­tra­ži­va­nje po­ve­re­ni­ka za za­šti­tu rav­no­prav­no­sti i Pro­gra­ma Uje­di­nje­nih na­ci­ja za raz­voj u Sr­bi­ji (UNDP), ko­je je ura­đe­no na re­pre­zen­ta­tiv­nom uzor­ku od 1.004 že­ne pokazalo je da najveći broj že­na ko­je su po­sta­le žr­tve po­ro­dič­nog ili part­ner­skog na­si­lja ne pri­ja­vlju­je nasilnika iz stra­ha od nje­go­ve osve­te. Po­lo­vi­na njih pri­zna­je da su stid i sra­mo­ta zbog agre­si­je ko­jom su iz­lo­že­ne, kao i spo­zna­ja da ne­ma­ju gde da odu ako od­lu­če da iza­đu iz začaranog kru­ga na­si­lja glav­ni raz­log zbog ko­jeg ne pri­ja­vlju­ju na­si­lje in­sti­tu­ci­ja­ma si­ste­ma.
Studija re­a­li­zo­va­na u okvi­ru pro­jek­ta „In­te­gri­sa­ni od­go­vor na na­si­lje nad ženama i de­voj­či­ca­ma u Sr­bi­ji”, ko­je u part­ner­stvu s Vla­dom Sr­bi­je spro­vo­de agen­ci­je Ujedinjenih na­ci­ja u Sr­bi­ji, ta­ko­đe po­ka­zuje da že­ne naj­ve­će po­ve­re­nje ima­ju u Si­gur­ne žen­ske ku­će, a po­tom u zdrav­stvo, po­li­ci­ju i ver­ske in­sti­tu­ci­je, a naj­ma­nje ve­ru­ju jav­nom tužilaštvu i cen­tri­ma za so­ci­jal­ni rad. Naj­ve­ći broj že­na ko­ji je uče­stvo­vao u ovom is­tra­ži­va­nju na­veo je da su raz­u­me­va­nje i podrška oko­li­ne, od­no­sno po­ro­di­ce i pri­ja­te­lja, ključ­na stvar ko­ja bi ih mo­ti­vi­sa­la da prijave na­si­lje u po­ro­di­ci – ako bi po­sta­le žr­tve na­si­lja, čak 38 od­sto že­na pr­vo bi tražilo podršku od čla­no­va po­ro­di­ce, 28 pro­ce­na­ta njih oti­šlo bi u po­li­ci­ju, dok bi se prijateljima po­ve­ri­lo sve­ga de­vet pro­ce­na­ta že­na.
Iako je veća šansa da neko ko je ekonomski zavisan od nasilnika ostane u nasilnom odnosu, u Sigurnoj ženskoj kući nalaze se i žene koje su na veoma visokim socijalnim položajima i koje su izbačene iz sopstvenog doma, a nasilnik koji je trebalo da završi u zatvoru, pronašao je rupu u zakonu kroz koju se provukao uz pomoć umešnog advokata.
Iskustvo govori da je situacija kada žena reši da ostavi nasilnika po nju najrizičnija – ubistva se dešavaju kada žena konačno „prelomi” i saopšti partneru da ga napušta, a neka istraživanja govore da se femicid obično dešava unutar tri meseca od odlaska žene. Iako stručnjaci apeluju da se mora napraviti veoma detaljan plan zaštite žrtve, dešava se da neka karika u lancu zaštite žrtve, koga čine policija, tužilaštvo i sud, jednostavno ne proceni dobro bezbednosni rizik.
Kako bi se sprečila kategorizacija na „laka” i „teška” ubistva, udruženje „FemPlatz” zahteva od nadležnih da se krivično delo femicida uvede kao posebno krivično delo. Istraživanje koje je uradilo ovo udruženje pokazuje da je u skoro trećini slučajeva femicida sud dosudio kaznu od 10 do 15 godina. „FemPlatz” takođe traži od nadležnih uspostavljanje nezavisnog tela za praćenje femicida, čime će se obezbediti prikupljanje podataka o ubistvima žena koji će biti dostupni javnosti i ujedno unaprediti rad institucija i poboljšati sistem zaštite žena od nasilja.
Mada sta­ti­sti­ka upozorava da sva­ke go­di­ne iz­me­đu 20 i 30 že­na bi­va ubi­je­no u po­ro­dič­nom ili part­ner­skom na­si­lju, ve­li­ki broj njih je i spa­sen za­hva­lju­ju­ći ade­kvat­noj re­ak­ci­ji dr­ža­ve – podaci Ministarstva pravde govore da je to­kom 2022. go­di­ne pro­du­že­no vi­še od 20.000 hitnih me­ra za­šti­te žr­tve i iz­ra­đe­no 19.017 pla­no­va za­šti­te žr­tve, a od 2017, od­no­sno od po­čet­ka pri­me­ne Za­ko­na o spre­ča­va­nju po­ro­dič­nog na­si­lja, pa do po­čet­ka ove go­di­ne iz­re­če­ne su 103.864 hit­ne me­re. Vi­še od hi­lja­du pred­stav­ni­ka pra­vo­sud­nog si­ste­ma bi­lo je na obu­ci i spe­ci­ja­li­zo­va­noj edu­ka­ci­ji o pre­ven­ci­ji po­ro­dič­nog na­si­lja.

I Harvard strepi od veštačke inteligencije
Upotreba veštačke inteligencije jeste fascinantna, sigurno će biti velikih promena u obrazovanju i mi na Harvardu dosta razmišljamo na temu „ChatGPT”, jer ne možemo to da ignorišemo. Studenti definitivno koriste VI u programiranju, ali na američkim univerzitetima i posebno na Harvardu postoji kod časti i potpuno poverenje da student neće čak ni kada radi ispit kod kuće da prepisuje i vara. Dešavalo se da nekada nekog uhvatimo, ali većini studenata je čast da budu na Harvardu i niko neće rizikovati da tu šansu prokocka. To je i najveća razlika u odnosu na naš sistem: nije poenta u bubanju, već da se mladi ljudi zainteresuju da nauče da razmišljaju, da postignu nešto u životu. Ništa mi ne znači da zapamte formulu napamet, mogu da je nađu u knjizi, ja sam na svom kursu rekao studentima da mogu da koriste bilo koji onlajn izvor, kaže na početku razgovora za „Politiku” prof. dr Marko Lončar sa Fakulteta tehničkih i primenjenih nauka Univerziteta Harvard. 
 
Dr Lončaru je ove nedelje u SANU uručena nagrada Fondacije „Prof. dr Marko V. Jarić” za 2019. godinu, što ranije nije bilo moguće zbog pandemije kovida 19. Ova nagrada, koja se u medijima naziva i „Srpski Nobel za fiziku”, dodeljuje se već punih 25 godina za izuzetne rezultate. Prema odluci žirija dr Lončar ju je više nego zaslužio za doprinose u oblasti nanofotonike, primenjene fizike i integrisane optike.
Nismo mogli a da ne pitamo profesora da li zna da je u Beogradu ove godine primljen jedan brucoš na fizici i šta savetuje – kako popuniti klupe na fakultetima prirodnih nauka. Odgovor nas je malo iznenadio:
– Mi imamo sličan problem na Harvardu, jer se tu dolazi zbog prava i medicine i borimo se za studente koji bi da postanu inženjeri, i to inženjeri elektrotehnike. Zato sam moj kurs prilagodio da bude praktičan, da bude više laboratorijskih vežbi, da rade projekte. Moj savet srpskim kolegama jeste da se reformišu studije, da bude više prakse. Ne mora baš sve da se nauči, uvek mogu knjigu da otvore ako im zatreba neka formula.
Svoj put do Harvarda opisuje kao kombinaciju genetike, pameti, sreće i podrške porodice i profesora. Detinjstvo je proveo gledajući oca, inženjera elektrotehnike, koji je radio u vojsci, kako stalno nešto popravlja. Krenuo je tatinim stopama, ali je na kraju odabrao svoj put. Kaže da su presudan uticaj imali fantastični profesori matematike i fizike, prvo u Osnovnoj školi „Svetozar Miletić” u Zemunu, koju je završio kao đak generacije, a potom i u Matematičkoj gimnaziji na programerskom smeru u vreme kada su kompjuteri bili retkost i papreno koštali.
– Fizika me zanimala, ali sam upisao elektroniku na Elektrotehničkom fakultetu. Po završetku studija sam aplicirao za Ameriku jer kod nas gotovo ništa nisam mogao eksperimentalno da radim, neka istraživanja su vrlo skupa i tako sam stigao 1997. do Kal teka i profesora Ćuka. Ali stara ljubav zaborava nema i vratio sam se fizici – priča ovaj harvardski profesor.
Prvi šok je bio kada je shvatio koliko je neverovatno teorijski potkovan u odnosu na američke kolege, ali praksa je bila slaba tačka, zbog nedostatka opreme i materijala na fakultetima u Srbiji u to vreme pogotovu.
– Brzo se čovek navikne na bolje. Tu sam završilo i doktorat. Posle šest godina u Los Anđelesu preselio sam se u Boston, najevropski američki grad i krenuo na postdoktorske studije na Harvardu. U SAD nije uobičajeno da student koji „izuči zanat” na jednom univerzitetu tu i ostane, gledaju da dovode profesore koji donose nešto novo, ali eto ja sam ostao i danas imam svoju katedru i predajem osnove elektrotehnike – priča profesor i dodaje da je na postdoktorskim studijama trenutno jedan student iz naše zemlje. Koliko mu je poznato, na Harvardu je jedini profesor iz Srbije, ali ima kolegu iz naših krajeva na MIT.
Uglavnom su mi prijatelji roditelji moje dece, kaže i dodaje da se dosta njegovih prijatelja iz Matematičke gimnazije preselilo u Ameriku i nastanilo u istom predgrađu u kojem i on živi sa suprugom Evelin, koju je upoznao u Los Anđelesu. Danas su u istoj ulici kuće osam đaka Matematičke gimnazije, tako da se svi lepo druže, kao i njihova deca.
Ostati ili otići – pitamo ga na kraju. To je sve individualno, odgovara. – Ja sam uvek zamišljao da ću da se vratim negde u Evropu, ali u Americi su resursi za bavljenje naukom zaista veliki. Možda se vratim kad se penzionišem, ako se to ikada dogodi – kaže kroz osmeh.
Bilo je tu još mnogo toga da se kaže i pita, ali je profesor morao nazad u Boston, uz obećanje da će se brzo vratiti u Beograd. Čekalo ga je i predavanje našim studentima elektrotehnike, među kojima će možda pronaći nekog budućeg kolegu na Harvardu. U hodnicima SANU ostale su reči dr Aleksandra Bogojevića, direktora Instituta za fiziku, inače institucije koja je pokrovitelj ove nagrade: „Mi smo mala zemlja sa visokim procentom uspešnih ljudi u naučnoj dijaspori, nema osobe koja nije čula za Teslu ili Pupina. A dr Marko Lončar je još jedan dokaz da Srbiji dobro ide fizika”.
 
 
Antrfile
 
Impresivna biografija
Dr Lončar je posle Matematičke gimnazije završio Elektrotehnički fakultetu u Beogradu, a potom doktorirao na Kalifornijskom institutu za tehnologiju na temi lasera i talasovoda na bazi fotonskih kristala. Postdoktorske studije je završio na Harvardu, gde je postao docent, pa vanredni i redovni profesor, da bi 2012. bio unapređen u profesora sa katedrom. Danas je jedan od vodećih svetskih stručnjaka u nanofotonici i nanotehnologiji, a posebno su zapažena njegova dostignuća u nanofabrikaciji dijamanata. Dobitnik je brojnih nagrada, ima više od 20 patenata i autor je impresivnog broja radova koji se objavljuju u najuticajnijim naučnim časopisima.
 
Antrfile
 
Plavi dijamanti najpopularniji, roze najskuplji
 
Zašto od studenata neprekidno dobija nagrade za najinteresantnija predavanja, pokazao je okupljenima u SANU, gde je govorio o tome zašto su dijamanti najbolji prijatelji fizičara. Iako su u publici mahom bili akademici, on je pričao jednostavno, da svako može da razume, duhovito kombinujući slike, citate i primerke veštačkih dijamanata koje je iz Amerike doneo u koferčiću. Saznali smo od čega se sastoje dijamanti, zašto imaju boju, da su plavi najpopularniji, žuti najjeftiniji, a da su roze retki i zato i skupi. Uz uobičajenu priču o tome kako je dijamant najtvrđi mineral u prirodi koji se koristi za bušenje, sečenje i brušenje, mogli smo, recimo, koristeći samo toplotu svog tela da dijamantom sečemo led u čaši…

Tržište ukida ponoćni autobus
Pančevo – Pljušte ovih dana, otkako je izmenjen red vožnje lokalnog prevoznika Auto-transportnog preduzeća Pančevo, peticije meštana okolnih sela pančevačke opštine, koji tvrde da imaju problem da obavljaju svakodnevne aktivnosti. Zapelo je oko poslednjeg, ponoćnog autobusa, koji je omogućavao mladima Kačareva i Banatskog Novog Sela, kako kažu, bogatiji društveni život, ali su ga koristili i zaposleni u Beogradu i Pančevu.
Svojevremeno su negodovanja bila aktuelna i u komšijskim mestima Mramorak i Putnikovo i opštini Kovačica, dok je opština Opovo, posebnim sporazumom sa ATP-om, uspela da od 1. februara povrati dva dnevna polaska.
U Banatskom Novom Selu peticija je „na snazi” u nekoliko kafića i drumskoj kafani u kojima se okuplja mladež koja ne žali da ostane bez prevoza u sitne sate. Veća muka je sustigla i zaposlene u vidu gomilanja dodatnih troškovi za taksi ili benzin za sopstveni auto. Kačarevci su otišli i korak dalje, pa je Mesna zajednica na svojoj skupštini usvojila odluku da se takođe peticijom traži vraćanje ponoćnog autobusa, jer i oni imaju istovetne probleme. „Doneli smo ovakvu odluku jer polazak u ponoć koristi oko tridesetak ljudi koji su zaposleni ili u Beogradu ili na radnim mestima u Pančevu i ne mogu posao da napuste ranije kako bi stigli na poslednji autobus u 22.30 sati. Podržavamo meštane, a peticija se može potpisati u našim prostorijama svakog dana”, objašnjava Branko Bokun, predsednik Skupštine Mesne zajednice Kačarevo.
Međutim, prema višemesečnim analizama međumesnih linija, lokalni prevoznik je došao do računice da određeni polasci nisu ekonomski isplativi. Kako navodi direktor ATP-a Nebojša Gajić, budžet grada za 2017. godinu je manji u odnosu na prethodnu, subvencije su smanjene, pa se nije mogla izbeći „optimizacija saobraćaja”. Drugim rečima, ukupno zarađenim novcem od prodaje karata i markica i sa raspodelom procenjenih putnika na međumesnim polascima u okviru gradske zone nije moguće pokriti troškove goriva, plata vozača i konduktera, registracije i osiguranja vozila, rezervnih delova i održavanja voznog parka. „Ukoliko ostvareni prihod ne pokriva najosnovnije troškove, onda je očigledno da postoji određeni poremećaj u sistemu – ili je odnos broja putnika i polazaka neadekvatan, ili je cena prevoza neusklađena sa osnovnim troškovima poslovanja. S obzirom na to da se moramo uklopiti u održivi način funkcionisanja i da smo u 2016. godini dobili oko 50 miliona dinara manje subvencija, a ta tendencija se nastavlja, prinuđeni smo da poslovanje prilagođavamo tržišnim prilika i ekonomskoj mogućnosti osnivača”, objasnio je Nebojša Gajić, direktor ATP Pančevo.
Osnivač Grad Pančevo je isplatio novih 67 miliona dinara iz svoje kase za nabavku deset polovnih autobusa. Iako je reč o vozilima starim bezmalo deceniju, u ATP-u hvale nabavku, koja će kako je navedeno, pored ekološkog aspekta građanima ponuditi i kvalitetniju uslugu prevoza, jer će vozila marke „volvo” na komprimovani gas, opremljena i klima-uređajima, delom zameniti autobuse stare i 30 godina, a istovremeno će biti zamenjen i određeni broj minibusa, čime će se poboljšati komfor putnika.
Tako će najkasnije početkom narednog meseca i preliminarno po dva autobusa saobraćati na tri gradske linije, ali ima naznaka i na relaciji ka Kačarevu i Banatskom Novom Selu. No u Gradskoj upravi su kategorični. Prema Zakonu o komunalnim aktivnostima prva briga lokalne samouprave je gradski i međumesni saobraćaj. „Do sada se za subvencionisanje ATP-a izdvajalo preko 300 miliona dinara. Ove godine je postavljen projektni zadatak da kako god znaju, da li racionalizacijom zaposlenih ili polazaka, prepolove iznos subvencije. Sve drugo je neodrživo za budžet. Mi plaćamo kredit za 12 novih autobusa nabavljenih prošle godine i ovih deset polovnih. To je sve ulaganje grada sa zadatkom da se poboljša kvalitet usluge ATP-a. Moramo da ekonomišemo, a ako se autobusom u ponoć vozi desetak putnika, to je neisplativo. No, ta odluka je na proceni tržišta gradskog prevoznika”, kategoričan je gradonačelnik Pančeva Saša Pavlov.

Dokaz četvrt veka trajanja Republike Srpske
Užice – Nedeljko Čubrilović, predsednik Narodne skupštine Republike Srpske, otvorio je u Istorijskom arhivu u Užicu izložbu „25 godina Narodne skupštine Republike Srpske (1991–2016)”.
Ova postavka Arhiva RS dokumentima, fotografijama, novinskim zapisima (tu su i tekstovi iz „Politike”) svedoči o osnivanju i radu parlamenta srpskog naroda u Bosni i Hercegovini: od proglašenja skupštine srpskog naroda u BiH u Sarajevu 24. oktobra 1991. preko odluke o proglašenju Ustava Srpske Republike BiH 28. februara 1992. i nadalje kroz rad svih devet dosadašnjih saziva tog zakonodavnog tela. Užice, s čijim arhivom godinama Arhiv RS blisko sarađuje, prvi je u nizu gradova Srbije, gde se ona predstavlja.
– Republika Srpska je, vidi se iz izložbe, osnovana pre početka ratnih dešavanja i nedaća na prostorima BiH. Danas ne daju Republici Srpskoj da obeležava svoj dan, smeta im što se taj datum poklapa sa Svetim Stefanom, slavom koji veliki broj Srba obeležava. Međutim, to im nije cilj: žele da pokažu kako Republika Srpska nije postojala u vreme ratnih dešavanja, kako je nastala nekim mirovnim sporazumom. A ja ću vas podsetiti da je ona samo verifikovana u Dejtonu, sa svim elementima državnosti. Kroz svih ovih devet saziva, koliko ih je Skupština RS imala, uvek je po nekoliko puta bio „dan de”, uvek imamo neka rešenja, uglavnom nametnuta, gde srpski narod pokušava da sačuva ono što mu zaista pripada kao konstitutivnom u BiH. Ja neću da kažem da je Bosna i Hercegovina slučajna tvorevina, kao što neki naši političari govore, ali svakako bude li se nastavilo sa ovim pritiscima na Republiku Srpsku i pojedine konstitutivne narode u BiH, opstanak Bosne i Hercegovine će biti upitan, bez obzira na pritiske velikih sila – rekao je Čubrilović i zahvalio Srbiji što je sve ove godine, bez obzira na rukovodstva i političke opcije, uvek bila podrška, često i jedina, za opstanak Republike Srpske.

Priznanje najboljem vatrogascu i policajcu južnog Banata
Pančevo – U znak zahvalnosti za profesionalizam, izuzetno zalaganje, timski rad i požrtvovanje, pokazane u protekloj godini Južnobanatski upravni okrug dodelio je plakete najboljem vatrogascu – spasiocu Dušku Mihajloviću i policajcu Radošu Buriću. Ovo je prvi put, naglasila je Danijela Lončar, načelnica okruga, da region na ovakav način vrednuje godišnji rad i odaje počast profesijama koje su nesvakidašnje.
„To su profesije koje traže mnogo više – snagu, stabilnost, odvažnost, posvećenost, stručnost, entuzijazam, hrabrost do kraja i spremnost da se brzo reaguje u teškim situacijama, a u prethodnoj godini najviše su se istakli i pokazali Mihajlović i Burić. Tragajući za najboljima, i u pančevačkoj vatrogasnoj jedinici i policijskoj upravi dobili smo isti odgovor – radi se o izuzetnim profesionalcima koji ličnim radom daju primer svojim kolegama, kako bi trebalo i kako se može. To su ljudi koji su uvek prvi, spremni, da kako bi spasli tuđe, žrtvuju svoj život. Hvala im za ono što su učinili za svoje profesije i za sve građane”, rekla je Danijela Lončar.
Za komandirom odeljenja Vatrogasne spasilačke jedinice Pančevo Dušanom Mihajlovićem je 17 godina rada, a dodeljeno priznanje i zvanje doživljava kao ličnu satisfakciju za trud mada, kako je izjavio primajući plaketu, misli da posao vatrogasca nije stvar pojedinca već pitanje timskog rada.
Najbolji policajac okruga Radoš Burić, inspektor Odeljenja kriminalističke policije PU Pančevo i vođa Grupe za suzbijanje razbojništava, rekao je da su nastavljeni rezultati Uprave iz prethodne godine, kako u pogledu smanjenja, tako i u procentu rasvetljavanja ukupnog broja izvršenih krivičnih dela, a da njemu lično priznanje znači motivaciju za još bolji rad.

Čuvari tradicije vinogradara
Prokuplje – Tradicionalnim odlaskom u vinograde i orezivanjem prvog čokota, već dvadeset pet godina zaredom prokupački vinogradari kao svoju slavu obeležavaju Svetog Trifuna, zaštitnika vinogradara. Pedesetak ljubitelja vinograda i vina okupilo se kako bi proslavili ovaj dan.
Obeležavanje slave počelo je u prostorijama Udruženja vinogradara „Toplica” a nastavljeno u vinogradima, gde se uz čašicu grejane rakije i tradicionalni vinogradarski doručak razmenjivalo iskustvo o uzgoju ove kulture. Usledilo je rezanje i osveštanje vinove loze, kako bi se na taj način osigurala rodnost i ove godine. Uz pesmu o vinogradu koja je odzvanjala poljem orezan je prvi čokot.
– Prošle godine je rodilo dobro, neka ove bude još bolje – rekao je predsednik prokupačkih vinogradara Slobodan Stanković. On podseća „da su vinogradi gospoda koja traži slugu” jer kako tvrdi treba mnogo posla i truda uložiti da bi vinograd dobro rodio i očuvao rod.
– U nekom ranijem periodu, mnogi su pokrčili vinograde i zasadili neke druge kulture, koje je jednostavnije održati i gde se može lakše i brže zaraditi. Ipak raduje činjenica da sve veći broj poljoprivrednika ponovo sadi vinograde, što pokazuje i podatak da je od 2010. godine do danas zasađeno preko 180 hektara novih čokota vinove loze – dodaje Stanković.
Inače, nekada je Toplički kraj bio poznat po zasadima vinove loze, a šezdesetih godina pod zasadom ove kulture bilo je preko 5.000 hektara. Odavde potiče i jedna od najpoznatijih sorti grožđa „prokupac”. Domaćin ovogodišnje vinogradarske slave je Jelena Simonović, advokat iz Prokuplja.

Bajmočani uginule životinje bacaju uz put
Subotica – Uz put Subotica–Sombor u naselju Bajmok, ružna slika: ostaci uginulih domaćih životinja gomilaju se uz ogradu bivšeg stočnog groblja. Arpad Kiš, predsednik Udruženja seljaka Subotice podelio je mučne fotografije tvrdeći da je to rezultat situacije da ni u Subotici ni u okolnim naseljima nije rešen problem odnošenja uginulih životinja. Zbog toga meštanima nije ostalo drugo nego da ih donose i bacaju na mestu bivšeg stočnog groblja, a za ostalo se, tvrdi Kiš pobrinu lisice i psi lutalice.
„Na tom mestu su nekada sakupljane uginule životinje i nošene u kafileriju „29. novembra”. Kako fabrika godinama više ne radi, mesna zajednica je u ranijem periodu uspevala nekako da obezbedi čoveka koji je ovde zakopavao životinje i prostor dezinfikovao krečom. Od prošle jeseni, to više niko ne radi, a meštani po navici donose i krupne i sitne životinje”, kaže Kiš za „Politiku”.
On tvrdi da je slična situacija i u drugim prigradskim naseljima i da grad ne vodi dobro računa o tom problemu. Još 1. jula 2014. godine stupila je na snagu uredba koja reguliše postupanje sa uginulim umatičenim grlima goveda, svinja i ovaca, a koja predviđa da stočar mora da ih „razduži na legalan način”. Od lokalnih samouprava se uredbom traži da imaju posebno vozilo, hladnjaču za skladištenje i kafileriju. Pre više od godinu dana grad je posao odnošenja uginulih domaćih životinja, sa poljoprivrednih farmi i od odgajivača, poverio službama JKP „Čistoća i zelenilo”, a farmeri nemaju primedaba na njihov rad. Veselin Šuković, tehnički direktor „Čistoće i zelenila” kaže da se ovaj posao, često veoma naporan za radnike koji ga obavljaju, odvija po utvrđenoj proceduri.
„Po nalogu Sekretarijata za poljoprivredu izlazimo do farmi i poljoprivrednika i uklanjamo uginule domaće životinje. Pre toga, nadležni veterinar konstatuje uginuće, sačinjava se zapisnik, uklanja, odnosno odjavljuje ušna markica, jer su uvek u pitanju umatičena grla. Mi svakodnevno imamo takve intervencije, a kada je to predato nama u nadležnost u svega tri meseca izneli smo sa farmi 80 tona uginulih domaćih životinja. Odnosimo ih na stočno groblje koje je formirano iza prečistača otpadnih voda, a o kojem brine posebno preduzeće izabrano na tenderu” objašnjava Šuković.
Uočljivo je da domaće životinje odložene uz ogradu placa u Bajmoku nisu obeležene ušnim markicama, te se prema tome ne radi o umatičenim grlima, a po svemu sudeći sami meštani su formirali ovu divlju deponiju. Prema nezvaničnim podacima, bivše stočno groblje u naselju, sada je privatna parcela, čiji vlasnik je zatvorio pristup, ali meštani se ne obaziru na to, već uginule životinje ostavljaju uz ogradu. Komunalna inspekcija zna za ovaj problem, međutim, za sada nema rešenja za njega.

Filum u Domu vojske od jeseni
Kragujevac – Hoće li se Filološko-umetnički fakultet (Filum) skućiti u Domu vojske? Ovo pitanje se u Kragujevcu postavlja nekoliko godina. „Tek sa dolaskom Zorana Đorđevića na mesto ministra odbrane, stvari su pokrenute sa mrtve tačke, ali o detaljima tek treba da se dogovorimo”, kaže rektor Univerziteta u Kragujevcu Nebojša Arsenijević. I dodaje: „Ako se nešto u međuvremenu ne pokvari, Filum bi mogao da se useli u Dom vojske do početka nove školske godine”.
Na kragujevačkom Filumu nam je rečeno da imaju spremljen elaborat o rekonstrukciji zapuštenog objekta, a ovaj fakultet je pre tri godine konkurisao za sredstva koja su potrebna da bi se Dom vojske prilagodio potrebama nastavnika i studenata. Od nadležnih je traženo 120. 000 evra, ali Ministarstvo prosvete nije uspelo da realizuje projekat, pošto je Ministarstvo odbrane zahtevalo da ono vodi posao i bira izvođača radova.
Inače, o razmeni i eventualnoj kupovini vojne imovine u Kragujevcu koja je u Master planu, grad i Ministarstvo odbrane su pregovarali više od decenije – bezuspešno. Rešenje problema je konačno na vidiku, posle saglasnosti koju su postigla ministarstva odbrane, prosvete i državne uprave. Mediji prenose da su se ministri Đorđević, Šarčević i Brnabićeva dogovorili o ustupanja tri vojna objekta državnim univerzitetima. Reč je o kasarnama „Filip Kljajić” u Nišu i „Arčibald Rajs” u Novom Sadu, te Domu vojske u Kragujevcu, objektu koji se ne koristi gotovo 15 godina.
Od Nato bombardovanja se, praktično, ne koristi ni kasarna „Vojvoda Radomir Putnik” koja se nalazi preko puta Doma vojske, u centru grada, u Ulici kneza Miloša. U kasarni je samo nekoliko vojnika koji održavaju krug, a stare zgrade, teško oštećene u bombardovanju, nisu više upotrebljive. Ovi vojni kompleksi zauzimaju oko 10 hektara u samom srcu Kragujevca, ali lokalna samouprava nikako nije uspevala da se dogovori sa Ministarstvom odbrane, pre svega zbog previsoke cene.
Prema poslednjoj proceni Poreske uprave, za kasarnu, koja se prostire na oko osam hektara, trebalo je izdvojiti više od 30 miliona evra, a za Dom vojske, koji je izgrađen na oko dva hektara, više od osam miliona. Grad, jednostavno, nije imao novca, pa se čekalo na spasonosnu odluku Ministarstva odbrane o ustupanju dela vojne imovine.
Ipak, ostaje da se vidi kako će ova transakcija biti realizovana: koji će deo Filuma, fakulteta sa tri odseka i oko 2.000 studenata, preći u Dom vojske i ko će finansirati rekonstrukciju ruiniranog objekta koji nije ni građen za potrebe jedne visokoškolske ustanove.
U Dom vojske će, najverovatnije, preći studenti sa filološkog i muzičkog odseka, dok bi studenti sa primenjene i likovne umetnosti mogli da se usele u objekte Vojno-tehničkog zavoda koji, takođe, treba da se prilagode njihovim potrebama. U aprilu 2016, prilikom susreta predstavnika grada i Ministarstva odbrane, rečeno je da bi Univerzitet u Kragujevcu mogao da uloži 11 miliona dinara u sređivanje Doma vojske, a krajem prošle godine ministar prosvete Šarčević je izjavio da će „naći način da se obezbedi deo sredstava neophodnih za prilagođavanje objekta potrebama obrazovanja”.
Filum je, inače, podstanar još od osnivanja 2002. Dekanat je u zgradi Druge gimnazije, a nastava se i sada odvija na nekoliko različitih lokacija u gradu. Zakup prostora skupo je koštao ovaj fakultet, a sasvim je moguće da će zakup morati da plaća i pošto se useli u Dom vojske. Način korišćenja tog objekta tek treba da se utvrdi.
Dom vojske ima oko 6.000 metara kvadratnih, a osim samog objekta koji je nekada služio za odmor i razonodu vojnika, u okviru kompleksa su još bazen, nekoliko sportskih terena i bina na otvorenom.
Pre nekoliko godina pričalo se da će kragujevački Filum dobiti svoju zgradu, a grad je u jednom trenutku obećao 100 miliona dinara za početak gradnje. Ta ideja, međutim, nije realizovana, a zbog nedostatka adekvatnog prostora, na Filum su svojevremeno „bacali oko” i neki susedni gradovi koji su bili spremni da udome ovaj fakultet.

Labudovi doneli ptičiji grip kod Velikog Gradišta
Veliko Gradište – Uprava za veterinu proglasila je obalu Dunava kod naselja Vinci nadomak Velikog Gradišta, zaraženom od ptičijeg gripa, u poluprečniku od tri kilometra. Područje u poluprečniku od deset kilometara proglašeno je ugroženim od ove zarazne bolesti – avijarne influence kod divljih ptica, u ovom slučaju labuda, saopštio je Štab za vanredne situacije opštine Veliko Gradište.
Radi suzbijanja i iskorenjivanja ptičijeg gripa naloženo je da se domaća živina u ovim područjima drži zatvorena, zabranjen je promet živine, ptica i pernate divljači u narednih petnaest dana, kao i održavanje sajmova, izložbi, takmičenja ptica.
Nije dozvoljeno ni naseljavanje lovišta pernatom divljači, a veterinarske nadležne službe vršiće aktivan nadzor gazdinstava. Pojačane su i druge sigurnosne mere, uključujući i dezinfekciju.
Nadležni apeluju na građane da svaku promenu zdravstvenog stanja i povećan procenat uginuća živine, kao i eventualna uginuća divljih ptica, posebno selica, odmah prijave veterinarskoj službi, inspekciji i lokalnom kriznom štabu.
Beli lepotani koje je ledeni januarski talas doneo Dunavom iz krajeva hladnijih od Srbije, prava su atrakcija u gradovima kroz koje prolazi ova velika reka.

Novo bauhaus srce
Malo je poznato da je moderni, mediteranski grad Tel Aviv u Izraelu jedinstven u svetu po tome što ima oko 4000 zdanja, svedenih i jasnih linija, izgrađenih u bauhaus stilu. Sazdali su ih tridesetih godina prošlog veka nemački arhitekti jevrejskog porekla, a mnoga od njih su 2003. uvrštena na Uneskovu listu svetske kulturne baštine.
Zahvaljujući Bauhaus centru iz Tel Aviva naša publika je dobila priliku da do 18. februara u Mikser hausu pogleda putujuću izložbu fotografija pod nazivom „Očuvanje i obnova: Bauhaus i zgrade međunarodnog stila u Tel Avivu”, koju čini izbor najreprezentativnijih građevina u ovom minimalističkom stilu. Na fotografijama se mogu videti renovirane zgrade uz fotografije njihovih pređašnjih stanja i arhitektonskih planova. Postavku je kao deo festivala „Iz Izraela s ljubavlju” upriličila ambasada Izraela, povodom četvrt veka od obnavljanja diplomatskih odnosa Srbije i Izraela.
Bauhaus je kao visoka škola graditeljstva i umetničkog oblikovanja nastala 1919. u Vajmaru, pod rukovodstvom arhitekte Valtera Gropijusa, s ciljem ostvarenja jedinstva svih likovnih umetnosti u arhitekturi i njenog povezivanja sa praktičnim životom. U radu škole učestvovali su izuzetni stvaraoci i umetnici poput Oskara Kokoške, Vasilija Kandinskog i Paula Klea. Škola se seli iz Vajmara 1925. u Dasau, gde je godinu dana kasnije dovršena sad već kultna zgrada Bauhausa, po projektu Gropijusa i ona je prelomno delo moderne arhitekture. Škola se ponovo seli 1932. u Berlin, ali je zbog internacionalizma i brige o čoveku nacisti zatvaraju, a mnoge čuvene arhitekte su se tada iselile u SAD , Kanadu i Izrael. Bauhaus je inače unapredio zanatsku proizvodnju do umetničkog nivoa i razvio industrijski dizajn.
Kurator izložbe dr Miha Gros, jedan od osnivača i direktor Bauhaus centra u Tel Avivu, za „Politiku” kaže:
– Naš cilj sa ovom izložbom i katalogom bio je da pokažemo našoj lokalnoj publici da su obnove vredne truda. Mislimo da ovo može da ohrabri vlasnike zgrada u Belom gradu Tel Aviva da investiraju u renoviranje. Modernizam zapravo nije „star” za naša lokalna shvatanja, pošto su ljudi ovde navikli na hiljadu godina staro nasleđe. Zato je naš posao da pokažemo da su „nove” kulturne baštine podjednako bitne i da zaslužuju zaštitu. Proces restauracije počeo je pre oko 20 godina, ali tek u poslednjih nekoliko godina to može da se oseti u samom gradu. Sve više zgrada se renovira, tako da je Tel Aviv u renovirajućem bumu. Ne postoje jasni podaci koliko zgrada je renovirano do sada, ali procenjujemo da je to nekih 1500 od 4000. Izložba je prikazana prošlog novembra u Lajpcigu, dalje ide za Holandiju i Jermeniju.
O tome šta je doprinelo da bauhaus stil snažno zaživi na ovom tlu i koliko je uticao na industriju Izraela, Gros kaže:
– Bauhaus zgrade su građene od 1930. do 1948. godine, a arhitekte su dolazile iz svih delova sveta. Možemo naći veoma veliki uticaj Le Korbizjea, Eriha Mendelsona i poslednje, ali ne i najmanje bitne bauhaus škole iz Nemačke. Bauhaus arhitekturu možemo naći u čitavoj zemlji: Jerusalimu, Haifi kao i Jafi i malim kibucima od severa ka jugu zemlje. Napravili smo i nekoliko publikacija na ovu temu. Arhitektura je uklopljena u lokalnu klimu i ima svoj staromodni šarm. Predstavlja početak modernog Tel Aviva, i nalazi se u srcu grada zvanom beli (u svetskim metropolama se to obično naziva stari grad). U Belom gradu postoje mnogi restorani, kafići, bioskopi, pozorišta, plaža.
Bauhaus je nakon dolaska nacista na vlast označen kao nenemačka umetnost i kritikovana je njegova modernost. Uticao je ne samo na arhitekturu, gde je insistirao da nestanu granice između funkcije, konstrukcije i dekoracije, već i na štamparstvo, fotografiju, izradu nameštaja, keramike, tekstila. O tome koje su danas delatnosti Bauhaus centra u Tel Avivu i da li su umetnici podstaknuti da rade „varijacije na temu”, odnosno da se osvrnu na bauhaus iz današnjeg ugla, dr Miha Gros kaže da je cilj  Bauhaus centra da pokaže ogromnu oblast modernizma i njen uticaj na život, kao i na dizajn i proizvodnju.
– Naš centar ima sopstvenu izdavačku kuću koja je posvećena lokalnoj arhitekturi. Takođe pravimo postere, mape, razglednice itd. Ohrabrujemo mlade dizajnere da uključe jezik modernizma u savremenu umetnost. Takva dela se prodaju u samom centru, gde se održavaju umetničke izložbe. Izlažemo u našoj galeriji i dela modernizma iz drugih krajeva sveta – kaže Gros.
Podsećamo našeg sagovornika da je jednom prilikom izrazio uverenje da će ovaj centar jednog dana moći da predstavi na nekoj sličnoj izložbi, čitav Beli grad obnovljen i očuvan.
– Ova rečenica je veoma optimistična – kaže Gros i dodaje:
– Ne verujem da ćemo uspeti da završimo renoviranje celog Belog grada u našem životnom veku. Naredni bitan korak u obnovi jeste oživljavanje tradicionalnog Dizengof kruga. Ovaj veliki trg je simbol bauhaus arhitekture, sve zgrade pripadaju ovom stilu i to je verovatno jedini takav trg na celom svetu. Renoviranje ovog mesta je počelo pre mesec dana i mislimo da će biti završeno za oko godinu dana. Tada će Tel Aviv imati ponovo bauhaus srce, koje će kucati i privlačiti turiste, a Beli grad će dobiti pravi bauhaus dragulj.

Preambiciozan scenski zalogaj
Polazeći od „Mister dolara” (1932), Nušićeve komedije situacije umešane sa komedijom naravi, korenitog kritičkog odnosa prema skorojevićima koji ne biraju sredstva da se domognu novca i visokog društvenog položaja, autor adaptacije teksta i reditelj Vladimir Lazić izgradio je znatno razgranatiji scenski tekst (tekst songova i dramaturg Željko Mijanović). On uključuje i likove iz drugih Nušićevih komada, na primer iz „Pokojnika” (Pavle Marić, Spasoje Blagojević) i „Sveta” (Sima Jeremić), dok je njegovo razrešenje drastično drugačije u odnosu na originalni tekst, mračnije je i beznadežnije, u saglasju sa osobenostima našeg vremena. Umesto da se Matkovićeva ujdurma otkrije, vraćajući ustalasani poredak u pređašnje stanje, što je slučaj kod Nušića, u predstavi dolazi do surovog epiloga, vrtoglavog političkog uspeha Mister dolara. Osnovna ideja ovakvog razrešenja je provokativna i opravdana, ali je u celini nedovoljno spretno ostvarena. Tok dešavanja, naročito u trećem, poslednjem činu je zbrzan, previše toga se desilo, pa je u predstavi nastao utisak o zgužvanoj naguranosti događaja.
Ambiciozna razgranatost sadržaja scenskog teksta u predstavi je još više došla do izražaja zbog složenosti žanra mjuzikla, isprepletenog izvođenja dramskih, muzičkih i plesnih partija, pa ima mnogo uspona i padova u dinamici igre. Takođe, stilski je neusaglašen spoj prvog i drugog dela predstave. Prva dva čina su kitnjasta i naivnija, dok je treći ogoljen i taman, pri čemu nije bio pripremljen teren za takvo naglo stilsko skretanje. U trećem činu se uvodi i interakcija sa publikom, projekcija kratkog filma itd. Stilska heterogenost može da bude i te kako scenski intrigantna onda kada postoji odgovarajući temelj za nju, na primer kroz postojano, višeznačno igranje sa različitostima. Ovde takvog temelja nema, ne postoji to plodno tlo samosvesne i višeslojne igre, u okviru koje je stilska eklektičnost prirodna, zbog čega sudar različitih oblika i stilova igre u predstavi deluje neskladno. U vezi sa time, u ukupnoj scenskoj postavci su najproblematičnije dramske scene u prva dva čina, zato što su vrlo naivno, ograničeno, jednoznačno ostvarene. Fali im scenske izazovnosti i burleskne sočnosti bez koje likovi blistavog humoriste Nušića nisu istinski nušićevski.
Izvođenje songova i plesnih segmenata podiže živost igre, mada je koreografija (Milica Cerović) mogla da bude osmišljenija, spretnija. Na muzičkom planu takođe ima svega i svačega, od džeza, preko evergrina, do narodne muzike, te se može reći da je on reprezentativni odraz predstave, neusaglašenog spleta različitih stilova (kompozitor Ninoslav Ademović, kompozitor tri songa, muzički aranžer i dirigent Aleksandar Sedlar).
U pogledu glumačke igre, najupečatljivija je Dušica Novaković u ulozi novinarke Koke, zbog izuzetne ležernosti nastupa, glatke superiornosti, i u dramskom i u vokalnom smislu (posebno je pamtljiv njen song „Ljubav”). Ona sa lakoćom predstavlja postepene Kokine transformacije, rezultat sticanja društveno-političke moći – od pomalo trapave, poslušne novinarke neuglednog imidža, do samouverene ajkule, autoritativne, izazovne vamp pojave (kostimograf Vanja Popović, scenograf Aleksandar Veljanović). Marko Gvero u ulozi Žana je doneo osobenu dopadljivost zbunjenog konobara koji se na početku ne snalazi u ulozi novopečenog bogataša, ali sa podivljalim rastom njegove političke moći postaje odlučan lider. Takođe je markantan nastup Žarka Stepanova, u ulozi sina bogatog trgovca, zatim Ane Zdravković u šarmantnom liku Mađarice Mariške, komički efektnom zbog jezičkih nesporazuma, kao i Dušan Kaličanin u neverbalnoj, a fizički delikatno izražajnoj ulozi starlete Lulu.
Polazna ideja ovog trosatnog mjuzikla, građenje značenjski dopunjenog čitanja Nušićevog „Mister dolara”, kao kritičkog odraza naše estradno-političke stvarnosti nedvosmisleno je inspirativna. Zato je posebna šteta što je u njegovoj scenskoj realizaciji mnogo vrednosnih skokova i survavanja koji u totalu vape za svođenjem na skladniju celinu.

Nemačka je, umesto Amerike, danas zemlja snova
67. BERLINALE
Berlin – Još u ušima odzvanjaju ovacije kojima je pre deset godina na Berlinalu bio dočekan i ispraćen film „Irina Palm” Sama Garbarskog, sa Merijen Fejtful i Predragom Mikijem Manojlovićem u glavnim ulogama. Garbarski se vratio na berlinski crveni tepih da bi u 67. festivalskom izdanju, u okviru glavnog programa, ali van konkurencije, predstavio film „Baj, baj Nemačko” i ponovo dotakao srca gledalaca.
Reč je o crno-humornom filmu o grupi Jevreja koji su preživeli holokaust i koji su se po oslobođenju našli u američkom izbegličkom kampu za raseljena lica u Hamburgu. Ovo je i istinita porodična priča pisca Mišela Bergmana ispričana u njegove dve knjige na osnovu kojih je nastao ovaj film. Filmska priča o Davidu Bermanu (u tumačenju nemačkog glumca Morica Blajbtroja), jednom od „srećnika” holokausta. Čoveku koji je preživeo zahvaljujući tome što je sjajno pričao viceve, zasmejavao i naciste, tako obezbedio sebi relativno povlašćen položaj u logoru, ali i stekao neizbrisiv osećaj krivice...
U ekskluzivnom razgovoru za „Politiku” u hotelu Sofitel na Kudamu, u kojem se svake druge godine u Berlinu održava proslava posle dodela „evropskih oskara”, Sam Garbarski govori o saradnji sa glumcima, razlozima za snimanje ovakvog filma i činjenici da, iako Poljak, nikada nakon odlaska nije ponovo kročio u Poljsku...
Ipak, da počnemo razgovor prisećajući se vaše saradnje sa Mikijem Manojlovićem?
Obavezno! Šaljem mu pozdrave! Ne možete da verujete kakva je to saradnja bila! Naravno da znate kakav je on veličanstveni glumac, to sam i ja znao pre nego što smo se sreli, ali ono što je usledilo tokom snimanja nisam očekivao. Miki je postao deo mog života, deo svakodnevnog zadovoljstva i van snimanja. Jer, nas dvojica smo svako veče išli zajedno da gledamo televizijske prenose fudbalskih utakmica, provodili noći zajedno. On je i na snimanju i van snimanja učinio da se ja osećam opušteno kao da sam na godišnjem odmoru. Neverovatan čovek. Miki, volim te!
A kako je sada bilo raditi sa Moricom Blajbtrojem?
Potpuno drugačije. Moric je veoma dobar glumac, njegov talenat je ogroman, ali to je bila potpuno drugačija vrsta odnosa. Rekao bih – uzajamno podržavajući odnos između reditelja i glumca. Ono što je sa sobom doneo Moric jeste dubina s kojom je gradio lik Davida Bermana.
Davidova priča je istinita i kao takva ispričana i u knjizi Mišela Bergmana, ali koliko je od toga ušlo u film?
I Mišel i ja stvorili smo taj filmski lik spojivši sećanja iz dve knjige, ali mu je Moric Blajbtroj dao čitavu skalu osećanja i maksimalno ga oživeo kako bi njegova sudbina danas bila pred očima gledalaca.
Tema holokausta, stradanja Jevreja i preživelih poslednjih godina je ponovo sve češća na filmskom platnu, šta mislite zašto?
Istorija se ciklično ponavlja, nažalost živimo u veoma lošem vremenu, izbeglička aktuelnost, masovno izmeštanje ljudi, stradalnička realnost i velika patnja ponovo su tu oko nas kao da iz istorije ništa nismo naučili. To je sigurno jedan od razloga. U slučaju filma „Baj, baj Nemačko” ova tema je tema Mišelove knjige koju mi je dao da pročitam, ukazavši mi poverenje da je ekranizujem. Mislim da je on pomislio da bi njegova porodična priča veoma lako mogla da bude i moja. I nije pogrešio.
Kada to pominjemo, vi ste Poljak koji je odrastao u Nemačkoj i koji već dugo živi u Belgiji, dakle i za vas se može reći da ste raseljeno lice?
Da, to jeste moja životna sudbina. Kada su stigli u Nemačku, u Minhen, moji roditelji su dobili izbegličku ličnu kartu, na kojoj je jasno bilo označeno da su raseljena lica. Ja sam rođen u Poljskoj, ali u mojim dokumentima stoji da sam rođen u Nemačkoj. Život me je odveo u Belgiju, snimao sam na francuskom, na engleskom jeziku filmove iz kojih najčešće stoje producenti iz Luksemburga...
Onda da kažemo da ste pravi Evropljanin?
Ne znam šta bih na to rekao. Nikada nisam razmišljao o pripadnosti nečemu što bi se možda nazivalo evropska nacija. Nisam siguran da tako nešto može da postoji. Međutim, ono što bez sumnje postoji jeste toliko mnogo sjajnih umetničkih dela, filmova, knjiga, slika koje su stvorili različiti evropski autori, a koji su imali presudan uticaj na mene.
Da se vratimo filmu i načinu na koji ste se bavili osećajem krivice koji se javljao kod svih koji su preživeli holokaust, dok njihova porodica ili prijatelji nisu?
Da, taj osećaj krivice je stalni pratilac preživelih i o tome se Mišel Bergman tako delikatno bavio u svojoj knjizi, jer je taj osećaj postojao i kod njegovog oca, koji je uprkos svemu ipak ostao u Nemačkoj. Posle rata i tako strahovitog stradanja čak četiri hiljade Jevreja nastavilo je da živi u Nemačkoj. Jedan od motiva Mišelovog oca bio je da svojim ostankom stalno izaziva kod Nemcima osećaj krivice. S druge strane, smatrao je da je Nemačka u kojoj je i rođen oduvek bila i njegova zemlja.
U vašem ostvarenju stanovnici izbegličkog kampa za preživele svi redom žele da odu u Ameriku, zemlju snova i slobode, novog života. Da li je Amerika i danas toliko privlačna?
Posle Drugog svetskog rata zaista je tako bilo. Amerika se doživljavala kao sigurna, otvorena zemlja u kojoj je moguće početi novi život, što dalje od razorenih domova i izgubljenih života. A, danas? Čini se da je mnogo više od Amerike privlačnija Nemačka. Nemačka je danas za mnoge stradalnike ta zemlja snova. Uređena, sigurna, mirna, otvorena i spremna da prihvata ljude u nevolji.
Vaš film je iznad svega pun humora?
Humor je najbolji lek. A taj humor u filmu proizilazi iz činjenice da Jevreji umeju da se šale na sopstveni račun i da imaju taj istančani osećaj za samoironiju. Jevrejski humor nije toliko smešan, u smislu da se „iskidate” od smeha. Taj humor je više filozofski nego smešan. Baziran je na samoironiji i na tome da ne treba sebe uzimati suviše ozbiljno u teškim situacijama i trenucima kada ništa ne možete da promenite.
A možete li vi da promenite činjenicu da ste Poljak koji se nikada nije vratio u Poljsku?
Možda. Verovatno će jednog dana i do toga doći. To je suviše komplikovana porodična priča. Pre nekoliko godina bio sam pozvan od strane festivala u Varšavi da dođem i budem gost. Organizovali su za mene i posetu mesta gde su rođeni moja majka i otac. I šta se desilo? Dva sata pred put avionom dobio sam temperaturu 41 i nisam mogao da mrdnem. U pitanju je bio virus, ali mnogi su posle to tumačili mojom podsvešću. Nešto u meni mi ne da da tamo odem. A govorim tečno poljski jezik, jer se na njemu razgovaralo u mojoj kući.

Mi ne idemo nikud i ne radimo ništa
Prozapadne opozicione stranke koje organizuju proteste nikako ne žele da se oprobaju na izborima nakon što su već deset puta okupili svoje pristalice na ulicama.
Nesvakidašnji zahtev dela opozicije da se nikako ne raspisuju izbori politički je fenomen kakav se retko može videti u svetu, ali u Srbiji je izgleda i to moguće. Samo u Srbiji postoji opozicija kojoj nije cilj dolazak na vlast ili bar ne dolazak na vlast na izborima.
Tokom jučerašnje protesne šetnje imali smo priliku da ovo čujemo od predsednika Demokratske stranke Zorana Lutovca koji je dao izjavu za televiziju N1 koja je medijski promoter protesta i dela opozicije koji ih organizuje.
Na pitanje reporterke N1 da li misli da su izbori pravi način da se protesti kapitalizuju kako smatraju brojni analitičari, Lutovac kaže da to nije dobra procena.
- Leto je, manje je ljudi na ulicama, to treba raditi kad ste najjači, a ne kad slabite. Najjači ste krajem avgusta ili početkom septembra kad se ljudi vrate sa odmora - rekao je Lutovac.

OVO NEMA NIGDE NA SVETU: OPOZICIJA PRETI VUČIĆU AKO RASPIŠE IZBORE!

N1: Analitičari misle da opozicija treba da kapitalizuje ove proteste. Mislite li da su izbori način?

Zoran Lutovac: Ne, to nije dobra procena! Leto je, manje je ljudi na ulicama, to treba raditi kad ste… pic.twitter.com/gqcZWohz1o
— Detektor laži (@LaziDetektor) July 9, 2023

Po svemu sudeći, okupljenih je zaista sve manje, a deluje da su pristalice prozapadne opozicije morale da napuste Srbiju zbog ,,diktature” i lošeg života te da svoju tugu blaže na plažama primorskih zemalja.
Ipak, Lutovac ne sumnja da će se pristalice vratiti. Samo da se završe letovanja. 
Međutim, ni tada, izbori neće biti tema za ovaj deo opozicije već formiranje prelazne vlade bez izbora, legitimiteta i mimo volje naroda kako je to već viđeno tokom dvehiljaditih.
- Izbori za nas nisu tema. Ako raspišu izbore, imaće građane na ulicama - poručio je Lutovac.

Srpska jedina štiti Ustav BiH i Dejton
Od našeg stalnog dopisnika 
Banjaluka – Republika Srpska nije izvor problema, već mesto na kom se donose odluke koje pozivaju na domaći dogovor i pronalazak rešenja. U Banjaluci nisu izglasani akti o secesiji, već akti koji omogućavaju relaksaciju i koji pozivaju na dijalog i dogovor. Kao što se desilo na nedavnoj sednici dve entitetske vlade, što mi vidimo kao model odnosa za budućnost, rekao je Nenad Stevandić, predsednik Narodne skupštine Republike Srpske. On je u razgovoru za „Politiku” istakao da je već posle tri dana nakon zajedničke sednice vlada Republike Srpske i Federacije BiH došao „doprinos” saradnji naroda i entiteta i od strane Kancelarije visokog predstavnika (OHR).
„Oni su svoje sporne odluke doneli svega tri dana posle sednice na kojoj su započeti domaći dogovori. To sve objašnjava. Ne dozvoljavaju da se sami dogovorimo. Ne odgovara im da se priča o investicijama, o povratku mladih, zapošljavanju i rastu BDP-a”, rekao je on. Govoreći o podeli državne imovine, podsetio je da su jedine granice koje su nacrtane posle Drugog svetskog rata one koje su podelile entitete u BiH. „Te granice su plod međunarodnog ugovora. Šta one dele ako već nisu međudržavne granice? Pa dele imovinu entiteta! Stoga pokušaj osporavanja imovine Republike Srpske u stvari predstavlja svesno izazivanje krize i sukoba.”
 
Utisak je da BiH ulazi u ozbiljnu krizu. Skupština je usvojila dva zakona i njima odbacila odluke visokog predstavnika i Ustavnog suda BiH. Oba zakona suspendovao je Kristijan Šmit. Šta je Srpsku opredelilo na ove korake? 
Nesporno je da je visoki predstavnik generator sukoba i nesporazuma u BiH. To proističe iz činjenice da on nema legalno imenovanje. Po relevantnim rezolucijama SB UN, BiH je bez visokog predstavnika. Jake zemlje, koje ne zavise mnogo od SB UN, progurale su da Šmit sedne u kancelariju visokog predstavnika bez obzira na to što nema legalitet. Zato imamo stvaranje cikličnih krugova krize. Takođe, Ustavni sud BiH je jedina institucija koja ne počiva na dejtonskim principima – konsenzusu dva entiteta i tri naroda. Tamo dominiraju tri stranca, koji zajedno s dva Bošnjaka preglasavaju Srbe i Hrvate. To je izvor svih problema. Sve što je i ranije radila Narodna skupština RS bila je reakcija na odluke koje donose ove institucije. Neverovatno je da Bošnjaci ne žele da imaju još jednog Bošnjaka u Ustavnom sudu, već nastoje da tamo ostane Nemac ili Albanac. To je za nas znak da se sa BiH upravlja spolja, a za druge nada da će strane sudije, kao u ratu strani avioni, doneti prednost Bošnjacima.
 
Odluke Skupštine RS nailaze na ozbiljnu ljutnju na Zapadu. 
Mi moramo ostati jedinstveni i uporni, ne sme biti pukotina među Srbima. Moramo sačuvati odlične odnose sa Srbijom i svoju neutralnost. Imamo otvorene sve komunikacijske kanale, čak i sa zemljama koje nas stalno kritikuju. Mi ćemo nastaviti da nudimo rešenja, koja će uvek biti zasnovana na dejtonskim principima, a to znači da nijedna odluka ne sme da bude doneta preglasavanjem, bez saglasnosti dva naroda i dva entiteta. A upravo su to radili visoki predstavnik i Ustavni sud BiH. Mi to razumemo kao nastojanje da se ovde provociraju krize i sukobi. Na to reagujemo pametno i nećemo dozvoliti da budemo okrivljeni za ono što je neko drugi smislio.
 
Da li je nametanje model po kom dugoročno može disati BiH? 
Ne, naprotiv, to je potpuno glupo, jer u BiH je već ispod 1,5 miliona Bošnjaka, oko milion Srba i manje od pola miliona Hrvata. Niko nikog tu ne može da nadjača i ugrozi. Mogu samo da se stvaraju nepotrebne krize. Razumem frustraciju Bošnjaka zbog percepcije da samo oni nemaju svoju državu. Zato postoji neki prikriveni cilj da se preko geopolitičke osovine – koju ovde drže Amerikanci i Britanci, posredstvom OHR-a i stranih sudija – isposluje neka supremacija Bošnjaka. Ali to ne može i neće ići preko leđa druga dva naroda i može samo silom da se desi. To ne žele ni Hrvati, koji su u zadnje vreme bili zavisni od Srba, i čiju smo poziciju štitili samo zato da ne bismo mi došli na red, a ne zato što smo u ljubavi s onima koji često pokazuju proustaške stavove. Srpska nije osnovana voljom tih sila koji sada rade protiv nje, ali je od njih prihvaćena kao neminovnost. Ipak se nadležnosti Srpske stalno tope i ako se to nastavi biće kao da je nismo ni stvorili i zato je reakcija RS tako odlučna.
 
Dakle, sem brige za državnu imovinu, korake Srpske uslovila je akumulacija nezadovoljstva. Ipak stižu upozorenja. 
Sva briga kojom Dodika žele da predstave kao figuru koja krši Dejtonski sporazum i ustavni poredak velika je laž. Dodik ima poseban stil, ali on je samo alibi da se dovrši posao obesmišljavanja i obezvlašćivanja RS. Manji deo opozicije to ne razume. Pa još daju podsticaj alibiju međunarodnog faktora. Dodik ima veliki politički kapacitet i vuče najveći broj konaca. Ali to je stvar koja pripada političkom spektru. U pravnom spektru ni Dodik ni RS nikada nisu doneli odluke o disoluciji. Nijedna institucija RS nije donela odluku o otcepljenju. Naše odluke treba pažljivo čitati. Mi u njima tražimo da se izaberu sudije Ustavnog suda BiH, jer je tako predviđeno. Ali volje za to nema kod Bošnjaka koji te sudije mogu da koriste za atak na RS. I zato smo tu gde jesmo. Što se imovine RS tiče, kada smo 2012. potpisivali ugovor s nemačkom kompanijom u vezi s izgradnjom energetskih objekata – isti ovaj kakav sad imamo sa Srbijom, jer su Nemci odustali – tada Ustavni sud nije problematizovao imovinu. Nije smeo protiv stranaca, niti su federalni partneri vikali da ne možemo bez njihove saglasnosti. U pozadini je srbofobija, a ne zajednički razvoj.
 
Dakle, odgovornost za krizu smeštate pre svega u Sarajevo i kod međunarodnih predstavnika. 
Pogledajte, na 9. januar su ranije dolazili svi. Sve do momenta kada su stranci odlučili da izazovu krizu. Nakon što su Dan RS proglasili neustavnim, počinje kriza, a mi počinjemo još žešće da ga slavimo. Svetosavska nagrada je takođe problematizovana od Bošnjaka, ali je Ustavni sud odlučio da ona nije uvredljiva. Taj sud je ušao u formu da deli srpske svece. Da procenjuje koji svetac vređa interese bošnjačkog naroda. Pa ih valjda Sveti Sava ne vređa, jer je Srbin, a Sveti Stefan, ipak, vređa. Oni su se upustili i u meritum verskog, društvenog, običajnog i potpuno polupali lončiće.
 
Da li RS nastupa jedinstveno u aktuelnoj krizi? 
Kao osnivač SDS-a i iz kog sam izašao u vreme čudne nacionalne politike u najvećoj stranci opozicije, mogu samo da skinem kapu za poslednje stavove i da kažem da se ta partija ponaša državotvorno. Nadam se da će tako i ostati. Trenutno, SDS je stranka opozicije koja razume razliku između vlasti i države.
Setite se, targetiranje Karadžića nekada je bilo isto kao aktuelno prokazivanje Dodika. Karadžića su najpre oterali u šumu, pa u zatvor, a prethodno su mu garantovali da neće biti procesuiran. Pravili su hajku kako bi od njega napravili kriminalca, lažući da je iz Prijedorske banke odneo tri miliona maraka. Želeli su stvoriti nezadovoljstvo naroda prema njemu, što nije uspelo. Ne verujem ni da će uspeti aktuelni pokušaji po istom principu. Nismo mi društvo koje drugačije živi i radi ili ima drugačije demokratske principe od nemačkog, francuskog ili švajcarskog modela. U vreme evropske cenzure u vezi s ratom u Ukrajini možemo čak reći da smo pet puta slobodniji. U Banjaluci možete da kritikujete i hvalite Putina ili Zelenskog, a u Berlinu i Parizu to ne smete. Udar na RS, sem napada na naše vrednosti, jeste udar i na demokratsko društvo.
 
Neki u poslednjim dešavanjima u RS pronalaze baš uticaj dešavanja u Ukrajini. 
Sukob u Ukrajini ima veze sa situacijom u celom svetu. Pa ima refleksije i na Balkan. Mi u tom ratu ne učestvujemo. Nepoštovanje međunarodnih ugovora je uvek generator koji dovodi do ratova. Nepoštovanje Kumanovskog sporazuma i Rezolucije 1244 izaziva krizu na KiM, jer Srbi nisu dobili svoje bezbednosne snage da ih štite. Minski sporazumi nisu poštovani dok je trajala tortura nad stanovništvom Donbasa. Ako se setimo kako se pred Drugi svetski rat raspalo Veće naroda i kako se danas ljuljaju UN, možemo da povučemo mnoge paralele. Ali mi nigde ne treba da srljamo. BiH treba da se liši ambicije za priključivanje u bilo kakve vojne asocijacije. Ali EU je odlučila da pritisne BiH da se mora opredeliti. Na svu sreću bez mišljenja Srba to se ne može desiti. Blokirali smo pristupanje NATO-u i uvođenje sankcija Rusiji. Srpska može da se ponosi kako tretira ukrajinsku manjinu, koja je ovde najbrojnija. U Prnjavoru živi nekoliko hiljada Ukrajinaca, koji imaju svoje crkve i mi želimo da niko u Srpskoj nema ikakvih problema. To je za nas čast.
 
Verujete li u neka saznanja da se razmatra smena Dodika? 
Mi smo OHR još ranije potpuno pobedili, argumentima i dokazima. Dokazali smo da su svi visoki predstavnici imenovani rezolucijama SB UN. Prezentovaćemo dokumente koji su potpisani između parafa i potpisa Dejtonskog sporazuma, sa takozvane Konferencije za implementaciju mira u Londonu – koja je ustanovila Savet za sprovođenje mira (PIK) i pozvala zvaničnim dokumentima SB UN da potvrdi prvog visokog predstavnika. Dakle, čak i kada bi Šmit smenio Dodika, mi to ne bismo objavili, jer nema legalitet. Ako nema legalitet imenovanja i njegove odluke su nelegalne. Pa kako onda da njegove odluke objavljujemo u „Službenom glasniku RS”? Ovog trenutka, Srpska je ta koja čuva pravni poredak u BiH. Sve akcije iz RS zasnovane su na pravu i to svi dobro znaju. Zato su prešli na drugu strategiju – zloupotrebu Ustavnog suda.
 
Šmit je nametnuo zakon koji inkriminiše one koji ne poštuju njegove, kao i odluke Ustavnog suda. 
Time želi da upotrebi domaće institucije za izazivanje krize. To će opet raditi nametanjem zakona. Oni koji budu prihvatili da sprovode takve zakone mogu da naprave poremećaj mira. Zato je Dodik najavio da će u Nemačkoj tužiti Šmita za lažno predstavljanje, ali i za narušavanje mira, a to je najveći zločin. Mi u RS sem pravnog poretka RS i BiH čuvamo i mir.
 
Posebnu nervozu na Zapadu izazvala je najava suspenzije ingerencije Suda i Tužilaštva BiH i agencije Sipa. 
Jedan šeik je u otporu zapadnjačkoj agresiji rekao da muslimani ne jedu svinjetinu, ali da ako treba da umru od gladi, možda i mogu da ih nateraju na to. Ako naše postojanje bude ugroženo, bićemo prinuđeni da donosimo zakone koji će imati pravni legalitet i koji će se primenjivati na teritoriji RS. A sasvim drugi zakoni će važiti u FBiH. Imaćemo praktično dve zemlje. To ne priželjkujem, već se nadam da će biti pameti u međunarodnim centrima, što uključuje i neophodnu katarzu u EU, koja ovde treba da zameni OHR. Treba da se imenuju domaće sudije i da se sprovode domaći zakoni, te da niko nikome ne koči razvoj.
 
Na osnovu čega tvrdite da se neće dozvoliti da Srbi u BiH budu svedeni na manjinu i podvrgnuti nasilju kao na KiM? 
Teroristički režim koji na KiM ugrožava Srbe često pominje Srpsku, što je za nas veliko priznanje. Kada tvrde da neće dozvoliti RS na KiM, to je potvrda da je Srpska toliko etablirana da joj se ni ćošak ne može odbiti. Niko sem naše skupštine neće donosi odluke u ime nas, niti će imenovati gradonačelnike u ime naših građana tako što će da raspisuje izbore i sa dva-tri odsto izlaznosi priznaje njihove rezultate. A mnogi u Sarajevu bi to voleli. U RS postoje dva veća naselja sa Bošnjacima, Kozarac i Janja, koja uživaju svu našu pažnju, prava i ljubav. Ipak, BiH iz devedesetih i danas nije ista. U Sarajevu nema Srba, svi gradovi su monoetnički u oba entiteta, uz izuzetke Drvara, Glamoča, Grahova i Petrovca u FBiH. Izmaštana multietnička priča je samo lažni građanski model za konačnu supremaciju Bošnjaka.

Bajden: Saudijska Arabija i Izrael daleko su od sporazuma o normalizaciji odnosa
Izrael i Saudijska Arabija su daleko od sporazuma o normalizaciji koji bi uključivao sporazum o odbrani i američki civilni nuklearni program, rekao je predsednik SAD Džozef Bajden u intervjuu za Si-En-En.
Američki zvaničnici su posredovali u pokušaju da postignu dogovor o normalizaciji odnosa između dve zemlje, podseća Rojters.
„Daleko smo odatle. Imamo o mnogo čemu da razgovaramo”, rekao je Bajden.
Izraelski ministar energetike Izrael Kac je prošlog meseca izrazio protivljenje ideji da Saudijska Arabija razvija civilni nuklearni program kao deo bilo kakvog uspostavljanja odnosa između dve zemlje posredstvom SAD.
Bajden je ukazao na odluku Saudijske Arabije, uoči njegove posete kraljevstvu prošlog leta, da otvori svoj vazdušni prostor za sve avio-prevoznike, otvarajući put za više preleta ka i iz Izraela, prenosi Tanjug.

Bajden otputovao na evropsku turneju, posetiće Britaniju, Litvaniju i Finsku
Predsednik SAD Džozef Bajden otputovao je danas na evropsku turneju tokom koje će posetiti Veliku Britaniju, Litvaniju i Finsku, javlja Rojters.
Bajden će večeras stići u London, a narednog dana će se sresti sa britanskim kraljem Čarlsom III, prvi put od kada je krunisan.
On će razgovarati i sa britanskim premijerom Rišijem Sunakom u Dauning stritu.
Sledeća poseta je samit NATO u Viljnusu, u Litvaniji.
Bajden će provesti dva dana u glavnom gradu Litvanije, koja je domaćin godišnjeg samita NATO.
On ćee učestvovati na sastancima sa liderima i održati govor na Univerzitetu u Viljnusu.
Konačna stanica je Helsinki, gde se očekuje da će Bajden u četvrtak proslaviti proširenje NATO sa Finskom kao najnovijom članicom alijanse.
Ova nordijska zemlja je u aprilu postala 31. članica NATO.
Bajdenov savetnik za nacionalnu bezbednost Džejk Saliven rekao je da će Bajdenovo putovanje „pokazati predsednikovo vođstvo na svetskoj sceni”, navodi AP, prenosi Tanjug.

Budi hrabra – reci NE nasilju
Od početka godine čak 22 žene ubijene su u porodičnom nasilju, a među njima se nalaze i dve devojčice. Podaci Centra za podršku ženama govore da je od 2010. godine u porodično-partnerskom odnosu ubijeno više od 330 žena, a statistika svedoči da se svaka treća žena ranije obraćala institucijama sistema za pomoć. Brojke takođe upozoravaju da je u prethodnoj deceniji trećina žena ubijena vatrenim oružjem, a taj trend nastavlja se i u ovoj godini, u kojoj je šest žena stradalo na ovaj način. Statistika koja svedoči da osam od deset žena strada od ruke muža, oca ili brata postaje još bolnija kada se iza nje pomole lica više od 400 dece koja su u poslednjih deset godina ostala bez majki i odrastaju s doživotnim žigom da im je otac ubica – neki od njih nastavili su život s bakama i dekama, drugi odrastaju u hraniteljskim porodicama, a neki mališani detinjstvo provode u domovima za decu bez roditeljskog staranja.
Is­tra­ži­va­nje po­ve­re­ni­ka za za­šti­tu rav­no­prav­no­sti i Pro­gra­ma Uje­di­nje­nih na­ci­ja za raz­voj u Sr­bi­ji (UNDP), ko­je je ura­đe­no na re­pre­zen­ta­tiv­nom uzor­ku od 1.004 že­ne pokazalo je da najveći broj že­na ko­je su po­sta­le žr­tve po­ro­dič­nog ili part­ner­skog na­si­lja ne pri­ja­vlju­je nasilnika iz stra­ha od nje­go­ve osve­te. Po­lo­vi­na njih pri­zna­je da su stid i sra­mo­ta zbog agre­si­je ko­jom su iz­lo­že­ne, kao i spo­zna­ja da ne­ma­ju gde da odu ako od­lu­če da iza­đu iz začaranog kru­ga na­si­lja glav­ni raz­log zbog ko­jeg ne pri­ja­vlju­ju na­si­lje in­sti­tu­ci­ja­ma si­ste­ma.
Studija re­a­li­zo­va­na u okvi­ru pro­jek­ta „In­te­gri­sa­ni od­go­vor na na­si­lje nad ženama i de­voj­či­ca­ma u Sr­bi­ji”, ko­je u part­ner­stvu s Vla­dom Sr­bi­je spro­vo­de agen­ci­je Ujedinjenih na­ci­ja u Sr­bi­ji, ta­ko­đe po­ka­zuje da že­ne naj­ve­će po­ve­re­nje ima­ju u Si­gur­ne žen­ske ku­će, a po­tom u zdrav­stvo, po­li­ci­ju i ver­ske in­sti­tu­ci­je, a naj­ma­nje ve­ru­ju jav­nom tužilaštvu i cen­tri­ma za so­ci­jal­ni rad. Naj­ve­ći broj že­na ko­ji je uče­stvo­vao u ovom is­tra­ži­va­nju na­veo je da su raz­u­me­va­nje i podrška oko­li­ne, od­no­sno po­ro­di­ce i pri­ja­te­lja, ključ­na stvar ko­ja bi ih mo­ti­vi­sa­la da prijave na­si­lje u po­ro­di­ci – ako bi po­sta­le žr­tve na­si­lja, čak 38 od­sto že­na pr­vo bi tražilo podršku od čla­no­va po­ro­di­ce, 28 pro­ce­na­ta njih oti­šlo bi u po­li­ci­ju, dok bi se prijateljima po­ve­ri­lo sve­ga de­vet pro­ce­na­ta že­na.
Iako je veća šansa da neko ko je ekonomski zavisan od nasilnika ostane u nasilnom odnosu, u Sigurnoj ženskoj kući nalaze se i žene koje su na veoma visokim socijalnim položajima i koje su izbačene iz sopstvenog doma, a nasilnik koji je trebalo da završi u zatvoru, pronašao je rupu u zakonu kroz koju se provukao uz pomoć umešnog advokata.
Iskustvo govori da je situacija kada žena reši da ostavi nasilnika po nju najrizičnija – ubistva se dešavaju kada žena konačno „prelomi” i saopšti partneru da ga napušta, a neka istraživanja govore da se femicid obično dešava unutar tri meseca od odlaska žene. Iako stručnjaci apeluju da se mora napraviti veoma detaljan plan zaštite žrtve, dešava se da neka karika u lancu zaštite žrtve, koga čine policija, tužilaštvo i sud, jednostavno ne proceni dobro bezbednosni rizik.
Kako bi se sprečila kategorizacija na „laka” i „teška” ubistva, udruženje „FemPlatz” zahteva od nadležnih da se krivično delo femicida uvede kao posebno krivično delo. Istraživanje koje je uradilo ovo udruženje pokazuje da je u skoro trećini slučajeva femicida sud dosudio kaznu od 10 do 15 godina. „FemPlatz” takođe traži od nadležnih uspostavljanje nezavisnog tela za praćenje femicida, čime će se obezbediti prikupljanje podataka o ubistvima žena koji će biti dostupni javnosti i ujedno unaprediti rad institucija i poboljšati sistem zaštite žena od nasilja.
Mada sta­ti­sti­ka upozorava da sva­ke go­di­ne iz­me­đu 20 i 30 že­na bi­va ubi­je­no u po­ro­dič­nom ili part­ner­skom na­si­lju, ve­li­ki broj njih je i spa­sen za­hva­lju­ju­ći ade­kvat­noj re­ak­ci­ji dr­ža­ve – podaci Ministarstva pravde govore da je to­kom 2022. go­di­ne pro­du­že­no vi­še od 20.000 hitnih me­ra za­šti­te žr­tve i iz­ra­đe­no 19.017 pla­no­va za­šti­te žr­tve, a od 2017, od­no­sno od po­čet­ka pri­me­ne Za­ko­na o spre­ča­va­nju po­ro­dič­nog na­si­lja, pa do po­čet­ka ove go­di­ne iz­re­če­ne su 103.864 hit­ne me­re. Vi­še od hi­lja­du pred­stav­ni­ka pra­vo­sud­nog si­ste­ma bi­lo je na obu­ci i spe­ci­ja­li­zo­va­noj edu­ka­ci­ji o pre­ven­ci­ji po­ro­dič­nog na­si­lja.

I Harvard strepi od veštačke inteligencije
Upotreba veštačke inteligencije jeste fascinantna, sigurno će biti velikih promena u obrazovanju i mi na Harvardu dosta razmišljamo na temu „ChatGPT”, jer ne možemo to da ignorišemo. Studenti definitivno koriste VI u programiranju, ali na američkim univerzitetima i posebno na Harvardu postoji kod časti i potpuno poverenje da student neće čak ni kada radi ispit kod kuće da prepisuje i vara. Dešavalo se da nekada nekog uhvatimo, ali većini studenata je čast da budu na Harvardu i niko neće rizikovati da tu šansu prokocka. To je i najveća razlika u odnosu na naš sistem: nije poenta u bubanju, već da se mladi ljudi zainteresuju da nauče da razmišljaju, da postignu nešto u životu. Ništa mi ne znači da zapamte formulu napamet, mogu da je nađu u knjizi, ja sam na svom kursu rekao studentima da mogu da koriste bilo koji onlajn izvor, kaže na početku razgovora za „Politiku” prof. dr Marko Lončar sa Fakulteta tehničkih i primenjenih nauka Univerziteta Harvard. 
 
Dr Lončaru je ove nedelje u SANU uručena nagrada Fondacije „Prof. dr Marko V. Jarić” za 2019. godinu, što ranije nije bilo moguće zbog pandemije kovida 19. Ova nagrada, koja se u medijima naziva i „Srpski Nobel za fiziku”, dodeljuje se već punih 25 godina za izuzetne rezultate. Prema odluci žirija dr Lončar ju je više nego zaslužio za doprinose u oblasti nanofotonike, primenjene fizike i integrisane optike.
Nismo mogli a da ne pitamo profesora da li zna da je u Beogradu ove godine primljen jedan brucoš na fizici i šta savetuje – kako popuniti klupe na fakultetima prirodnih nauka. Odgovor nas je malo iznenadio:
– Mi imamo sličan problem na Harvardu, jer se tu dolazi zbog prava i medicine i borimo se za studente koji bi da postanu inženjeri, i to inženjeri elektrotehnike. Zato sam moj kurs prilagodio da bude praktičan, da bude više laboratorijskih vežbi, da rade projekte. Moj savet srpskim kolegama jeste da se reformišu studije, da bude više prakse. Ne mora baš sve da se nauči, uvek mogu knjigu da otvore ako im zatreba neka formula.
Svoj put do Harvarda opisuje kao kombinaciju genetike, pameti, sreće i podrške porodice i profesora. Detinjstvo je proveo gledajući oca, inženjera elektrotehnike, koji je radio u vojsci, kako stalno nešto popravlja. Krenuo je tatinim stopama, ali je na kraju odabrao svoj put. Kaže da su presudan uticaj imali fantastični profesori matematike i fizike, prvo u Osnovnoj školi „Svetozar Miletić” u Zemunu, koju je završio kao đak generacije, a potom i u Matematičkoj gimnaziji na programerskom smeru u vreme kada su kompjuteri bili retkost i papreno koštali.
– Fizika me zanimala, ali sam upisao elektroniku na Elektrotehničkom fakultetu. Po završetku studija sam aplicirao za Ameriku jer kod nas gotovo ništa nisam mogao eksperimentalno da radim, neka istraživanja su vrlo skupa i tako sam stigao 1997. do Kal teka i profesora Ćuka. Ali stara ljubav zaborava nema i vratio sam se fizici – priča ovaj harvardski profesor.
Prvi šok je bio kada je shvatio koliko je neverovatno teorijski potkovan u odnosu na američke kolege, ali praksa je bila slaba tačka, zbog nedostatka opreme i materijala na fakultetima u Srbiji u to vreme pogotovu.
– Brzo se čovek navikne na bolje. Tu sam završilo i doktorat. Posle šest godina u Los Anđelesu preselio sam se u Boston, najevropski američki grad i krenuo na postdoktorske studije na Harvardu. U SAD nije uobičajeno da student koji „izuči zanat” na jednom univerzitetu tu i ostane, gledaju da dovode profesore koji donose nešto novo, ali eto ja sam ostao i danas imam svoju katedru i predajem osnove elektrotehnike – priča profesor i dodaje da je na postdoktorskim studijama trenutno jedan student iz naše zemlje. Koliko mu je poznato, na Harvardu je jedini profesor iz Srbije, ali ima kolegu iz naših krajeva na MIT.
Uglavnom su mi prijatelji roditelji moje dece, kaže i dodaje da se dosta njegovih prijatelja iz Matematičke gimnazije preselilo u Ameriku i nastanilo u istom predgrađu u kojem i on živi sa suprugom Evelin, koju je upoznao u Los Anđelesu. Danas su u istoj ulici kuće osam đaka Matematičke gimnazije, tako da se svi lepo druže, kao i njihova deca.
Ostati ili otići – pitamo ga na kraju. To je sve individualno, odgovara. – Ja sam uvek zamišljao da ću da se vratim negde u Evropu, ali u Americi su resursi za bavljenje naukom zaista veliki. Možda se vratim kad se penzionišem, ako se to ikada dogodi – kaže kroz osmeh.
Bilo je tu još mnogo toga da se kaže i pita, ali je profesor morao nazad u Boston, uz obećanje da će se brzo vratiti u Beograd. Čekalo ga je i predavanje našim studentima elektrotehnike, među kojima će možda pronaći nekog budućeg kolegu na Harvardu. U hodnicima SANU ostale su reči dr Aleksandra Bogojevića, direktora Instituta za fiziku, inače institucije koja je pokrovitelj ove nagrade: „Mi smo mala zemlja sa visokim procentom uspešnih ljudi u naučnoj dijaspori, nema osobe koja nije čula za Teslu ili Pupina. A dr Marko Lončar je još jedan dokaz da Srbiji dobro ide fizika”.
 
 
Antrfile
 
Impresivna biografija
Dr Lončar je posle Matematičke gimnazije završio Elektrotehnički fakultetu u Beogradu, a potom doktorirao na Kalifornijskom institutu za tehnologiju na temi lasera i talasovoda na bazi fotonskih kristala. Postdoktorske studije je završio na Harvardu, gde je postao docent, pa vanredni i redovni profesor, da bi 2012. bio unapređen u profesora sa katedrom. Danas je jedan od vodećih svetskih stručnjaka u nanofotonici i nanotehnologiji, a posebno su zapažena njegova dostignuća u nanofabrikaciji dijamanata. Dobitnik je brojnih nagrada, ima više od 20 patenata i autor je impresivnog broja radova koji se objavljuju u najuticajnijim naučnim časopisima.
 
Antrfile
 
Plavi dijamanti najpopularniji, roze najskuplji
 
Zašto od studenata neprekidno dobija nagrade za najinteresantnija predavanja, pokazao je okupljenima u SANU, gde je govorio o tome zašto su dijamanti najbolji prijatelji fizičara. Iako su u publici mahom bili akademici, on je pričao jednostavno, da svako može da razume, duhovito kombinujući slike, citate i primerke veštačkih dijamanata koje je iz Amerike doneo u koferčiću. Saznali smo od čega se sastoje dijamanti, zašto imaju boju, da su plavi najpopularniji, žuti najjeftiniji, a da su roze retki i zato i skupi. Uz uobičajenu priču o tome kako je dijamant najtvrđi mineral u prirodi koji se koristi za bušenje, sečenje i brušenje, mogli smo, recimo, koristeći samo toplotu svog tela da dijamantom sečemo led u čaši…

Izložba Gorana Vitanovića u „Haosu”
Izložba crteža „Značajne promene” Gorana Vitanovića biće otvorena večeras u 20 časova u Galeriji „Haos” (Dositejeva 3) i trajaće do 11. marta. Vitanović, koji je diplomirao slikarstvo na Fakultetu likovnih umetnosti u Beogradu, u klasi profesora Dragana Jovanovića, u svojim radovima osvrće se na savremeno doba i iskazuje svoju angažovanost prema vremenu u kojem živi.
Aleksandra Mirčić, kustos Muzeja savremene umetnosti, u tekstu za ovu postavku napisala je da je umetnost za Gorana Vitanovića istraživanje unutrašnjeg intimnog sveta čoveka u trenutku promene, u stanju bola i patnje.
„Bez ulepšavanja, čovek je predstavljen kao zver, kao izvitoperena životinja u duševnom i fizičkom bolu. Povodom ovih radova možemo se zapitati koliko smo danas navikli na slike nasilja u odnosu na ljude ranijih vekova. Da li nas je estetizovana slika ubijanja, kasapljenja i smrti učinila neosetljivima u odnosu na svet koji je grozne slike smrti gledao na svojim ulicama? Da li smo zaštićeni i uljuljkani pogledom na svoje ekrane sa kojih nam svakodnevno dolaze užasne slike sa nekog ’drugog’ mesta. Koliko često osećamo bol i patnju drugih ili osećamo samo svoju? Da li će estetski užitak koji osećamo dok gledamo ove tehnički besprekorno izvedene radove preovladati nelagodnost koju budi njihova tematika?”, navela je Aleksandra Mirčić.

Koncesionar sleće na Aerodrom „Nikola Tesla”
Država je odlučila: najbolji model upravljanja za Aerodrom „Nikola Tesla” jeste koncesija u trajanju od 25 godina. U javnom pozivu je navedeno da se koncesija daje za finansiranje, razvoj kroz izgradnju i rekonstrukciju, održavanje i upravljanje infrastrukturom aerodroma i obavljanje delatnosti operatera.
Koncesiju neće moći da dobiju kompanije koje upravljaju aerodromima u radijusu od 450 kilometara od Beograda, navodi se u javnom pozivu. Postupak izbora najpovoljnijeg koncesionara odvijaće se u dve faze. U prvoj se dostavljaju neobavezujuće ponude i ona traje 60 dana od dana objavljivanja javnog poziva u „Službenom glasniku”. Za dostavljanje obavezujućih ponuda rok je 75 dana od dana objavljivanja liste kvalifikovanih ponuđača.
I pre nego što je Komisija za davanje predloga za izbor i sprovođenje modela strateškog razvoja aerodroma zvanično odlučila da je koncesija najbolje rešenje, premijer Vučić je nagovestio kakav će biti epilog tog procesa.
Kako je nedavno istakao, godišnje bismo od te koncesije dobijali 10 ili 11 miliona evra, plus koncesiona naknada od 350 ili 400 miliona evra.
U Vladi Srbije očekuju učešće dvadesetak poznatih svetskih kompanija u nadmetanju na izboru koncesionara za Aerodrom „Nikola Tesla” za period od 25 godina. Kako je rekao pomoćnik ministra za vazdušni saobraćaj Zoran Ilić, sve u svetu poznate kompanije će biti zainteresovane za ovaj posao. „Reč je o dvadesetak svetski poznatih igrača, kada je ovaj posao u pitanju”, rekao je Ilić i dodao da se vlada opredelila za koncesiju pošto su postojeći kapaciteti aerodroma skoro dostigli svoj maksimum.
Koncesionar će, prema njegovim rečima, morati da uloži nekoliko stotina miliona evra u razvoj aerodroma.
Prema procenama konsultanata, postojeći kapaciteti aerodroma su od pet do sedam miliona putnika godišnje, a u narednih 25 godina beogradski aerodrom bi uz investicije mogao da ima najmanje 17 miliona putnika, rekao je on.
Beogradski aerodrom je u 2016. imao 4,92 miliona putnika, a Ilić podseća da je u toku rekonstrukcija terminala 1 koji će obezbediti kapacitete za dodatna dva miliona putnika.
On je istakao da su „aerodromi dobar posao” i da vlada ne bi ni pokušala da pronađe koncesionara da nema zainteresovanih.
Ilić je rekao da je poziv za izbor koncesionara upućen domaćim i stranim kompanijama. „Vlada se opredelila za koncesiju pošto je obim saobraćaja dostigao dobar nivo za svega nekoliko godina – putnika, robe i avio-operacija i za nekoliko godina nećemo moći sve to da ispratimo. Aerodrom je došao do kraja svojih kapaciteta”, naveo je Ilić.
Sve vreme dok se birao model privatizacije u javnosti se raspravljalo da li je koncesija ono što se državi najviše isplati? Ili je možda bilo isplativije da aerodrom ostane u državnim rukama i da po tom osnovu budžet prihoduje od dobiti?
Prošle godine Aerodrom „Nikola Tesla” u budžet je uplatio 14 miliona evra. Sa druge strane, računica premijera Vučića pokazuje da bismo godišnje od koncesije prihodovali od 10 do 11 miliona evra. Plus, ako bi se koncesiona naknada podelila na period od 25 do 30 godina onda to značilo da bi godišnji prihod po tom osnovu bio dodatnih 10 do 16 miliona evra (u zavisnosti od toga kolika cena bi se postigla sa koncesionarom).
Petar Hinić, vazduhoplovni analitičar, smatra da se odlukom o promeni statusa aerodroma, odnosno ugovorom o koncesiji, preuzima veliki rizik za dalju sudbinu  ove kompanije.
– Većina aerodroma u svetu i dalje nije privatizovana, niti je  zaključila ugovor o koncesiji. U SAD su svi veći  aerodromi, posebno oni koji opslužuju međunarodni saobraćaj, u vlasništvu države. U Evropi takođe – kaže naš sagovornik.
Privatizacija, odnosno zaključenje ugovora o koncesiji sa stranim partnerima, rizičan je postupak, jer u tom slučaju strani vlasnici, odnosno koncesionari, vrlo često  neopravdano povećavaju cene usluga, smanjuju investicije u infrastrukturu kao i kvalitet usluga koje aerodrom obezbeđuje putnicima. Ovih primera sa promenom statusa aerodroma u svetu je vrlo mnogo, zaključuje Hinić.
Posebno je rizična promena vlasničkog statusa aerodroma u situaciji kada je „Etihad”, jedan od suvlasnika „Er Srbije”, u finansijskoj i poslovnoj krizi, dodaje.
– Očekuje sa da „Etihad”  2016. godinu završi s negativnim finansijskim  rezultatom. Verovatno će pristupiti preispitivanju svojih suvlasničkih odnosa i sa „Er Srbijom”, što može imati vrlo negativne posledice – upozorava Hinić.
Broker Nenad Gujaničić kaže da je aerodrom imao visok profit proteklih nekoliko godina, što je posledica njegovog položaja na tržištu. Faktički, ova kompanija ima prirodan monopol. Gujaničić je primetio da i biznis ove firme raste, u velikoj meri pod uticajem „Er Srbije”.
– Bitno je napomenuti da je aerodrom jedno vreme bio „kolateralna šteta” ugovora države i „Etihada”, ali da od prošle godine „Er Srbija” redovno izmiruje obaveze prema ovoj kompaniji. Aerodrom ima i povoljne izvore finansiranja i nisko je zadužena kompanija. Profiti pre oporezivanja u protekle tri godine bili su veći od tri milijarde dinara godišnje. Svake godine se oko 60 odsto dobiti isplati akcionarima preko dividende – kaže Gujaničić.
Naš sagovornik, sa druge strane, smatra da su prihodi od koncesije koje političari spominju prilično nerealni. To bi bilo moguće samo pod uslovom da koncesioni ugovor bude sačinjen od nekakvih teških ustupaka.
– Smatram da je za aerodrom bilo najbolje da je država zadržala manjinski vlasnički udeo sa određenim „zlatnim” pravima, dok je neophodan kapital za investicije mogao da se prikupi preko novih emisija akcija. Ovakvo rešenje bilo bi mnogo bolje za samu kompaniju, ali i buduće korisnike usluga jer postoji veliki broj primera da su tokom trajanja koncesije maksimalno crpljeni postojeći resursi kompanija, a cene usluga povećane mimo svake mere – podseća Gujaničić.
U zvaničnoj prepisci sa Međunarodnim monetarnim fondom (MMF) navodi se da su srpske vlasti angažovale savetnika koji treba da analizira da li je koncesija dugoročno dobar model upravljanja aerodromom.
Ovu analizu radila je francuska konsultantska kuća „Lazard”. U medijima je kao najozbiljniji kandidat za koncesionara navodno viđen francuski „Vinči”, mada to nikada zvanično nije potvrđeno. Međutim, portal „Pištaljka” je nedavno objavio da bi francuska konsultantska kuća mogla da se nađe u sukobu interesa ako se „Vinči” zaista javi na javni poziv za koncesionara.
Na sajtu „Lazarda” navedeno je da je „Vinči” jedan od njihovih partnera, dok u isto vreme „Lazardov” investicioni fond drži akcije firme „Vinči”, piše „Pištaljka”. Reč je, inače o jednoj od najvećih svetskih građevinskih kompanija po prihodima i jednog od glavnih koncesionara u saobraćajnoj infrastrukturi. Kao potencijalni koncesionari ranije su spominjani i francuski „Bujig”, kao i nemački „Friport”, koji je kupio aerodrom u Ljubljani. Mada je kineska državna kompanija „Šandog haj spid”, koja je koncesionar aerodroma u Tuluzi, a kod nas poznata kao graditelj dve deonice auto-puta između Obrenovca i Uba i između Lajkovca i Ljiga, svojevremeno iskazivala interesovanje za beogradsku vazdušnu luku.
Sindikalni protest na aerodromu
Sindikati Aerodroma „Nikola Tesla” Beograd organizovali su juče miran skup ispred sindikalne barake sa zahtevom da vlada ispuni obećano i na neodređeno zaposli oko 650 radnika. Oni kažu da su tokom poslednja dva dana, po hitnom postupku, a nakon raspisivanja koncesije, radnicima dati na potpisivanje ugovori na određeno, umesto dogovorenih stalnih. Sa druge strane, Saša Vlaisavljević, v. d. direktora aerodroma, ističe da se već duže vreme rešava nasleđeni problem dela zaposlenih, koji su godinama, čak i po 15 godina, angažovani preko agencija na specifičnim poslovima.
– U poslednje dve godine Vlada Republike Srbije dala je saglasnost za zasnivanje radnog odnosa na aerodromu za preko 600 ljudi koji su radili preko omladinskih zadruga 15 ili 20 godina bez prava na godišnji odmor, regres, topli obrok, pravo na bolovanje, na zaštitu za negu deteta, bez prava na  kreditno zaduženje, pravo na slobodan dan zbog obeležavanja slave. Dakle, rešavamo ono što niko pre toga nije ni pokušao da reši gotovo dva desetleća u korist naših zaposlenih. Početkom ove godine Vlada Republike Srbije je dala saglasnost da 200 zaposlenih koji su bili angažovani na određeno vreme dobiju ugovore o radu na neodređeno vreme. Zahtev sindikata je da pored navedenih 200 još 400 zaposlenih dobiju ugovore na neodređeno vreme. Naglašavam i, važno je istaći, da na aerodromu nema viška zaposlenih – kaže Vlaisavljević i dodaje da se od budućeg koncesionara očekuje da preuzme sve zaposlene.

Objavljen poziv za zakup državne zemlje
Ministarstvo poljoprivrede objavilo je juče javni poziv za zakup zemljišta čime je stavljena tačka na nagađanja ko će imati pravo prvenstva pri zakupu državnih oranica.
Iako na ovom konkursu mogu da učestvuju sva pravna lica upisana u Registar poljoprivredna gazdinstva u Srbiji propozicije konkursa jasno ukazuju da je poziv upućen najvećim igračima u sektoru agrara. I to onima koji prvenstveno planiraju da podižu prerađivačke kapacitete i bave se stočarstvom i razvojem genetike.
Prema ranije usvojenoj uredbi velikim investitorima biće omogućen zakup do 30 godina. Garantuje im se i visina zakupnine koja ne može biti manja od prosečne cene zakupa na teritoriji te opštine.
Ministar poljoprivrede Branislav Nedimovića rekao je juče za Tanjug da će svako poljoprivredno gazdinstvo koje želi da investira moći će da se registruje kao pravno lice i predloži biznis plan koji će biti ocenjivan na osnovu jasno utvrđenih kriterijuma. Lokalne samouprave, dodao je, neće biti izuzete i moći će da odlučuju.
– Lokalne samouprave će imati kontrolnu funkciju. Oni projekti koje opštine ne žele na njihovom prostoru neće implementirati – rekao je Nedimović.
Prema uslovima konkursa, država traži zakupce (prepoznatljivi na tržištu imaju prednost) koji će moći da se obavežu da će u prve tri godine u prerađivačke kapacitete uložiti najmanje pola miliona evra (sa uslovom da se 30 odsto investicije realizuje u prvoj godini). Ovaj limit neće važiti samo za one koji su zainteresovani za višegodišnji zakup u lokalnim samoupravama koje nemaju više hiljadu hektara zemlje. Navodi se da će pri oceni investicionih planova prednost imati oni koji predviđaju otvaranje novih radnih mesta i uključuju veći broj domaćih dobavljača u realizaciji investicije.
I pored toga Udruženja poljoprivrednih proizvođača ali i pojedine opozicione političke stranke ovih dana apeluju da se ovakvim potezom otvara mogućnost uvođenja „na mala vrata” velikih igrača poput „Tenisa” i da se „nišanjenjem” krupnih investitora diskredituju mala porodična gazdinstva.
– Po svemu sudeći ista pravila važiće i za domaće i za strane investitore, što nije dobro. Prvenstvo treba dati domaćim investitorima koji poznaju tržišne prilike i mogućnosti izvoza, posebno u regionima koji su ekonomski slabi – kaže Vojislav Stanković, agrarni analitičar. On smatra da je dobro što se država opredelila za podsticanje prerađivačke industrije i stočarstva.
Prema mišljenju analitičara Čedomira Keca naši poljoprivrednici su, nažalost, dugo gubili snagu na sprečavanje dolaska stranih investitora zbog čega sada imamo problem jer oni nespremno ulaze u ovu priču.
– Država očigledno traži poslovno povezivanje i investicije ali je pitanje da li su domaći poljoprivrednici spremni. Samo mali broj njih je ranije pokušao da se udruži u zadruge i iz te pozicije pokušava sada da konkuriše za zakup zemlje – ističe naš sagovornik.
Glavna dosadašnja opaska kritičara odnosila se na to da je najavljeni postupak izdavanja državne zemlje u zakup nedovoljno transparentan i bez jasnih kriterijuma. Zamerke su što će poslednju reč u odabiru zakupaca davati komisija koju osim resornog ministra (Branislava Nedimovića) čine i još dvojica predstavnika vlade – Nenad Vujović, ministar finansija i Goran Knežević, ministar privrede, kao i Nenad Katanić, pomoćnik ministra poljoprivrede i Dragan Milić, profesor Poljoprivrednog fakulteta u Novom Sadu.
Odgovarajući na kritike da je proces davanja zemljišta u zakup netransparentan, Nedimović je juče rekao da je javni poziv, koji će biti otvoren 30 dana, dokaz da ministarstvo „sve radi otvoreno”.

Od maja bolja kontrola hrane
Srbija bi do maja konačnim formiranjem saveta za bezbednost hrane trebalo da zaokruži sistem kontrole namirnica. Kako saznaje „Politika”, već formirana radna grupa, koju čine stručnjaci iz oblasti medicine, farmacije, poljoprivrede i veterine, najkasnije do 15. marta na stolu će se naći najvažnija pitanja iz ove oblasti vezane za procenu rizika. Do tada bi trebalo da budu predloženi članovi stručnog saveta, što bi bila neka vrsta agencije za bezbednost hrane, kakvu ima većina zemalja Evropske unije. Za predsednika radne grupe izabran je profesor dr Ivan Stanković sa Farmaceutskog fakulteta u Beogradu, koji je za naš list izjavio:
– Radna grupa će formirati savet, a u savetu će biti nekoliko grupa stručnjaka iz različitih oblasti. Kako Srbija nije članica EU, ne može direktno da se obraća Evropskoj agenciji za bezbednost hrane (EFSA) u slučaju nekih problema. To će praktično raditi to telo za procenu rizika. Imaće otvoreniju komunikaciju sa potrošačima i proizvođačima i verovatno svoj sajt. Ovo će biti neka vrsta agencije za bezbednost hrane samo sa manjim obimom i troškovima.
Kako objašnjava, za sada je predviđeno da će savet imati sedam naučnih odbora od kojih će svaki imati šest ili sedam stalnih članova i eksperte koji će biti pozivani po potrebi.
U Ministarstvu poljoprivrede, koje će biti nadležno za ovaj savet, kažu da je planirano da se on bavi, na nacionalnom nivou, procenom rizika i utvrđivanjem standarda bezbednosti hrane u Srbiji.
– Cilj je da ovu izuzetno važnu oblast prepustimo našim najeminentnijim naučnicima, koji su članovi Evropske agencije za bezbednost hrane i drugih priznatih međunarodnih organizacija u ovoj oblasti. Okvirni rok za formiranje saveta jeste april ove godine. Namera je bila da formiranjem saveta građani u isto vreme dobiju dodatnu sigurnost u pogledu zdravstvene ispravnosti hrane – objašnjavaju.
Sam proces osnivanja saveta, kažu u Ministarstvu poljoprivrede, nije direktno povezan s početkom rada Nacionalne referentne laboratorije.
– Intenzivno se radi i na ovom pitanju – objašnjavaju u ministarstvu.
U radnoj grupi su i predstavnici potrošača, a već imenovani član Goran Papović, predsednik Nacionalne organizacije potrošača Srbije, kaže da je za osnivanje prave agencije za bezbednost hrane potrebno dosta novca i da je ovaj korak možda najviše što Srbije može da uradi u ovom trenutku.
– Verujem da je poslednja informacija poljoprivredne inspekcije, u kojoj se kaže da je u prošloj godini sa tržišta povučeno oko 1000 tona nebezbedne hrane, bez navođenja imena proizvođača, poslednja praksa u nizu. To ne može biti taj izveštaj, on mora da bude dopunjen podacima o parametrima koji su korišćeni, šta je povučeno, iz kog razloga... – kaže Papović.
On kaže da će tražiti i obavezne izveštaje inspekcijskih organa, kao što su nedavno radili analizu mleka.
– Rezultate vanredne kontrole Ministarstva poljoprivrede još nismo dobili, iako su rekli da će biti gotovi za dan-dva. Inspekcije će morati da dostavljaju izveštaje šta rade i kakvi su rezultati tih ispitivanja. Transparentnost u radu je najbitnija. Kod nas inspekcije stalno ispituju neke parametre koji ne postoje – zaključuje Papović.
Na pitanje šta je alarmantno na tržištu i čemu će najpre posvetiti pažnja, on kaže da to još nije odlučeno, ali predlog će biti da se ispita prisustvo salmonele u piletini i jajima, aflatoksina u koštunjavom voću...
Nedavno je objavljeno da u Beogradu ima samo sedam poljoprivrednih inspektora koji kontrolišu namirnice biljnog porekla. Ako je takva situacija i u ostalim inspekcijskim službama, onda je to alarmantno.
– Naravno da je malo inspektora. Osnovna stvar je da se pojačaju inspekcijske službe, a ne da nam godinama govore da redovno kontrolišu. Ako ima 250 veterinarskih inspektora u Srbiji, a 300 mlekara ili 1000 klanica, pitanje je ko ih kontroliše. Kako? – pita Papović i dodaje da i pravilnici moraju da se menjaju, posebno za mleko.
Smatra se da su evropski potrošači među najzaštićenijima i najinformisanijim u svetu kad je reč o rizicima u prehrambenom lancu. Zasluga pripada Evropskoj agenciji za bezbednost hrane, koja u svakom trenutku može da pruži nezavisne naučne savete o rizicima povezanim sa hranom. EFSA daje savete i o postojećim i novim rizicima, a ovi saveti se uzimaju u obzir prilikom donošenja evropskih propisa u ovoj oblasti. Osnovana je 2002. godine, sa sedištem u Parmi u Italiji, i trenutno zapošljava 435 stručnjaka. Njome upravlja odbor koji se sastoji od 15 članova, koji deluju isključivo u javnom interesu i ne zastupaju vlade, organizacije ili industrijski sektor.
Ko će brinuti o bezbednosti namirnica
Članove radne grupe, koju je je nedavno formiralo Ministarstvo poljoprivrede, čine prof. dr Ivan Stanković, Farmaceutski fakultet (predsednik), dr Nenad Dolovac iz Ministarstva poljoprivrede (sekretar).
Stalni članovi su i prof. dr Neđeljko Karabasil sa Veterinarskog fakulteta u Beogradu, dr Vesna Đorđević iz Instituta za higijenu i tehnologiju mesa, dr Zoran Panajotović, Ministarstvo zdravlja, dr Vesna Pantić Palibrk iz Gradskog zavoda za javno zdravlje Beograda, prim. dr Jelena Gudelj iz Institut „Batut” i prof. dr Igor Jojić sa Poljoprivrednog fakulteta u Novom Sadu.
Za povremene članove izabrani su: Nebojša Milosavljević iz Uprave za zaštitu bilja, dr Tamara Bošković iz Uprave za veterinu, Goran Papović iz Nacionalne organizacije potrošača Srbije i Ivana Paripović iz Ministarstva poljoprivrede.

Jovanović: Maričić i ja smo organizovali protest JSO
Zvezdan Jovanović, bivši zamenik komandanta JSO, izjavio je pred Specijalnim sudom da se tužilaštvo nije rukovodilo zakonskim razlozima kada je pokrenulo postupak za pobunu. Jovanović, koji je osuđen na 40 godina zatvora kao atentator na premijera Zorana Đinđića, u odbrani pred novim sudskim većem kazao je da je optužnica zasnovana na falsifikovanim dokazima i lažnim svedočenjima političara i kriminalaca.
– To su oni koji peru svoje biografije da bi zadržali bogatstvo koje su stekli krivičnim delima. Lažu vas i od vas kriju dokaze iz kojih biste mogli da utvrdite pravo činjenično stanje. Dušan Mihajlović, Čedomir Jovanović i Goran Petrović tvrdili su da su 9. novembra 2001. godine na osnovu tajne kontrole telefonskih razgovora došli do saznanja da su Ljubiša Buha Čume i Dušan Spasojević, pored Milorada Ulemeka, organizovali pobunu, da se pominje Koštunica i rečenica „idemo do kraja” – rekao je Jovanović, tvrdeći da su Goran Vesić, a potom i Zoran Đinđić angažovali Buhu koji je poslao nekog novinara da na određen način izveštava o događajima u centru JSO u Kuli.
Optuženi je rekao da je postupak protiv komande JSO pokrenut 2010. godine za događaj koji se desio devet godina ranije na osnovu prijave Srđe Popovića, advokata porodice pokojnog premijera Đinđića. Kazao je da je do tada stav svih nadležnih institucija bio da je reč o protestu, a ne o pobuni, da nakon toga nijedan pripadnik JSO nije kažnjen, a neki komandanti su čak i nagrađeni.
Jovanović je ukazao da je svedok saradnik Dejan Milenković Bagzi lažno svedočio da pripadnici JSO nisu znali zbog čega protestuju i da je pravi razlog bilo oslobađanje Dušana Spasojevića iz zatvora, nakon što je uhapšen zbog otmice Miroslava Miškovića. Zvezdan Jovanović je dodao da je i tadašnji potpredsednik vlade Čedomir Jovanović lažno svedočio i o ovom događaju i o svom odnosu sa kriminalcima.
– Iz transkripata možete da utvrdite činjenicu da 2001. godine nije postojao zemunski, već surčinski klan, a Dušan Spasojević je vodio ogranak koji je prodavao drogu. Buha je, zahvaljujući intervenciji Vladimira Bebe Popovića, uvezao mašine u vrednosti od više miliona maraka. Buha je privatizovao preduzeće i dobio pravo da asfaltira. Najbliži saradnici u trgovini drogom Buhi su bili Dragoslav Kosmajac i komandanti OVK i to je najveći paradoks ovog suđenja. Tvrdim da smo komandant jedinice Duško Maričić i ja organizovali protest – kazao je Jovanović, naglašavajući da je jedini razlog bilo nezadovoljstvo pripadnika JSO zbog angažovanja jedinice za neustavna hapšenja haških optuženika.
– Da li sam ja bio organizator pobune? – pitao je Milorad Ulemek Jovanovića.
– Svakako da niste.
– Da li sam ja mogao da izdajem naređenja? – nastavio je prvooptuženi.
– Naravno da niste, vi ste bili u penziji – odgovorio je Jovanović.

Petru Kneževiću pet godina zatvora za zločin u Batajnici
Sudsko veće Višeg suda u Beogradu osudilo je Petra Kneževića (65) na pet godina zatvora zbog nanošenja teških povreda koje su uzrokovale smrt Stevana Katilovića (35) 16. februara 2015. godine u Batajnici, a ne za ubistvo kako je to bilo navedeno u optužnici. Sudsko veće, kako je rečeno prilikom izricanja presude, zaključilo je da „nije dokazano da je kod okrivljenog Kneževića postojao umišljaj usmeren ka smrtnom ishodu”.



Kako je stradao Katilović

Stevan Katilović je kobne večeri sa suprugom Nevenkom bio u „dačiji” u Ulici Svetog Rafaila Šišatovačkog u Batajnici, kada im se na putu isprečio pešak. Knežević je uporno išao sredinom ulice, njima u susret. Počeo je verbalni sukob, pa je Katilović napustio vozilo da se „obračuna” sa pešakom. Knežević je potom izvadio sečivo nalik mačeti, odsekao Katiloviću nos, a potom mu naneo smrtonosnu povredu pogodivši ga u preponu. Ekipi Hitne pomoći koja je došla na mesto događaja, ostalo je samo da konstatuje smrt mladića.

– Smrt je posledica nehata okrivljenog – rekla je predsednik veća Snežana Garotić.
Katilović je, posle kratke svađe, brutalno usmrćen sečivom. Knežević je, kako je utvrđeno prvostepenom presudom, Katiloviću odsekao nos, zatim mu posekao bradu, a potom mu presekao butnu arteriju. Od zadobijenih povreda žrtva je na smrt iskrvarila. Oružje kojim je izvršeno delo, a koje je sudija tokom obrazlaganja presude opisala kao „predmet koji na obe strane ima sečivo”, nikada nije pronađeno.
Vrstu i težinu povreda sud je, kako je navedeno, utvrdio na osnovu obdukcionog nalaza Katilovića. Izrečenom presudom, Kneževiću je produžena mera zabrane napuštanja stana u kojem živi, a obavezan je i da plati više od milion dinara na ime sudskih troškova.
Nabrajajući dokaze na osnovu kojih je sudsko veće donelo ovakvu presudu, predsednica veća je rekla da se na snimku kamere sa kuće nedaleko od mesta događaja, jasno vidi okrivljeni Knežević, iako su to tokom suđenja osporavali i okrivljeni i njegov advokat. Takođe, kazala je sudija, jedan od dokaza da je Knežević naneo Katiloviću smrtonosne povrede bili su i tragovi krvi pronađeni na čizmama koje je okrivljeni nosio kada se događaj odigrao.
– Po sudu, nema dokaza da je krv na čizme dospela posle incidenta, kako je to tvrdio okrivljeni. Takođe, nemoguće je da je dospela i kada je spirana krv sa mesta događaja. Odbrana je pokušala da dokaže da je Knežević prošao ulicom pre nego što se zločin odigrao, ali to nije ni utvrđeno, ni dokazano. Sud je kao relevantni dokaz uzeo snimak sa obližnje kuće na kojem se jasno vidi da su se okrivljeni i oštećeni mimoišli, a kao verodostojan ocenio je i iskaz svedoka Nevenke Aleksić, koja je bila u automobilu kada se incident odigrao – navela je sudija.
Kao tačne sud je, prema rečima predsednice veća, cenio i nalaze veštaka saobraćajne struke, a utvrdio je, i da su kobnom događaju, prethodile grube reči.
Prilikom odmeravanja kazne, kako je rekla sudija, kao olakšavajuće okolnosti okrivljenom su uzete njegove porodične prilike, godine života i činjenica da nikada do sada nije osuđivan. Kao otežavajuće okolnosti bile su činjenice da je Katilović bio mlad kada je nastradao, ali i to što je Knežević svojim kretanjem izazvao sukob koji se završio smrću.
Dok je okrivljeni Knežević izricanje presude propratio bez vidljivih emocija, na izrečenu presudu burno je reagovala Katilovićeva nevenčana supruga Nevenka Aleksić. U jednom trenutku, ona je krenula ka okrivljenom, ali su je sudska straža i osobe koje su bile sa njom, u tome sprečile.
– Ubico – vikala je Aleksićeva.
Ona je nastavila da negoduje i po izlasku iz sudnice, kada je u holu, okrenuvši se prema Kneževiću, na sav glas viknula:
– Ubico, uništio si mi život...
Knežević je uhapšen pet dana nakon događaja, a u pritvoru je proveo 23 meseca koja će mu biti uračunata u kaznu. Odlukom sudskog veća iz pritvora je pušten 13. januara, uz meru zabrane napuštanja stana. On čak ne nosi ni nanogvicu, već nadležni telefonskim pozivima u različitim periodima dana, proveravaju da li je kod kuće.
Na izrečenu presudu, stranke u postupku imaju pravo žalbe u roku od 15 dana od prijema njenog pismenog otpravka.

O izručenju Bogićevića Crnoj Gori odlučuje Specijalni sud
Apelacioni sud u Kragujevcu usvojio je žalbu, koju je na odluku Višeg suda u tom gradu o ekstradiciji uložio Predrag Bogićević, koga Crna Gora traži zbog sumnje da je učestvovao u planiranju terorističkih akata uoči održavanja parlamentarnih izbora u CG. Ove informacije potvrdio je za „Politiku” i Slaviša Mrdaković, Bogićevićev advokat.
„Predmet je vraćen na prvostepeni postupak da bi se utvrdilo činjenično stanje, kao i da li je slučaj u nadležnosti Višeg suda u Kragujevcu ili pripada Specijalnom odeljenju Višeg suda u Beogradu. Apelacioni sud je to potvrdio i zbog toga je i ukinuo rešenje, i što je najbitnije, zaustavljen je proces njegovog izručenja Crnoj Gori”, kaže Mrdaković za naš list.
Predrag Bogićević, predsednik Ravnogorskog pokreta (koji je zabranjen u Crnoj Gori), uhapšen je u Kragujevcu 13. januara, po međunarodnoj poternici Crne Gore. On se i dalje nalazi u pritvoru. U međuvremenu je, kako je „Politika” već pisala, Viši sud u Kragujevcu doneo prvostepeno rešenje za određivanje ekstradicije.
Međutim, za isto delo, Viši sud u Beogradu odbio je kao neosnovanu molbu za izručenje Crnoj Gori srpskog državljanina Nemanje Ristića. Početkom decembra 2016. za njima dvojicom, kao i još dvojicom državljana Rusije raspisana je poternica Crne Gore zbog sumnje da su organizovali kriminalnu grupu koja je za izborni dan planirala upad u skupštinu, hapšenje i likvidaciju tadašnjeg premijera Mila Đukanovića.
Ristiću, koji je uhapšen u Beogradu (istog dana kad i Bogićević), nije određen pritvor i on se brani sa slobode. Mnogi su se zapitali kako je došlo do toga da za dva ista krivična dela, dva srpska suda donesu različite odluke.
Mrdaković kaže da Bogićević nije planirao nikakvo krivično delo i da se ni u poternici i optužnim aktima koji su stigli iz Crne Gore ne pominje ni jedna jedina radnja koju je učinio na njenoj teritoriji.

Posao u MUP-u za troje najboljih diplomaca KPA
Potpredsednik vlade Srbije i ministar unutrašnjih poslova Nebojša Stefanović uručio je na obeležavanju Dana Kriminalističko-policijske akademije, rešenja za prijem u radni odnos za troje najboljih akademaca i najavio da će u narednom periodu u radni odnos biti primljen veći broj ljudi sa akademije i Centra za osnovnu policijsku obuku.
„Mislim da je ova nova generacija kriminalista spremna da ponese baklju koju su nosili pre njih mnogi drugi u borbi protiv organizovanog kriminala i svih drugih opasnosti koje su brojne u savremenom svetu“, rekao je ministar Stefanović zahvalivši se pripadnicima MUP-a koji su svojim svakodnevnim predanim radom omogućili da Srbija bude bezbedna, stabilna i da njeni građani „mogu mirno da spavaju i da se ne sekiraju da li će biti izloženi terorističkim napadima, ili nestabilnostima kakvih je bilo u našem regionu”.

Dve osobe stradale, pet povređeno u lančanom sudaru kod Mladenovca
Dve osobe su poginule, a pet je povređeno u lančanom sudaru pet vozila, koji se danas dogodio na autoputu kod petlje Mali Požarevac, rečeno je Tanjugu u MUP-u.
Nesreća se dogodila oko 11.10 sati kod petlje Mali Požarevac, iz pravca Mladenovca, kada se desio lančani sudar četiri vozila, dok je peto vozilo naletelo na delove automobila, naveli su u MUP-u.
Dve osobe su poginule na licu mesta, a pet osoba je povređeno.

Da li je smrt Jelice Panić izazvala anestezija?
Pred sudijom Drugog osnovnog suda u Beogradu po četvrti put počelo je iz početka suđenje trojici lekara okrivljenih za nesavesno lečenje Jelice Panić (25), koja je preminula posle ginekološke operacije obavljene u Opštoj bolnici „Beoklinika”.
Devojka je umrla posle hirurške intervencije grlića materice u junu 2010. godine. Do pogoršanja njenog zdravstvenog stanja nakon operacije došlo je primenom anestezije, rekla je juče u sudnici Radmila Kolak, članica novosadskog sudsko-medicinskog odbora kome je povereno veštačenje uzroka smrti. Ona, međutim, nije mogla da precizira koja je konkretna radnja anesteziologa dovela do početnog oštećenja koje je rezultiralo smrtnim ishodom. Kolakova je dodala da članovi odbora ne mogu sa sigurnošću da kažu kada je počelo dramatično stanje u vezi sa zdravstvenim stanjem operisane devojke.
– Mi smo veštačili dokumentaciju koja nam je bila dostavljena, odnosno analizirali smo ono što je bilo upisano u karton anestezije. Možda su lekari uradili još nešto, a da to nisu naveli u kartonu – navela je Kolakova na suđenju.
Za nesavesno lečenje devojke optuženi su internista Dragan Stanojević, anesteziolog Bratislav Stamenković i ginekolog Miodrag Stanić. Suđenje je počelo četvrti put iz početka iako je prethodni, treći po redu sudija, postupak doveo do samog kraja (ostalo mu je još samo da sasluša veštake). Međutim, on je odlukom predsednika suda raspoređen na novo radno mesto, pa je predmet dodeljen novom sudiji.
Veštaci su na jučerašnjem pretresu konstatovali da je pokojna devojka bila pacijent kod kojeg je verovatnoća da dođe do nekih komplikacija bila svedena na minimum. Na suđenju je, takođe, rečeno da je upala pluća koju je Jelica dobila posle operacije uobičajena za bolesnike u dubokoj komi.
Kada je posle operacije došlo do problema, lekari koji su obavljali hiruršku intervenciju su, kako se čulo juče na suđenju, pozvali Hitnu pomoć koja je Jelicu prevezla u Vojnomedicinsku akademiju.
– Bio sam prisutan kada su joj, sat vremena po prijemu, uradili skener ili magnetnu rezonancu, ne sećam se, i oštećenja mozga tada nije bilo. Dva dana kasnije ponovo je rađeno isto i tada su oštećenja bila vidljiva. Prema mojim saznanjima, Jelica je krvarila iz pluća – rekao je na suđenju okrivljeni Bratislav Stamenković.
Vidno potresena izjavama okrivljenih i veštaka, Jeličina majka Snežana je u jednom trenutku napustila suđenje. Pre izlaska iz sudnice, okrenula se ka okrivljenom Staniću, uprla prstom u njega i rekla:
– Evo, ovaj mi je ubio dete.
Iako je protiv ginekologa Miodraga Stanića postupak u toku, on je krajem prošle godine postavljen za pomoćnika direktora Lekarske komore Srbije (LKS) za oblast privatne prakse. Na skupštini LKS-a, za njegov izbor glasalo je 56 delegata, a protiv je bilo 30 lekara.
Jelica Panić preminula je 18. juna 2010. na Vojnomedicinskoj akademiji, posle duboke kome u koju je zapala nakon rutinske intervencije u „Beoklinici”. Nastavak suđenja zakazan je za 29. mart za kada je planirano da veštacima pitanja postavlja stručni saradnik. Ukoliko ne bude dodatnih predloga, uslediće iznošenje završnih reči i izricanje presude.

Mi ne idemo nikud i ne radimo ništa
Prozapadne opozicione stranke koje organizuju proteste nikako ne žele da se oprobaju na izborima nakon što su već deset puta okupili svoje pristalice na ulicama.
Nesvakidašnji zahtev dela opozicije da se nikako ne raspisuju izbori politički je fenomen kakav se retko može videti u svetu, ali u Srbiji je izgleda i to moguće. Samo u Srbiji postoji opozicija kojoj nije cilj dolazak na vlast ili bar ne dolazak na vlast na izborima.
Tokom jučerašnje protesne šetnje imali smo priliku da ovo čujemo od predsednika Demokratske stranke Zorana Lutovca koji je dao izjavu za televiziju N1 koja je medijski promoter protesta i dela opozicije koji ih organizuje.
Na pitanje reporterke N1 da li misli da su izbori pravi način da se protesti kapitalizuju kako smatraju brojni analitičari, Lutovac kaže da to nije dobra procena.
- Leto je, manje je ljudi na ulicama, to treba raditi kad ste najjači, a ne kad slabite. Najjači ste krajem avgusta ili početkom septembra kad se ljudi vrate sa odmora - rekao je Lutovac.

OVO NEMA NIGDE NA SVETU: OPOZICIJA PRETI VUČIĆU AKO RASPIŠE IZBORE!

N1: Analitičari misle da opozicija treba da kapitalizuje ove proteste. Mislite li da su izbori način?

Zoran Lutovac: Ne, to nije dobra procena! Leto je, manje je ljudi na ulicama, to treba raditi kad ste… pic.twitter.com/gqcZWohz1o
— Detektor laži (@LaziDetektor) July 9, 2023

Po svemu sudeći, okupljenih je zaista sve manje, a deluje da su pristalice prozapadne opozicije morale da napuste Srbiju zbog ,,diktature” i lošeg života te da svoju tugu blaže na plažama primorskih zemalja.
Ipak, Lutovac ne sumnja da će se pristalice vratiti. Samo da se završe letovanja. 
Međutim, ni tada, izbori neće biti tema za ovaj deo opozicije već formiranje prelazne vlade bez izbora, legitimiteta i mimo volje naroda kako je to već viđeno tokom dvehiljaditih.
- Izbori za nas nisu tema. Ako raspišu izbore, imaće građane na ulicama - poručio je Lutovac.

Srpska jedina štiti Ustav BiH i Dejton
Od našeg stalnog dopisnika 
Banjaluka – Republika Srpska nije izvor problema, već mesto na kom se donose odluke koje pozivaju na domaći dogovor i pronalazak rešenja. U Banjaluci nisu izglasani akti o secesiji, već akti koji omogućavaju relaksaciju i koji pozivaju na dijalog i dogovor. Kao što se desilo na nedavnoj sednici dve entitetske vlade, što mi vidimo kao model odnosa za budućnost, rekao je Nenad Stevandić, predsednik Narodne skupštine Republike Srpske. On je u razgovoru za „Politiku” istakao da je već posle tri dana nakon zajedničke sednice vlada Republike Srpske i Federacije BiH došao „doprinos” saradnji naroda i entiteta i od strane Kancelarije visokog predstavnika (OHR).
„Oni su svoje sporne odluke doneli svega tri dana posle sednice na kojoj su započeti domaći dogovori. To sve objašnjava. Ne dozvoljavaju da se sami dogovorimo. Ne odgovara im da se priča o investicijama, o povratku mladih, zapošljavanju i rastu BDP-a”, rekao je on. Govoreći o podeli državne imovine, podsetio je da su jedine granice koje su nacrtane posle Drugog svetskog rata one koje su podelile entitete u BiH. „Te granice su plod međunarodnog ugovora. Šta one dele ako već nisu međudržavne granice? Pa dele imovinu entiteta! Stoga pokušaj osporavanja imovine Republike Srpske u stvari predstavlja svesno izazivanje krize i sukoba.”
 
Utisak je da BiH ulazi u ozbiljnu krizu. Skupština je usvojila dva zakona i njima odbacila odluke visokog predstavnika i Ustavnog suda BiH. Oba zakona suspendovao je Kristijan Šmit. Šta je Srpsku opredelilo na ove korake? 
Nesporno je da je visoki predstavnik generator sukoba i nesporazuma u BiH. To proističe iz činjenice da on nema legalno imenovanje. Po relevantnim rezolucijama SB UN, BiH je bez visokog predstavnika. Jake zemlje, koje ne zavise mnogo od SB UN, progurale su da Šmit sedne u kancelariju visokog predstavnika bez obzira na to što nema legalitet. Zato imamo stvaranje cikličnih krugova krize. Takođe, Ustavni sud BiH je jedina institucija koja ne počiva na dejtonskim principima – konsenzusu dva entiteta i tri naroda. Tamo dominiraju tri stranca, koji zajedno s dva Bošnjaka preglasavaju Srbe i Hrvate. To je izvor svih problema. Sve što je i ranije radila Narodna skupština RS bila je reakcija na odluke koje donose ove institucije. Neverovatno je da Bošnjaci ne žele da imaju još jednog Bošnjaka u Ustavnom sudu, već nastoje da tamo ostane Nemac ili Albanac. To je za nas znak da se sa BiH upravlja spolja, a za druge nada da će strane sudije, kao u ratu strani avioni, doneti prednost Bošnjacima.
 
Odluke Skupštine RS nailaze na ozbiljnu ljutnju na Zapadu. 
Mi moramo ostati jedinstveni i uporni, ne sme biti pukotina među Srbima. Moramo sačuvati odlične odnose sa Srbijom i svoju neutralnost. Imamo otvorene sve komunikacijske kanale, čak i sa zemljama koje nas stalno kritikuju. Mi ćemo nastaviti da nudimo rešenja, koja će uvek biti zasnovana na dejtonskim principima, a to znači da nijedna odluka ne sme da bude doneta preglasavanjem, bez saglasnosti dva naroda i dva entiteta. A upravo su to radili visoki predstavnik i Ustavni sud BiH. Mi to razumemo kao nastojanje da se ovde provociraju krize i sukobi. Na to reagujemo pametno i nećemo dozvoliti da budemo okrivljeni za ono što je neko drugi smislio.
 
Da li je nametanje model po kom dugoročno može disati BiH? 
Ne, naprotiv, to je potpuno glupo, jer u BiH je već ispod 1,5 miliona Bošnjaka, oko milion Srba i manje od pola miliona Hrvata. Niko nikog tu ne može da nadjača i ugrozi. Mogu samo da se stvaraju nepotrebne krize. Razumem frustraciju Bošnjaka zbog percepcije da samo oni nemaju svoju državu. Zato postoji neki prikriveni cilj da se preko geopolitičke osovine – koju ovde drže Amerikanci i Britanci, posredstvom OHR-a i stranih sudija – isposluje neka supremacija Bošnjaka. Ali to ne može i neće ići preko leđa druga dva naroda i može samo silom da se desi. To ne žele ni Hrvati, koji su u zadnje vreme bili zavisni od Srba, i čiju smo poziciju štitili samo zato da ne bismo mi došli na red, a ne zato što smo u ljubavi s onima koji često pokazuju proustaške stavove. Srpska nije osnovana voljom tih sila koji sada rade protiv nje, ali je od njih prihvaćena kao neminovnost. Ipak se nadležnosti Srpske stalno tope i ako se to nastavi biće kao da je nismo ni stvorili i zato je reakcija RS tako odlučna.
 
Dakle, sem brige za državnu imovinu, korake Srpske uslovila je akumulacija nezadovoljstva. Ipak stižu upozorenja. 
Sva briga kojom Dodika žele da predstave kao figuru koja krši Dejtonski sporazum i ustavni poredak velika je laž. Dodik ima poseban stil, ali on je samo alibi da se dovrši posao obesmišljavanja i obezvlašćivanja RS. Manji deo opozicije to ne razume. Pa još daju podsticaj alibiju međunarodnog faktora. Dodik ima veliki politički kapacitet i vuče najveći broj konaca. Ali to je stvar koja pripada političkom spektru. U pravnom spektru ni Dodik ni RS nikada nisu doneli odluke o disoluciji. Nijedna institucija RS nije donela odluku o otcepljenju. Naše odluke treba pažljivo čitati. Mi u njima tražimo da se izaberu sudije Ustavnog suda BiH, jer je tako predviđeno. Ali volje za to nema kod Bošnjaka koji te sudije mogu da koriste za atak na RS. I zato smo tu gde jesmo. Što se imovine RS tiče, kada smo 2012. potpisivali ugovor s nemačkom kompanijom u vezi s izgradnjom energetskih objekata – isti ovaj kakav sad imamo sa Srbijom, jer su Nemci odustali – tada Ustavni sud nije problematizovao imovinu. Nije smeo protiv stranaca, niti su federalni partneri vikali da ne možemo bez njihove saglasnosti. U pozadini je srbofobija, a ne zajednički razvoj.
 
Dakle, odgovornost za krizu smeštate pre svega u Sarajevo i kod međunarodnih predstavnika. 
Pogledajte, na 9. januar su ranije dolazili svi. Sve do momenta kada su stranci odlučili da izazovu krizu. Nakon što su Dan RS proglasili neustavnim, počinje kriza, a mi počinjemo još žešće da ga slavimo. Svetosavska nagrada je takođe problematizovana od Bošnjaka, ali je Ustavni sud odlučio da ona nije uvredljiva. Taj sud je ušao u formu da deli srpske svece. Da procenjuje koji svetac vređa interese bošnjačkog naroda. Pa ih valjda Sveti Sava ne vređa, jer je Srbin, a Sveti Stefan, ipak, vređa. Oni su se upustili i u meritum verskog, društvenog, običajnog i potpuno polupali lončiće.
 
Da li RS nastupa jedinstveno u aktuelnoj krizi? 
Kao osnivač SDS-a i iz kog sam izašao u vreme čudne nacionalne politike u najvećoj stranci opozicije, mogu samo da skinem kapu za poslednje stavove i da kažem da se ta partija ponaša državotvorno. Nadam se da će tako i ostati. Trenutno, SDS je stranka opozicije koja razume razliku između vlasti i države.
Setite se, targetiranje Karadžića nekada je bilo isto kao aktuelno prokazivanje Dodika. Karadžića su najpre oterali u šumu, pa u zatvor, a prethodno su mu garantovali da neće biti procesuiran. Pravili su hajku kako bi od njega napravili kriminalca, lažući da je iz Prijedorske banke odneo tri miliona maraka. Želeli su stvoriti nezadovoljstvo naroda prema njemu, što nije uspelo. Ne verujem ni da će uspeti aktuelni pokušaji po istom principu. Nismo mi društvo koje drugačije živi i radi ili ima drugačije demokratske principe od nemačkog, francuskog ili švajcarskog modela. U vreme evropske cenzure u vezi s ratom u Ukrajini možemo čak reći da smo pet puta slobodniji. U Banjaluci možete da kritikujete i hvalite Putina ili Zelenskog, a u Berlinu i Parizu to ne smete. Udar na RS, sem napada na naše vrednosti, jeste udar i na demokratsko društvo.
 
Neki u poslednjim dešavanjima u RS pronalaze baš uticaj dešavanja u Ukrajini. 
Sukob u Ukrajini ima veze sa situacijom u celom svetu. Pa ima refleksije i na Balkan. Mi u tom ratu ne učestvujemo. Nepoštovanje međunarodnih ugovora je uvek generator koji dovodi do ratova. Nepoštovanje Kumanovskog sporazuma i Rezolucije 1244 izaziva krizu na KiM, jer Srbi nisu dobili svoje bezbednosne snage da ih štite. Minski sporazumi nisu poštovani dok je trajala tortura nad stanovništvom Donbasa. Ako se setimo kako se pred Drugi svetski rat raspalo Veće naroda i kako se danas ljuljaju UN, možemo da povučemo mnoge paralele. Ali mi nigde ne treba da srljamo. BiH treba da se liši ambicije za priključivanje u bilo kakve vojne asocijacije. Ali EU je odlučila da pritisne BiH da se mora opredeliti. Na svu sreću bez mišljenja Srba to se ne može desiti. Blokirali smo pristupanje NATO-u i uvođenje sankcija Rusiji. Srpska može da se ponosi kako tretira ukrajinsku manjinu, koja je ovde najbrojnija. U Prnjavoru živi nekoliko hiljada Ukrajinaca, koji imaju svoje crkve i mi želimo da niko u Srpskoj nema ikakvih problema. To je za nas čast.
 
Verujete li u neka saznanja da se razmatra smena Dodika? 
Mi smo OHR još ranije potpuno pobedili, argumentima i dokazima. Dokazali smo da su svi visoki predstavnici imenovani rezolucijama SB UN. Prezentovaćemo dokumente koji su potpisani između parafa i potpisa Dejtonskog sporazuma, sa takozvane Konferencije za implementaciju mira u Londonu – koja je ustanovila Savet za sprovođenje mira (PIK) i pozvala zvaničnim dokumentima SB UN da potvrdi prvog visokog predstavnika. Dakle, čak i kada bi Šmit smenio Dodika, mi to ne bismo objavili, jer nema legalitet. Ako nema legalitet imenovanja i njegove odluke su nelegalne. Pa kako onda da njegove odluke objavljujemo u „Službenom glasniku RS”? Ovog trenutka, Srpska je ta koja čuva pravni poredak u BiH. Sve akcije iz RS zasnovane su na pravu i to svi dobro znaju. Zato su prešli na drugu strategiju – zloupotrebu Ustavnog suda.
 
Šmit je nametnuo zakon koji inkriminiše one koji ne poštuju njegove, kao i odluke Ustavnog suda. 
Time želi da upotrebi domaće institucije za izazivanje krize. To će opet raditi nametanjem zakona. Oni koji budu prihvatili da sprovode takve zakone mogu da naprave poremećaj mira. Zato je Dodik najavio da će u Nemačkoj tužiti Šmita za lažno predstavljanje, ali i za narušavanje mira, a to je najveći zločin. Mi u RS sem pravnog poretka RS i BiH čuvamo i mir.
 
Posebnu nervozu na Zapadu izazvala je najava suspenzije ingerencije Suda i Tužilaštva BiH i agencije Sipa. 
Jedan šeik je u otporu zapadnjačkoj agresiji rekao da muslimani ne jedu svinjetinu, ali da ako treba da umru od gladi, možda i mogu da ih nateraju na to. Ako naše postojanje bude ugroženo, bićemo prinuđeni da donosimo zakone koji će imati pravni legalitet i koji će se primenjivati na teritoriji RS. A sasvim drugi zakoni će važiti u FBiH. Imaćemo praktično dve zemlje. To ne priželjkujem, već se nadam da će biti pameti u međunarodnim centrima, što uključuje i neophodnu katarzu u EU, koja ovde treba da zameni OHR. Treba da se imenuju domaće sudije i da se sprovode domaći zakoni, te da niko nikome ne koči razvoj.
 
Na osnovu čega tvrdite da se neće dozvoliti da Srbi u BiH budu svedeni na manjinu i podvrgnuti nasilju kao na KiM? 
Teroristički režim koji na KiM ugrožava Srbe često pominje Srpsku, što je za nas veliko priznanje. Kada tvrde da neće dozvoliti RS na KiM, to je potvrda da je Srpska toliko etablirana da joj se ni ćošak ne može odbiti. Niko sem naše skupštine neće donosi odluke u ime nas, niti će imenovati gradonačelnike u ime naših građana tako što će da raspisuje izbore i sa dva-tri odsto izlaznosi priznaje njihove rezultate. A mnogi u Sarajevu bi to voleli. U RS postoje dva veća naselja sa Bošnjacima, Kozarac i Janja, koja uživaju svu našu pažnju, prava i ljubav. Ipak, BiH iz devedesetih i danas nije ista. U Sarajevu nema Srba, svi gradovi su monoetnički u oba entiteta, uz izuzetke Drvara, Glamoča, Grahova i Petrovca u FBiH. Izmaštana multietnička priča je samo lažni građanski model za konačnu supremaciju Bošnjaka.

Bajden: Saudijska Arabija i Izrael daleko su od sporazuma o normalizaciji odnosa
Izrael i Saudijska Arabija su daleko od sporazuma o normalizaciji koji bi uključivao sporazum o odbrani i američki civilni nuklearni program, rekao je predsednik SAD Džozef Bajden u intervjuu za Si-En-En.
Američki zvaničnici su posredovali u pokušaju da postignu dogovor o normalizaciji odnosa između dve zemlje, podseća Rojters.
„Daleko smo odatle. Imamo o mnogo čemu da razgovaramo”, rekao je Bajden.
Izraelski ministar energetike Izrael Kac je prošlog meseca izrazio protivljenje ideji da Saudijska Arabija razvija civilni nuklearni program kao deo bilo kakvog uspostavljanja odnosa između dve zemlje posredstvom SAD.
Bajden je ukazao na odluku Saudijske Arabije, uoči njegove posete kraljevstvu prošlog leta, da otvori svoj vazdušni prostor za sve avio-prevoznike, otvarajući put za više preleta ka i iz Izraela, prenosi Tanjug.

Bajden otputovao na evropsku turneju, posetiće Britaniju, Litvaniju i Finsku
Predsednik SAD Džozef Bajden otputovao je danas na evropsku turneju tokom koje će posetiti Veliku Britaniju, Litvaniju i Finsku, javlja Rojters.
Bajden će večeras stići u London, a narednog dana će se sresti sa britanskim kraljem Čarlsom III, prvi put od kada je krunisan.
On će razgovarati i sa britanskim premijerom Rišijem Sunakom u Dauning stritu.
Sledeća poseta je samit NATO u Viljnusu, u Litvaniji.
Bajden će provesti dva dana u glavnom gradu Litvanije, koja je domaćin godišnjeg samita NATO.
On ćee učestvovati na sastancima sa liderima i održati govor na Univerzitetu u Viljnusu.
Konačna stanica je Helsinki, gde se očekuje da će Bajden u četvrtak proslaviti proširenje NATO sa Finskom kao najnovijom članicom alijanse.
Ova nordijska zemlja je u aprilu postala 31. članica NATO.
Bajdenov savetnik za nacionalnu bezbednost Džejk Saliven rekao je da će Bajdenovo putovanje „pokazati predsednikovo vođstvo na svetskoj sceni”, navodi AP, prenosi Tanjug.

Budi hrabra – reci NE nasilju
Od početka godine čak 22 žene ubijene su u porodičnom nasilju, a među njima se nalaze i dve devojčice. Podaci Centra za podršku ženama govore da je od 2010. godine u porodično-partnerskom odnosu ubijeno više od 330 žena, a statistika svedoči da se svaka treća žena ranije obraćala institucijama sistema za pomoć. Brojke takođe upozoravaju da je u prethodnoj deceniji trećina žena ubijena vatrenim oružjem, a taj trend nastavlja se i u ovoj godini, u kojoj je šest žena stradalo na ovaj način. Statistika koja svedoči da osam od deset žena strada od ruke muža, oca ili brata postaje još bolnija kada se iza nje pomole lica više od 400 dece koja su u poslednjih deset godina ostala bez majki i odrastaju s doživotnim žigom da im je otac ubica – neki od njih nastavili su život s bakama i dekama, drugi odrastaju u hraniteljskim porodicama, a neki mališani detinjstvo provode u domovima za decu bez roditeljskog staranja.
Is­tra­ži­va­nje po­ve­re­ni­ka za za­šti­tu rav­no­prav­no­sti i Pro­gra­ma Uje­di­nje­nih na­ci­ja za raz­voj u Sr­bi­ji (UNDP), ko­je je ura­đe­no na re­pre­zen­ta­tiv­nom uzor­ku od 1.004 že­ne pokazalo je da najveći broj že­na ko­je su po­sta­le žr­tve po­ro­dič­nog ili part­ner­skog na­si­lja ne pri­ja­vlju­je nasilnika iz stra­ha od nje­go­ve osve­te. Po­lo­vi­na njih pri­zna­je da su stid i sra­mo­ta zbog agre­si­je ko­jom su iz­lo­že­ne, kao i spo­zna­ja da ne­ma­ju gde da odu ako od­lu­če da iza­đu iz začaranog kru­ga na­si­lja glav­ni raz­log zbog ko­jeg ne pri­ja­vlju­ju na­si­lje in­sti­tu­ci­ja­ma si­ste­ma.
Studija re­a­li­zo­va­na u okvi­ru pro­jek­ta „In­te­gri­sa­ni od­go­vor na na­si­lje nad ženama i de­voj­či­ca­ma u Sr­bi­ji”, ko­je u part­ner­stvu s Vla­dom Sr­bi­je spro­vo­de agen­ci­je Ujedinjenih na­ci­ja u Sr­bi­ji, ta­ko­đe po­ka­zuje da že­ne naj­ve­će po­ve­re­nje ima­ju u Si­gur­ne žen­ske ku­će, a po­tom u zdrav­stvo, po­li­ci­ju i ver­ske in­sti­tu­ci­je, a naj­ma­nje ve­ru­ju jav­nom tužilaštvu i cen­tri­ma za so­ci­jal­ni rad. Naj­ve­ći broj že­na ko­ji je uče­stvo­vao u ovom is­tra­ži­va­nju na­veo je da su raz­u­me­va­nje i podrška oko­li­ne, od­no­sno po­ro­di­ce i pri­ja­te­lja, ključ­na stvar ko­ja bi ih mo­ti­vi­sa­la da prijave na­si­lje u po­ro­di­ci – ako bi po­sta­le žr­tve na­si­lja, čak 38 od­sto že­na pr­vo bi tražilo podršku od čla­no­va po­ro­di­ce, 28 pro­ce­na­ta njih oti­šlo bi u po­li­ci­ju, dok bi se prijateljima po­ve­ri­lo sve­ga de­vet pro­ce­na­ta že­na.
Iako je veća šansa da neko ko je ekonomski zavisan od nasilnika ostane u nasilnom odnosu, u Sigurnoj ženskoj kući nalaze se i žene koje su na veoma visokim socijalnim položajima i koje su izbačene iz sopstvenog doma, a nasilnik koji je trebalo da završi u zatvoru, pronašao je rupu u zakonu kroz koju se provukao uz pomoć umešnog advokata.
Iskustvo govori da je situacija kada žena reši da ostavi nasilnika po nju najrizičnija – ubistva se dešavaju kada žena konačno „prelomi” i saopšti partneru da ga napušta, a neka istraživanja govore da se femicid obično dešava unutar tri meseca od odlaska žene. Iako stručnjaci apeluju da se mora napraviti veoma detaljan plan zaštite žrtve, dešava se da neka karika u lancu zaštite žrtve, koga čine policija, tužilaštvo i sud, jednostavno ne proceni dobro bezbednosni rizik.
Kako bi se sprečila kategorizacija na „laka” i „teška” ubistva, udruženje „FemPlatz” zahteva od nadležnih da se krivično delo femicida uvede kao posebno krivično delo. Istraživanje koje je uradilo ovo udruženje pokazuje da je u skoro trećini slučajeva femicida sud dosudio kaznu od 10 do 15 godina. „FemPlatz” takođe traži od nadležnih uspostavljanje nezavisnog tela za praćenje femicida, čime će se obezbediti prikupljanje podataka o ubistvima žena koji će biti dostupni javnosti i ujedno unaprediti rad institucija i poboljšati sistem zaštite žena od nasilja.
Mada sta­ti­sti­ka upozorava da sva­ke go­di­ne iz­me­đu 20 i 30 že­na bi­va ubi­je­no u po­ro­dič­nom ili part­ner­skom na­si­lju, ve­li­ki broj njih je i spa­sen za­hva­lju­ju­ći ade­kvat­noj re­ak­ci­ji dr­ža­ve – podaci Ministarstva pravde govore da je to­kom 2022. go­di­ne pro­du­že­no vi­še od 20.000 hitnih me­ra za­šti­te žr­tve i iz­ra­đe­no 19.017 pla­no­va za­šti­te žr­tve, a od 2017, od­no­sno od po­čet­ka pri­me­ne Za­ko­na o spre­ča­va­nju po­ro­dič­nog na­si­lja, pa do po­čet­ka ove go­di­ne iz­re­če­ne su 103.864 hit­ne me­re. Vi­še od hi­lja­du pred­stav­ni­ka pra­vo­sud­nog si­ste­ma bi­lo je na obu­ci i spe­ci­ja­li­zo­va­noj edu­ka­ci­ji o pre­ven­ci­ji po­ro­dič­nog na­si­lja.

I Harvard strepi od veštačke inteligencije
Upotreba veštačke inteligencije jeste fascinantna, sigurno će biti velikih promena u obrazovanju i mi na Harvardu dosta razmišljamo na temu „ChatGPT”, jer ne možemo to da ignorišemo. Studenti definitivno koriste VI u programiranju, ali na američkim univerzitetima i posebno na Harvardu postoji kod časti i potpuno poverenje da student neće čak ni kada radi ispit kod kuće da prepisuje i vara. Dešavalo se da nekada nekog uhvatimo, ali većini studenata je čast da budu na Harvardu i niko neće rizikovati da tu šansu prokocka. To je i najveća razlika u odnosu na naš sistem: nije poenta u bubanju, već da se mladi ljudi zainteresuju da nauče da razmišljaju, da postignu nešto u životu. Ništa mi ne znači da zapamte formulu napamet, mogu da je nađu u knjizi, ja sam na svom kursu rekao studentima da mogu da koriste bilo koji onlajn izvor, kaže na početku razgovora za „Politiku” prof. dr Marko Lončar sa Fakulteta tehničkih i primenjenih nauka Univerziteta Harvard. 
 
Dr Lončaru je ove nedelje u SANU uručena nagrada Fondacije „Prof. dr Marko V. Jarić” za 2019. godinu, što ranije nije bilo moguće zbog pandemije kovida 19. Ova nagrada, koja se u medijima naziva i „Srpski Nobel za fiziku”, dodeljuje se već punih 25 godina za izuzetne rezultate. Prema odluci žirija dr Lončar ju je više nego zaslužio za doprinose u oblasti nanofotonike, primenjene fizike i integrisane optike.
Nismo mogli a da ne pitamo profesora da li zna da je u Beogradu ove godine primljen jedan brucoš na fizici i šta savetuje – kako popuniti klupe na fakultetima prirodnih nauka. Odgovor nas je malo iznenadio:
– Mi imamo sličan problem na Harvardu, jer se tu dolazi zbog prava i medicine i borimo se za studente koji bi da postanu inženjeri, i to inženjeri elektrotehnike. Zato sam moj kurs prilagodio da bude praktičan, da bude više laboratorijskih vežbi, da rade projekte. Moj savet srpskim kolegama jeste da se reformišu studije, da bude više prakse. Ne mora baš sve da se nauči, uvek mogu knjigu da otvore ako im zatreba neka formula.
Svoj put do Harvarda opisuje kao kombinaciju genetike, pameti, sreće i podrške porodice i profesora. Detinjstvo je proveo gledajući oca, inženjera elektrotehnike, koji je radio u vojsci, kako stalno nešto popravlja. Krenuo je tatinim stopama, ali je na kraju odabrao svoj put. Kaže da su presudan uticaj imali fantastični profesori matematike i fizike, prvo u Osnovnoj školi „Svetozar Miletić” u Zemunu, koju je završio kao đak generacije, a potom i u Matematičkoj gimnaziji na programerskom smeru u vreme kada su kompjuteri bili retkost i papreno koštali.
– Fizika me zanimala, ali sam upisao elektroniku na Elektrotehničkom fakultetu. Po završetku studija sam aplicirao za Ameriku jer kod nas gotovo ništa nisam mogao eksperimentalno da radim, neka istraživanja su vrlo skupa i tako sam stigao 1997. do Kal teka i profesora Ćuka. Ali stara ljubav zaborava nema i vratio sam se fizici – priča ovaj harvardski profesor.
Prvi šok je bio kada je shvatio koliko je neverovatno teorijski potkovan u odnosu na američke kolege, ali praksa je bila slaba tačka, zbog nedostatka opreme i materijala na fakultetima u Srbiji u to vreme pogotovu.
– Brzo se čovek navikne na bolje. Tu sam završilo i doktorat. Posle šest godina u Los Anđelesu preselio sam se u Boston, najevropski američki grad i krenuo na postdoktorske studije na Harvardu. U SAD nije uobičajeno da student koji „izuči zanat” na jednom univerzitetu tu i ostane, gledaju da dovode profesore koji donose nešto novo, ali eto ja sam ostao i danas imam svoju katedru i predajem osnove elektrotehnike – priča profesor i dodaje da je na postdoktorskim studijama trenutno jedan student iz naše zemlje. Koliko mu je poznato, na Harvardu je jedini profesor iz Srbije, ali ima kolegu iz naših krajeva na MIT.
Uglavnom su mi prijatelji roditelji moje dece, kaže i dodaje da se dosta njegovih prijatelja iz Matematičke gimnazije preselilo u Ameriku i nastanilo u istom predgrađu u kojem i on živi sa suprugom Evelin, koju je upoznao u Los Anđelesu. Danas su u istoj ulici kuće osam đaka Matematičke gimnazije, tako da se svi lepo druže, kao i njihova deca.
Ostati ili otići – pitamo ga na kraju. To je sve individualno, odgovara. – Ja sam uvek zamišljao da ću da se vratim negde u Evropu, ali u Americi su resursi za bavljenje naukom zaista veliki. Možda se vratim kad se penzionišem, ako se to ikada dogodi – kaže kroz osmeh.
Bilo je tu još mnogo toga da se kaže i pita, ali je profesor morao nazad u Boston, uz obećanje da će se brzo vratiti u Beograd. Čekalo ga je i predavanje našim studentima elektrotehnike, među kojima će možda pronaći nekog budućeg kolegu na Harvardu. U hodnicima SANU ostale su reči dr Aleksandra Bogojevića, direktora Instituta za fiziku, inače institucije koja je pokrovitelj ove nagrade: „Mi smo mala zemlja sa visokim procentom uspešnih ljudi u naučnoj dijaspori, nema osobe koja nije čula za Teslu ili Pupina. A dr Marko Lončar je još jedan dokaz da Srbiji dobro ide fizika”.
 
 
Antrfile
 
Impresivna biografija
Dr Lončar je posle Matematičke gimnazije završio Elektrotehnički fakultetu u Beogradu, a potom doktorirao na Kalifornijskom institutu za tehnologiju na temi lasera i talasovoda na bazi fotonskih kristala. Postdoktorske studije je završio na Harvardu, gde je postao docent, pa vanredni i redovni profesor, da bi 2012. bio unapređen u profesora sa katedrom. Danas je jedan od vodećih svetskih stručnjaka u nanofotonici i nanotehnologiji, a posebno su zapažena njegova dostignuća u nanofabrikaciji dijamanata. Dobitnik je brojnih nagrada, ima više od 20 patenata i autor je impresivnog broja radova koji se objavljuju u najuticajnijim naučnim časopisima.
 
Antrfile
 
Plavi dijamanti najpopularniji, roze najskuplji
 
Zašto od studenata neprekidno dobija nagrade za najinteresantnija predavanja, pokazao je okupljenima u SANU, gde je govorio o tome zašto su dijamanti najbolji prijatelji fizičara. Iako su u publici mahom bili akademici, on je pričao jednostavno, da svako može da razume, duhovito kombinujući slike, citate i primerke veštačkih dijamanata koje je iz Amerike doneo u koferčiću. Saznali smo od čega se sastoje dijamanti, zašto imaju boju, da su plavi najpopularniji, žuti najjeftiniji, a da su roze retki i zato i skupi. Uz uobičajenu priču o tome kako je dijamant najtvrđi mineral u prirodi koji se koristi za bušenje, sečenje i brušenje, mogli smo, recimo, koristeći samo toplotu svog tela da dijamantom sečemo led u čaši…

Kad presuda padne zbog policijske torture
Zoran Stanimirović (45) iz Grocke jedini je u Srbiji kome je dozvoljeno ponavljanje pravosnažno okončanog postupka (sudilo mu se za ubistvo Slavice i Slobodana Paunovića iz Ralje) po presudi Evropskog suda za ljudska prava u Strazburu zbog „povrede prava na pravično suđenje”. Razmatrajući predstavku koju je Stanimirović podneo, sud je utvrdio da je on posle hapšenja „prilikom davanja iskaza pretučen i mučen u policijskoj stanici u Smederevu”, kao i da je „priznanje dao iz straha da će ga policija dalje mučiti”.
Viši sud u Smederevu dva puta je presudio da je Stanimirović kriv za dvostruko ubistvo zbog čega mu je izricana maksimalna zatvorska kazna od 40 godina. Istražni, postupajući sudija i tužilac nisu se nijednom osvrnuli na tvrdnje da je okrivljeni u policiji preživeo torturu i da je plašeći se da se ona ne ponovi priznao delo za koje se tereti. Do donošenja presude Evropskog suda, Stanimirović je ukupno u pritvoru i na izdržavanju kazne proveo 15 godina.
U presudi suda u Strazburu, u koju je „Politika” imala uvid, pored ostalog, navedeno je da „u konkretnom predmetu sud primećuje da su domaći sudovi utvrdili da je podnosilac predstavke bio mučen u policijskoj stanici u Smederevu i nisu prihvatili kao dokaz njegove izjave koje je dao o torturi, kao i da su odbili da zabrane upotrebu izjava koje je na taj način dao”.
Stanimirovićev advokat Momčilo Bulatović za „Politiku” otkriva sa čim se sve njegov branjenik suočio u smederevskoj policijskoj stanici posle hapšenja 11. februara 2001. godine.
– U spisima predmeta postoje njegove tvrdnje da su ga u, u dva navrata, u policiji tukli bejzbol palicom, da je vezivan za indukovanu struju, da mu je stavljana najlon kesa na glavu i pištolj u usta, da su mu pretili da će ga ugušiti... Zbog povreda koje je zadobio, Stanimirović je oba puta odveden u lokalnu bolnicu gde mu je konstatovan prelom rebara, potres mozga, modrice po grudnom košu i glavi. Takođe, Stanimiroviću prilikom prvog saslušanja kod istražnog sudije nije omogućen poverljiv razgovor sa tadašnjim braniocem, a prilikom izjava koje je dao 14. i 19. februara 2001. godine nije bio prisutan advokat. Kada je, po četvrti put, izveden pred istražnog sudiju 16. marta, on je u prisustvu advokata povukao svoje priznanje – prepričava događaje advokat Bulatović.
Zbog torture kojoj je bio izložen, Stanimirović je preko svog tadašnjeg branioca podneo krivičnu prijavu protiv nepoznatog službenika policije u Smederevu. Međutim, u policijskom izveštaju koji mu je dostavljen, pisalo je da se njegovi navodi odbacuju zbog čega je javni tužilac, kome je prijava podneta, odlučio da krivično ne goni policajce...

Apelacioni sud krajem februara razmatraće oslobađajuću presudu Zoranu Stanimiroviću koju je doneo Viši sud u Pančevu

Na jednom od pretresa na ponovljenom suđenju, Stanimirović je, po ko zna koji put, detaljno opisao kako je zlostavljan u policiji. S obzirom na to da je u međuvremenu saznao imena policajaca koji su ga tukli, Stanimirović ih je prvi put javno imenovao na suđenju. Branilac je tražio da se zapisnik sa pretresa dostavi javnom tužiocu kao krivična prijava protiv policajaca koji su učestvovali u premlaćivanju okrivljenog.
– Tužilac je, međutim, stavio primedbu da o tome ne može da se raspravlja jer „se to već rešilo”. Zbog ovakvog njegovog odnosa, podnet je zahtev za izuzeće tužioca. Iako je apelacioni tužilac odbio zahtev, naložio je da se „razmotri” taj zapisnik jer su, za razliku od prvog puta, sada poznata imena policajaca. Od „razmatranja”, međutim, nije bilo ništa – nastavlja sa pričom Bulatović.
Ovo, prema rečima advokata, nije jedina nezakonitost u ovom postupku. I istražni sudija ih je, tvrdi Bulatović, činio.
– On je u džepu nosio čaure pronađene prilikom uviđaja i to u instituciju koja nije bila nadležna za to. Takođe, omogućio je jedan nezakoniti uviđaj bez prisustva svedoka. Najgore od svega je što je imao informacije o teškim povredama Stanimirovića, a nije preduzeo ništa da ga zaštiti od torture. Čak nije podneo ni prijavu protiv onih koji su te povrede naneli – tvrdi Bulatović.
Stanimirović se, posle druge pravnosnažne presude kojom je osuđen na 40 godina zatvora, obratio Evropskom sudu za ljudska prava. Posle razmatranja predstavke, sud u Strazburu mu je pravosnažnom presudom dosudio 13.000 evra na ime nematerijalne štete i 5.000 evra za troškove postupka, jer su „utvrđene povrede Konvencije za zaštitu ljudskih prava i osnovnih sloboda i to prava na pravično suđenje i odredbe o zabrani mučenja ili nečovečnog ili ponižavajućeg postupanja i kažnjavanja”.
Presuda Evropskog suda za ljudska prava dovela je, objašnjava Bulatović, do sudske odluke o ponavljanju postupka posle pravosnažne presude, a za vođenje ponovljenog postupka delegiran je Viši sud u Pančevu.
– Vrhovni sud je za postupanje u ponovljenom procesu protiv Stanimirovića delegirao Viši sud u Pančevu, budući da u Smederevu nije više mogao da sudi taj predmet, jer su dok je trajao postupak pred tamošnjim sudom, sve sudije na neki način učestvovale u njemu: kao članovi krivičnog vanraspravnog ili postupajućeg veća – kaže Bulatović.
Posle sprovedenog postupka, Viši sud u Pančevu oslobodio je Stanimirovića odgovornosti jer, kako je navedeno u pisanom otpravku presude, nema nijednog dokaza koji optuženog Stanimirovića dovodi u vezu sa izvršenjem krivičnog dela.
Na izrečenu presudu, žalbu je uložio zamenik višeg javnog tužioca u Pančevu, a nju će krajem mesec razmatrati Apelacioni sud u Beogradu.
Zločin nad bračnim parom Paunović
Bračni par Paunović, Slavica (43) i Slobodan (50) iz Ralje kod Smedereva, gastarbajteri u Austriji, ubijeni su 9. februara 2001. godine u večernjim časovima, kad je njihov automobil dok su se kretali putnom obilaznicom kod Smedereva, nedaleko od Sartida, dočekan u sačekuši i zasut mecima iz automatske puške. Oružje korišćeno prilikom zločina nikad nije nađeno.
Sutradan je kao osumnjičeni uhapšen Zoran Stanimirović iz Grocke, poznanik sina jedinca ubijenog bračnog para, Saše Paunovića, dok je dan kasnije, pod sumnjom za „podstrekavanje” uhapšen i Saša koji je odmah odbacio optužbe u potpunosti kao apsolutno neistinite.

Na Šidu i Batrovcima otkriveno 19 ilegalnih migranata
Carinici i policija su na graničnim prelazima prema Hrvatskoj sprečili devetnaest migaranata u pokušaju ilegalnog prelaska državne granice.
Na graničnom prelazu Šid je u četiri kamiona otkriveno jedanaest, dok je na graničnom prelazu Batrovci u dva kamionska tovara pronađeno osam ilegalnih migranata, saopštila je Uprava carine.
Na graničnom prelazu Šid je među jastucima koje je bugarski kamion prevozio iz Bugarske ka Italiji pronađeno pet mladića iz Avganistana.
Detaljnom kontrolom dva kamiona bugarskih registarskih oznaka, od kojih je jedan prevozio metalne delove iz Bugarske u Hrvatsku, a drugi staklene čaše iz Bugarske u Italiju, pronađena su četiri muškarca iz Avganistana bez bilo kakvih dokumenta.
U tovaru akumulatora iz Makedonije, namenjenih takođe italijanskom tržištu, pronađena još dvojica Avganistanaca.
Na graničnom prelazu Batrovci carinski i policijski službenici su u prikolicama dva bugarska kamiona otkrili osam ilegalnih migranata, od kojih su šest državljani Avganistana, a dvojica državljani Pakistana.
Detaljan pregled je najčešće iniciran vidljivim tragovima penjanja, isečenim ceradama na kamionskim prikolicama ili oštećenjima carinske plombe, mada ima i dosta slučajeva u kojima sami vozači prijavljuju sumnju da se u tovaru neko krije. (Tanjug)

Odmah povući Nacrt krovnog obrazovnog zakona
Nacionalni prosvetni savet je jednoglasno odbacio radnu verziju Nacrta zakona o osnovama sistema obrazovanja i vaspitanja, uz zahtev ministru prosvete da odmah raspusti „fantomsku” radnu grupu i formira novu.



Pretnja kolektivnom ostavkom zbog novinara

Gotovo da ne prođe nijedna sednica NPS-a a da kao „dežurni krivci” ne budu označeni i novinari. Sada smo bili krivi što je bunt članova ovog tela u javnosti protumačen kao borba za očuvanje pozicija. „Polovina članova ima još tri meseca do isteka mandata, ne branimo ništa, ne znam zašto novinari tako tumače”, rekao je prof. dr Ljubomir Popović (Društvo za srpski jezik i književnost Srbije).
– Mi smo danas tu, sutra nismo, ne bunimo se zbog svog statusa, već zbog rušenja institucije koja postoji 130 godina – rekla je prof. dr Ana Pešikan (Univerzitet u Beogradu).
Akademik Miljenko Perić je bio još radikalniji i predložio da članovi NPS-a podnesu kolektivnu ostavku, da bi jasno pokazali da se ne bore za materijalne privilegije, već protiv koncentracije moći u rukama ministra prosvete.

U javnost je protiv ovog dokumenta prvi izašao predsednik NPS-a, prof. dr Aleksandar Lipkovski, a da njegovo mišljenje nije usamljeno, već zajednički stav svih članova, postalo je jasno i na ovoj sednici. Ono što je posebno bilo zanimljivo jeste to da su se prvi put na istoj strani našli svi članovi Saveta, čak i oni koji su do sada redovno „ukrštali koplja” oko gotovo svake tačke dnevnog reda.
Najviše zamerki se čulo zbog koncentracije vlasti u rukama ministra Šarčevića, koji iz korena menja obrazovni sistem, potom na „razvlašćenje” NPS-a i novi sastav ovog tela, neusklađenost nacrta sa Strategijom razvoja obrazovanja Srbije, svetskom praksom i evropskim dokumentima...
– Niko nema prava da ukida jednu važnu nacionalnu instituciju koja postoji u Srbiji od 1880. godine, čiji članovi su uvek bili viđeni, stručni i nezavisni ljudi. NPS ovim dokumentom postaje samo savetodavno telo, a način biranja članova drastično ugrožava autonomiju NPS-a – rekla je prof. dr Ana Pešikan, govoreći u ime grupe stručnjaka (Ivan Ivić, Slobodanka Antić, Dragica Trivić, Ratko Jankov...) koji su podneli primedbe na predloženi Nacrt zakona Ministarstva prosvete.
Ovi profesori, od kojih su neki pisali i Strategiju razvoja obrazovanja Srbije do 2020. godine, smatraju da ovakav dokument ukida stručnu autonomiju nastavnika i škola, da visoko centralizuje obrazovni sistem, a nejasan je i status Agencije za obrazovanje.
Vrlo je opasna stvar, dodala je dr Pešikanova i što će se kvalitet škole i nastavnika ocenjivati na osnovu postignuća učenika, pa će škole sa decom iz marginalizovanih slojeva automatski biti u nepovoljnoj poziciji.
Predsednik NPS-a prof. dr Aleksandar Lipkovski je rekao da je očigledno da sitne popravke ovog dokumenta nisu moguće, već da je jedino rešenje da se potpuno obustavi rad na nacrtu.
– Ne može se zbog problema sa licencama i pojedinim direktorima iz korena menjati srpska prosveta koja nije od juče. Vizija kako obrazovanje treba da izgleda jasno je data u Strategiji razvoja obrazovanja. Ovaj nacrt je urađen nedovoljno stručno i netransparentno, a koliko znam ministar ništa nije prihvatio ni od predloga sindikata – rekao je dr Lipkovski.
Anamarija Viček, državni sekretar Ministarstva prosvete, rekla je da je „lično boli što NPS smatra da Ministarstvo prosvete nije kompetentno” i pozvala prisutne da ministru pošalju pitanja i predloge.
– Kako je ovde već rečeno, ni ja nisam sigurna o kojoj verziji razgovaramo, jer ne postoji radna verzija sa kojom je Ministarstvo izašlo u javnost. Prvo su na razgovor o ovom dokumentu pozvani sindikati, čućemo šta misle sve relevantne institucije i tek potom će biti objavljen za javnu raspravu – istakla je Vičekova.
„Duh zakona se nije promenio, bez obzira na to koju verziju gledamo”, uzvratio je Aleksandra Ničić, predstavnik reprezentativnih prosvetnih sindikata.
Veliki broj zamerki odnosio se i na sastav „novog” NPS-a, koji umesto da je proširen predstavnicima grupacija kojih do sada nije bilo, ostaje bez predstavnika Matice srpske, Srpske pravoslavne crkve, broj akademika se smanjuje, kao i broj predstavnika univerziteta, a uvode, kako su rekli, predstavnici nekih fantomskih udruženja poput nastavnika informatike.
Prof. dr Vladimir Vukašinović (SPC) podsetio je i da je u nacrtu izostavljeno obavezno uključivanje verske nastave u školski plan.
– Mnogo se rizikuje sa koncentracijom nadležnosti. Pročitali smo u „Politici” da je ministar do sada obišao 76 škola, pa ga molim da učini i taj dodatni napor i preispita stavove o NPS-u – rekao je prof. dr Slavko Gordić.
Prof. dr Ljubomir Popović je postavio pitanje zašto je NPS sveden na telo koje će samo davati mišljenje koje nema nikakvog značaja, pa se čak otišlo i korak dalje u degradaciji Saveta i oduzeto mu pravo na inicijativu i podnošenje predloga.
„Zašto NPS podnosi izveštaj vladi i ministru, a ne skupštini”, zapitao je dr Popović, a dr Lipkovski je ovu tačku dnevnog reda završio rečima: „Ministar je više puta ponovio da NPS nije odgovorno telo. Prenesite ministru da je NPS odgovoran skupštini i narodu.”

Počasna paljba povodom Dana državnosti
Povodom obeležavanja Dana državnosti Srbije, Garda Vojske Srbije izvela je počasnu artiljerijsku paljbu sa 10 plotuna iz šest artiljerijskih oruđa. Počasni plotuni ispaljeni su sa Savske terase Kalemegdana u 16 časova, saopštilo je Ministarstvo odbrane.

Počasnoj paljbi pristvovali su ministar odbrane Zoran Đorđević, načelnik Generalštaba Vojske Srbije general Ljubiša Diković, komandant Garde general-major Milomir Todorović i okupljeni građani.

Zahvalnice otadžbine vojnicima na dobrovoljnom služenju
Značka vojniku na dobrovoljnom služenju vojnog roka i Zahvalnica otadžbine uručene su delu vojnih obveznika koji su dobrovoljno služili vojni rok sa oružjem u generaciji septembar 2016 na svečanostima u Domu Garde u Beogradu i u Domu Vojske Srbije u Nišu.
Priznanja vojnicima u Beogradu uručio je načelnik Generalštaba Vojske Srbije general Ljubiša Diković u prisustvu članova kolegijuma ministra odbrane i načelnika Generalštaba kao i predstavnika Regionalnog centra Beograd i skupština gradskih opština. U Domu Vojske Srbije u Nišu, značke i zahvalnice vojnicima je uručio državni sekretar u Ministarstvu odbrane Nenad Nerić.

Svečanost u Domu Garde u Topčideru (Foto Vojska Srbije)
Značka vojniku na dobrovoljnom služenju vojnog roka i Zahvalnica otadžbine su vojna priznanja koja se dodeljuju vojnicima nakon odsluženja vojnog roka za doprinos zaštiti i jačanju sistema odbrane Republike Srbije.
Ta priznanja, sada dodeljena po prvi put, na osnovu Pravilnika o priznanjima i novčanim nagradama u Ministarstvu odbrane i Vojsci Srbije, biće naknadno uručena svim vojnicima koji su dobrovoljno služili vojni rok, nakon obustavljanja obaveze služenja vojnog roka 2011. godine.

Razlika u diferenciji
Kako sam učestao s pisanjem, učestali su i komentari. Kao što je red ima i ovakvih i onakvih. Zadovoljan sam, svakako.
Najozbiljnija je bila jedna lepa dama: ne kaže se onako kako sam napisao nego dojka, nije ono što sam napisao već toalet, ne može ovako nego... I, u pravu je. A ja bih to trebalo da znam pošto sam poreklom iz Pirot (ne iz Pirota) gde je od vajkada poznata razlika u diferenciji:
– Lele, mamo, jedva dojdo iz školu, teše me idzedu pceta.
– Elizabeta, bre, sine, ne kaže se pceta nego kučišta!
                                                                                                   *
Zapamtio sam i neka mišljenja vezana za komšije s obzirom na to da sam se malo bavio njihovom borbenom gotovošću (od gotovina, prim. aut.). Iako bi neko zaključio drugačije ja njih ne mrzim niti bilo šta slično. Ponekad mi smeta što ne umeju da sakriju neku opsednutost nama, kao neki kompleks, šta li je. Ne umeju ni da odigraju ulogu koju im je poklonila EU, hoće da dominiraju u regionu a ne biva...
Volim ih kao što majka voli defektno dete. Da nije tako zašto bih im ostavio svoju kuću u Cavtatu nego da pomognem mladu demokratiju.
                                                                                                   *
A kad pomenem ili čujem reč demokratija mene kao kod onog Pavlova što je zamlaćivao kerove udari neka struja. I smanji mi se prag tolerancije. A žuti mi se pojave pred očima.
                                                                                                   *
Dok su Jugoslavija a za njom i Srbija temeljno i nezaustavljivo, neki će reći uništavane, neki spasavane, takođe potpuno namerno i potpuno organizovano stvarani su uslovi za prizivanje novih potreba, novog izbora, novih vrednosti, nove, žute vlasti.
Mnogobrojnim ponavljanjem zvanične istine i eliminisanjem neistomišljenika fašističkim metodama u ime demokratije, ovladavanjem medijima i javnim mnjenjem, uticajem na niže slojeve ljudske svesti i na podsvest uz pomoć i savetodavne usluge koje su skoro pa neskriveno dolazile spolja, prvo kao opozicija a kasnije i kao nova vlast, ova žuta oligarhijska grupa, kao i većina „oslobodilaca” u istoriji, ne samo da je demonizovala bivšu vlast već je pokušala da poništi i sve one koji su se o nju očešali, sve koji su za jotu imali drugačije mišljenje ili nisu dovoljno jasno pokazivali oduševljenje novim razvojem situacije.
Pokajnici i preletači, u određenom broju, bili su dobrodošli kao insajderi. Takođe, svim bogatim pojedincima žuti su momentalno oprostili grehe iz mladosti, hajde da pogađamo zašto.
Istovremeno, promenom državnih praznika žuti su odlučili da slave revolucionarnu (kratku) prošlost mlade države promenivši simbole, datume i – istoriju!
Nova država je rođena. Valjalo je ljuljati!
                                                                                                   *
Žuti oslobodioci su ikonografiju prilagodili zahtevima vremena. Pocepane farmerke su zamenjene Armanijevim odelima, umesto zemunske konjice praktičnija su se pokazala vozila marke „audi”.
Svako ko je bacio jaje na prošlost dobio je svoj deo plena. Doduše, tome su prethodili dosovski dogovori, gledalo se i na ispunjivanje dečačkih snova, želja i ambicija, ali se problem upravljanja nije nazirao u tim radosnim vremenima dok su iz javnih preduzeća i svih značajnih i manje značajnih ustanova grubo i uz poniženja, ponegde uz batine, izbacivani uglavnom sposobni i na ta mesta zbog svojih kvaliteta birani kadrovi.
Naravno da strani pomagači nisu mogli da dozvole da mladom demokratijom upravljaju samo revolucionarni zanesenjaci jer se to u prethodnim „spontanim” promenama u okolnim državama pokazalo lošom idejom. Zato su osnovane mnoge nevladine organizacije, o trošku naše vlade, a mnogobrojni strani savetnici zauzeli su svoja mesta uz rukovodioce u glavnim sistemima i institucijama da bi se ublažilo neznanje i sprečila brzopletost.
Nova žuta vlast je pristala na sve, međutim pokazalo se da ni to nije bilo dovoljno i da je period ponižavanja, neki će reći prilagođavanja, morao da bude duži, sve dok se naredbodavac u potpunosti ne uveri da će novi lider Zapadnog Balkana, taj novi tigar, biti napravljen  isključivo od obojenog papira.
                                                                                                     *
Isporučivši Hagu državni, vojni i policijski vrh, sve zajedno s Predsednikom što se nije dogodilo u političkoj istoriji sveta, žuti su u međusobnom konsenzusu utvrdili da su upravo ovladali nepreglednim poljem neslućenih mogućnosti.
Po tom polju su se kretali shodno ličnom obrazovanju, prosvećenosti i duhovnim karakteristikama. Većina je položaj koristila isključivo u ličnu korist nemajući ništa protiv ako se nešto korisno odradi i za zajednicu. Za druge, zajednica je bila ista što i partija koja ih je na neko mesto promovisala. Iskreno, najveće štetočine su bili oni koji su umislili da su u nekoj svetoj misiji, pa su se iscrpljivali i pokazivali emocije tražeći sažaljenje i razumevanje. Kad pričaju o paradi ponosa govore o dostignućima čovečanstva i novom sistemu vrednosti, kada ih zbog nemoći institucija stigne ubistvo Francuza onda ridaju pred kamerama i tvrde da je porodica a ne država kriva za opštu nesreću.
Naravno da nisu bili svesni da je žuta država nastala na nesreći ovog društva...
                                                                                                    *
Tekst iza je ujedno bio odgovor na pitanje o mom rigidnom stavu prema predsedničkom kandidatu g. Jankoviću. Pa on je proizvod žutog društva koje sam malopre pokušao da opišem. On je maneken takvog ponašanja i takve vladavine. Svaki glas koji dobije a da to nije glas njegove porodice i kruga prijatelja bilo bi nešto što bi trebalo da zabrine ovo društvo.
Više onako, naučno, medicinski...

Ove godine 120 vojnih aktivnosti Srbije i SAD
Ministar odbrane Zoran Đorđević i ambasador SAD Kajl Skot razgovarali su o nastavku uspostavljene i razvoju buduće saradnje dveju zemalja u oblasti odbrane, saopštilo je Ministarstvo odbrane.
Sagovornici su konstatovali da je bilateralna vojna saradnja jedan od najrazvijenijih segmenta međusobnih odnosa Srbije i SAD, te je istovremeno, kako je naglasio ministar Đorđević, bilateralna saradnja Vojske Srbije najobimnija upravo sa Oružanim snagama SAD.
„Veliki broj zajedničkih vežbi koje imamo, na poligonima u SR Nemačkoj, Rumuniji, Bugarskoj i naravno u Srbiji na najbolji način oslikavaju svu razgranatost i uspešnost naše saradnje“, rekao je Đorđević.
Slična dinamika očekuje se i u ovoj godini, kada je planirano više od 120 zajedničkih aktivnosti, uz šta treba dodati i različite oblike školovanja i usavršavanja naših pripadnika u organizaciji SAD.
Kao jedan od bitnih momenata saradnje dveju zemalja pomenut je program državnog partnerstva sa Nacionalnom gardom Ohajo, a jedan od projekata koji je pokrenut 2015. godine je i razvoj sposobnosti nominovane inžinjerijske čete Vojske Srbije za učešće u mirovnim operacijama, dok  zajedničko medicinsko angažovanje predstavlja jednu od najbitnijih oblasti saradnje koja će se razvijati  u narednom periodu.
I Čepurin kod Đorđevića
Ministar odbrane Zoran Đorđević razgovarao je sa ambasadorom Ruske Federacije Aleksandrom Čepurinom, saopštilo je ministarstvo odbrane. Izraženo je obostrano zadovoljstvo ostvarenim stepenom saradnje u oblasti odbrane, koja je definisana strateškim partnerstvom i odličnim opštim i političkim odnosima dve prijateljske zemlje.

Prekrečen grafit na Vladičanskom dvoru
Novi Sad – Grafit u kome se pominje Alozije Stepinac, koji je „osvanuo” u utorak na ogradnom zidu Vladičanskog dvora u Novom  Sadu,  gde se protekla dva dana održavao sastanak mešovite komisije Srpske pravoslavne i Rimokatoličke crkve posvećen ulozi ovog hrvatskog kardinala u Drugom svetskom ratu, je prekrečen.
Na zidu je velikim crvenim i crnim slovima bilo ispisano: „Pavelić i Stepinac su 'milosrdni anđeli' nacističko-ustaško-genocidnih zlotvora, kaži ne fašizmu, trojnom EU-MMF-NATO paktu i kvislinzima“. Poruka je završena znakom usklika koji je umesto tačke imao crvenu zvezdu, pa se s obzirom na to i sadržaj grafita pretpostavlja da iza njega stoje ekstremni levičari.
Gradonačelnik Novog Sada Miloš Vučević osudio je ispisivanje, kako je naveo, grafita mržnje u Gimnazijskoj ulici. Zatražio je da „sramni grafit“ bude uklonjen u najkraćem roku, a da počiniocu budu sankcionisani u skladu sa zakonom. Za uklanjanje grafita mržnje u Novom Sadu zaduženo je JKP „Gradsko zelenilo“ koje ima svoju „Antigrafiti jedinicu“. Policija se nije oglašavala ovim povodom.
„Vandalizam ne dolikuje Novom Sadu niti Novosađanima. Najoštrije osuđujem ispisivanje grafita rečnikom mržnje i netrpeljivosti. Postoje društveno prihvatljivi načini za rešavanje svih problema i izražavanje stavova, bez agresije i uništavanja javne imovine“, saopštio je gradonačelnik.
Gimnazijska ulica, duž koje se pruža bočni deo Vladičanskog dvora i njegova zidana ograda, nalazi se u starom jezgru Novog Sada. U neposrednoj blizini su gimnazija „Jovan Jovanović Zmaj“, Gradska biblioteka, Dunavska i Zmaj Jovina ulica sa brojnim lokalima.
Završeni novosadski razgovori o Stepincu
Završena je treća runda razgovora mešovite komisije SPC-a i Katoličke crkve u Hrvatskoj koja razmatra istorijsku ulogu kardinala Alojza Stepinca. Dvodnevni sastanak održan je u Novom Sadu, a ovog puta tema je bila „Odnos nadbiskupa Stepinca prema Nezavisnoj državi Hrvatskoj u vremenu progona od 1941. do 1945. godine”, saopštila je SPC.
Oni su najavili da će sledeći sastanak  komisije biti održan u Požegi u Hrvatskoj 21. i 22. aprila, kada će biti razmatran odnos nadbiskupa Stepinca prema SPC-u tokom Drugog svetskog rata.
Osim stalnih članova komisije, na novosadskom sastanku, u ime SPC, govorili su Ljubodrag Dimić, profesor na Filozofskom fakultetu u Beogradu, i Milan Koljanin, viši naučni saradnik na Institutu za savremenu istoriju u Beogradu. Ova dva stručnjaka pozvani su kako bi svedočili o Stepinčevoj ulozi u stvaranju NDH-a, kao i o proterivanju, pokrštavanju i uništavanju srpskog stanovništva na ovom prostoru. 
Inače, stalni predstavnici SPC u komisiji su: mitropolit zagrebačko-ljubljanski Porfirije, mitropolit crnogorsko-primorski Amfilohije, episkop bački Irinej, episkop slavonski Jovan (Ćulibrk), i Darko Tanasković, stalni predstavnik Republike Srbije pri Unesku. Svetu stolicu na ovim sastancima zastupa predsednik Papskog odbora za istorijske nauke otac Bernard Ardura, koji je koordinator rada pomenute komisije, a u ime Hrvatske biskupske konferencije ovim sastancima prisustvuju: zagrebački nadbiskup kardinal Josip Bozanić, biskup mostarsko-duvanjski monsinjor Ratko Perić, biskup požeški monsinjor Antun Škvorčević, kao i Jure Krišto i Mario Jareb, naučni savetnici sa Hrvatskog instituta za povijest.
Formiranje mešovite komisije inicirao je papa Franjo 2014. godine kada je zaustavio proces Stepinčeve kanonizacije, za koji je neophodan još samo njegov potpis. Ovo je bio treći sastanak mešovite komisije, a prethodna dva su održana u Rimu, kada je dogovorena metodologija rada i u Zagrebu i kada su razmatrani uloga i delovanje Alojza Stepinca pre Drugog svetskog rata.  
Svi sastanci održani su iza zatvorenih vrata jer su se članovi komisije još na prvom susretu dogovorili da u javnost neće iznositi detalje, niti će komentarisati tok razgovora. Tako je bilo i juče kada je na portalu SPC-a objavljeno zajedničko saopštenje za javnost u kojem nije otkriven nijedan detalj razgovora koji su vođeni dva dana u novosadskom Vladičanskom dvoru.
J. P.

Danas je Sveti Trifun - naši vinogradari rame uz rame sa evropskim
JAGODINA – Ceremonijom sečenja slavskog kolača i simboličnim orezivanjem loze, uz zalivanje crnim vinom, danas su vinogradari Pomoravlja, Resave i Levča obeležili vinogradarsku slavu Svetog Trifuna.
Ceremoniju sečenja slavskog kolača i orezivanja vodili su sveštenici mesnih crkava, a lepo vreme omogućilo je da u vinograde dođu i najstariji i najmlađi, dede i unuci.
Vinogradari ovog dela Srbije imaju oko 1.500 hektara vinograda, najviše u Levču, i svake godine se šire i osavremenjuju proizvodnju. Imaju i nekoliko savremenih vinarija, od kojih su neke u samim  vinogradima. Izvoze vino u brojne zemlje uključujući Kinu, SAD, Rusiju, ali i tzv. „vinske velesile” kakve su Francuska, Italija i Španija.
Vinogorje Pomoravlja je od nedavno na „Vinskom putu” i baza razvoja turizma u ovom delu Srbije.  „ Srbija je, kompletno cela, jako dobra za gajenje vinove loze i može se sigurno nositi sa Evropom kada je u pitanju kvalitet a ima i vrsne stručnjake”, ocenio je stručni saradnik za voćarstvo i  vinogradarstvo poljoprivredne stručne službe u Jagodini Dejan Jocić.
„Naše podneblje je na geografskoj širini sličnoj sa Francuskom i Italijom, a naši stručnjaci izuzetno sposobni i možemo se nositi sa najvećim evropskim vinskim silama”, rekao je Jocić Tanjugu.
Raduje činjenica da se srpsko vinogradarstvo naglo budi, podižu se novi vinogradi, revitaliziraju stari, grade vinarije sa savremenom tehnologijom koja može da konkuriše svetskom tržištu vina, zahvaljujući subvcencijama države, ali i težnji vinogradara ka Evropskoj uniji (EU), dodao je on.
„Jagodinsko vinogorje je jedinstveno u Srbiji južno od Beograda kada je u pitanju izgradnja vinarija. Na razdaljini sedam do osam kilometara sagrađene su tri izuzetno moderne vinarije i što je veoma bitno, sve tri su izgrađene u samim vinogradima”, rekao Jocić.
Srbija sada raspolaže sa trećinom ili polovinom zasada koliko joj treba i vinogradari se žure, jer će ulaskom u EU biti ograničeni podizanjem novih zasada, ocenio je Jocić.

Danas poslednji rok za plaćanje prve rate poreza
Danas ističe poslednji rok za plaćanje prve rate poreza na imovinu koja se plaća u visini poslednje, četvrte rate poreza iz 2016.
Građani, preduzetnici i pravna lica prvu ratu poreza na imovinu plaćaju akontaciono i ukoliko je ne plate na vreme plaćaće zakonom propisanu kamatu.
Ukoliko novim rešenjem, koje treba da stigne u maju, porez koji treba da se plati bude veći, pa samim tim i rata bude veća nego što je plaćena, ta razlika mora da se plati u roku od 15 dana od dostavljanja rešenja.
Porez na imovinu za 2017. godinu je prema odluci Skupštine grada Beograda uvećan za maksimalno dva odsto u odnosu na porez u 2016.
Prema Zakonu o porezima na imovinu, porez na imovinu se plaća tromesečno, u roku od 45 dana od početka tromesečja.
Za sve potrebne informacije oko plaćanja poreza, obveznici se mogu obratiti nadležnim opštinskim odeljenjima Sekretarijata za javne prihode.
Predsednik gradskog parlamenta Nikola Nikodijević izjavio je ranije da se u 2017. očekuje isti prihod od poreza kao i prošloj godini, a to je 15,5 milijardi dinara. (Tanjug)

Mi ne idemo nikud i ne radimo ništa
Prozapadne opozicione stranke koje organizuju proteste nikako ne žele da se oprobaju na izborima nakon što su već deset puta okupili svoje pristalice na ulicama.
Nesvakidašnji zahtev dela opozicije da se nikako ne raspisuju izbori politički je fenomen kakav se retko može videti u svetu, ali u Srbiji je izgleda i to moguće. Samo u Srbiji postoji opozicija kojoj nije cilj dolazak na vlast ili bar ne dolazak na vlast na izborima.
Tokom jučerašnje protesne šetnje imali smo priliku da ovo čujemo od predsednika Demokratske stranke Zorana Lutovca koji je dao izjavu za televiziju N1 koja je medijski promoter protesta i dela opozicije koji ih organizuje.
Na pitanje reporterke N1 da li misli da su izbori pravi način da se protesti kapitalizuju kako smatraju brojni analitičari, Lutovac kaže da to nije dobra procena.
- Leto je, manje je ljudi na ulicama, to treba raditi kad ste najjači, a ne kad slabite. Najjači ste krajem avgusta ili početkom septembra kad se ljudi vrate sa odmora - rekao je Lutovac.

OVO NEMA NIGDE NA SVETU: OPOZICIJA PRETI VUČIĆU AKO RASPIŠE IZBORE!

N1: Analitičari misle da opozicija treba da kapitalizuje ove proteste. Mislite li da su izbori način?

Zoran Lutovac: Ne, to nije dobra procena! Leto je, manje je ljudi na ulicama, to treba raditi kad ste… pic.twitter.com/gqcZWohz1o
— Detektor laži (@LaziDetektor) July 9, 2023

Po svemu sudeći, okupljenih je zaista sve manje, a deluje da su pristalice prozapadne opozicije morale da napuste Srbiju zbog ,,diktature” i lošeg života te da svoju tugu blaže na plažama primorskih zemalja.
Ipak, Lutovac ne sumnja da će se pristalice vratiti. Samo da se završe letovanja. 
Međutim, ni tada, izbori neće biti tema za ovaj deo opozicije već formiranje prelazne vlade bez izbora, legitimiteta i mimo volje naroda kako je to već viđeno tokom dvehiljaditih.
- Izbori za nas nisu tema. Ako raspišu izbore, imaće građane na ulicama - poručio je Lutovac.

Srpska jedina štiti Ustav BiH i Dejton
Od našeg stalnog dopisnika 
Banjaluka – Republika Srpska nije izvor problema, već mesto na kom se donose odluke koje pozivaju na domaći dogovor i pronalazak rešenja. U Banjaluci nisu izglasani akti o secesiji, već akti koji omogućavaju relaksaciju i koji pozivaju na dijalog i dogovor. Kao što se desilo na nedavnoj sednici dve entitetske vlade, što mi vidimo kao model odnosa za budućnost, rekao je Nenad Stevandić, predsednik Narodne skupštine Republike Srpske. On je u razgovoru za „Politiku” istakao da je već posle tri dana nakon zajedničke sednice vlada Republike Srpske i Federacije BiH došao „doprinos” saradnji naroda i entiteta i od strane Kancelarije visokog predstavnika (OHR).
„Oni su svoje sporne odluke doneli svega tri dana posle sednice na kojoj su započeti domaći dogovori. To sve objašnjava. Ne dozvoljavaju da se sami dogovorimo. Ne odgovara im da se priča o investicijama, o povratku mladih, zapošljavanju i rastu BDP-a”, rekao je on. Govoreći o podeli državne imovine, podsetio je da su jedine granice koje su nacrtane posle Drugog svetskog rata one koje su podelile entitete u BiH. „Te granice su plod međunarodnog ugovora. Šta one dele ako već nisu međudržavne granice? Pa dele imovinu entiteta! Stoga pokušaj osporavanja imovine Republike Srpske u stvari predstavlja svesno izazivanje krize i sukoba.”
 
Utisak je da BiH ulazi u ozbiljnu krizu. Skupština je usvojila dva zakona i njima odbacila odluke visokog predstavnika i Ustavnog suda BiH. Oba zakona suspendovao je Kristijan Šmit. Šta je Srpsku opredelilo na ove korake? 
Nesporno je da je visoki predstavnik generator sukoba i nesporazuma u BiH. To proističe iz činjenice da on nema legalno imenovanje. Po relevantnim rezolucijama SB UN, BiH je bez visokog predstavnika. Jake zemlje, koje ne zavise mnogo od SB UN, progurale su da Šmit sedne u kancelariju visokog predstavnika bez obzira na to što nema legalitet. Zato imamo stvaranje cikličnih krugova krize. Takođe, Ustavni sud BiH je jedina institucija koja ne počiva na dejtonskim principima – konsenzusu dva entiteta i tri naroda. Tamo dominiraju tri stranca, koji zajedno s dva Bošnjaka preglasavaju Srbe i Hrvate. To je izvor svih problema. Sve što je i ranije radila Narodna skupština RS bila je reakcija na odluke koje donose ove institucije. Neverovatno je da Bošnjaci ne žele da imaju još jednog Bošnjaka u Ustavnom sudu, već nastoje da tamo ostane Nemac ili Albanac. To je za nas znak da se sa BiH upravlja spolja, a za druge nada da će strane sudije, kao u ratu strani avioni, doneti prednost Bošnjacima.
 
Odluke Skupštine RS nailaze na ozbiljnu ljutnju na Zapadu. 
Mi moramo ostati jedinstveni i uporni, ne sme biti pukotina među Srbima. Moramo sačuvati odlične odnose sa Srbijom i svoju neutralnost. Imamo otvorene sve komunikacijske kanale, čak i sa zemljama koje nas stalno kritikuju. Mi ćemo nastaviti da nudimo rešenja, koja će uvek biti zasnovana na dejtonskim principima, a to znači da nijedna odluka ne sme da bude doneta preglasavanjem, bez saglasnosti dva naroda i dva entiteta. A upravo su to radili visoki predstavnik i Ustavni sud BiH. Mi to razumemo kao nastojanje da se ovde provociraju krize i sukobi. Na to reagujemo pametno i nećemo dozvoliti da budemo okrivljeni za ono što je neko drugi smislio.
 
Da li je nametanje model po kom dugoročno može disati BiH? 
Ne, naprotiv, to je potpuno glupo, jer u BiH je već ispod 1,5 miliona Bošnjaka, oko milion Srba i manje od pola miliona Hrvata. Niko nikog tu ne može da nadjača i ugrozi. Mogu samo da se stvaraju nepotrebne krize. Razumem frustraciju Bošnjaka zbog percepcije da samo oni nemaju svoju državu. Zato postoji neki prikriveni cilj da se preko geopolitičke osovine – koju ovde drže Amerikanci i Britanci, posredstvom OHR-a i stranih sudija – isposluje neka supremacija Bošnjaka. Ali to ne može i neće ići preko leđa druga dva naroda i može samo silom da se desi. To ne žele ni Hrvati, koji su u zadnje vreme bili zavisni od Srba, i čiju smo poziciju štitili samo zato da ne bismo mi došli na red, a ne zato što smo u ljubavi s onima koji često pokazuju proustaške stavove. Srpska nije osnovana voljom tih sila koji sada rade protiv nje, ali je od njih prihvaćena kao neminovnost. Ipak se nadležnosti Srpske stalno tope i ako se to nastavi biće kao da je nismo ni stvorili i zato je reakcija RS tako odlučna.
 
Dakle, sem brige za državnu imovinu, korake Srpske uslovila je akumulacija nezadovoljstva. Ipak stižu upozorenja. 
Sva briga kojom Dodika žele da predstave kao figuru koja krši Dejtonski sporazum i ustavni poredak velika je laž. Dodik ima poseban stil, ali on je samo alibi da se dovrši posao obesmišljavanja i obezvlašćivanja RS. Manji deo opozicije to ne razume. Pa još daju podsticaj alibiju međunarodnog faktora. Dodik ima veliki politički kapacitet i vuče najveći broj konaca. Ali to je stvar koja pripada političkom spektru. U pravnom spektru ni Dodik ni RS nikada nisu doneli odluke o disoluciji. Nijedna institucija RS nije donela odluku o otcepljenju. Naše odluke treba pažljivo čitati. Mi u njima tražimo da se izaberu sudije Ustavnog suda BiH, jer je tako predviđeno. Ali volje za to nema kod Bošnjaka koji te sudije mogu da koriste za atak na RS. I zato smo tu gde jesmo. Što se imovine RS tiče, kada smo 2012. potpisivali ugovor s nemačkom kompanijom u vezi s izgradnjom energetskih objekata – isti ovaj kakav sad imamo sa Srbijom, jer su Nemci odustali – tada Ustavni sud nije problematizovao imovinu. Nije smeo protiv stranaca, niti su federalni partneri vikali da ne možemo bez njihove saglasnosti. U pozadini je srbofobija, a ne zajednički razvoj.
 
Dakle, odgovornost za krizu smeštate pre svega u Sarajevo i kod međunarodnih predstavnika. 
Pogledajte, na 9. januar su ranije dolazili svi. Sve do momenta kada su stranci odlučili da izazovu krizu. Nakon što su Dan RS proglasili neustavnim, počinje kriza, a mi počinjemo još žešće da ga slavimo. Svetosavska nagrada je takođe problematizovana od Bošnjaka, ali je Ustavni sud odlučio da ona nije uvredljiva. Taj sud je ušao u formu da deli srpske svece. Da procenjuje koji svetac vređa interese bošnjačkog naroda. Pa ih valjda Sveti Sava ne vređa, jer je Srbin, a Sveti Stefan, ipak, vređa. Oni su se upustili i u meritum verskog, društvenog, običajnog i potpuno polupali lončiće.
 
Da li RS nastupa jedinstveno u aktuelnoj krizi? 
Kao osnivač SDS-a i iz kog sam izašao u vreme čudne nacionalne politike u najvećoj stranci opozicije, mogu samo da skinem kapu za poslednje stavove i da kažem da se ta partija ponaša državotvorno. Nadam se da će tako i ostati. Trenutno, SDS je stranka opozicije koja razume razliku između vlasti i države.
Setite se, targetiranje Karadžića nekada je bilo isto kao aktuelno prokazivanje Dodika. Karadžića su najpre oterali u šumu, pa u zatvor, a prethodno su mu garantovali da neće biti procesuiran. Pravili su hajku kako bi od njega napravili kriminalca, lažući da je iz Prijedorske banke odneo tri miliona maraka. Želeli su stvoriti nezadovoljstvo naroda prema njemu, što nije uspelo. Ne verujem ni da će uspeti aktuelni pokušaji po istom principu. Nismo mi društvo koje drugačije živi i radi ili ima drugačije demokratske principe od nemačkog, francuskog ili švajcarskog modela. U vreme evropske cenzure u vezi s ratom u Ukrajini možemo čak reći da smo pet puta slobodniji. U Banjaluci možete da kritikujete i hvalite Putina ili Zelenskog, a u Berlinu i Parizu to ne smete. Udar na RS, sem napada na naše vrednosti, jeste udar i na demokratsko društvo.
 
Neki u poslednjim dešavanjima u RS pronalaze baš uticaj dešavanja u Ukrajini. 
Sukob u Ukrajini ima veze sa situacijom u celom svetu. Pa ima refleksije i na Balkan. Mi u tom ratu ne učestvujemo. Nepoštovanje međunarodnih ugovora je uvek generator koji dovodi do ratova. Nepoštovanje Kumanovskog sporazuma i Rezolucije 1244 izaziva krizu na KiM, jer Srbi nisu dobili svoje bezbednosne snage da ih štite. Minski sporazumi nisu poštovani dok je trajala tortura nad stanovništvom Donbasa. Ako se setimo kako se pred Drugi svetski rat raspalo Veće naroda i kako se danas ljuljaju UN, možemo da povučemo mnoge paralele. Ali mi nigde ne treba da srljamo. BiH treba da se liši ambicije za priključivanje u bilo kakve vojne asocijacije. Ali EU je odlučila da pritisne BiH da se mora opredeliti. Na svu sreću bez mišljenja Srba to se ne može desiti. Blokirali smo pristupanje NATO-u i uvođenje sankcija Rusiji. Srpska može da se ponosi kako tretira ukrajinsku manjinu, koja je ovde najbrojnija. U Prnjavoru živi nekoliko hiljada Ukrajinaca, koji imaju svoje crkve i mi želimo da niko u Srpskoj nema ikakvih problema. To je za nas čast.
 
Verujete li u neka saznanja da se razmatra smena Dodika? 
Mi smo OHR još ranije potpuno pobedili, argumentima i dokazima. Dokazali smo da su svi visoki predstavnici imenovani rezolucijama SB UN. Prezentovaćemo dokumente koji su potpisani između parafa i potpisa Dejtonskog sporazuma, sa takozvane Konferencije za implementaciju mira u Londonu – koja je ustanovila Savet za sprovođenje mira (PIK) i pozvala zvaničnim dokumentima SB UN da potvrdi prvog visokog predstavnika. Dakle, čak i kada bi Šmit smenio Dodika, mi to ne bismo objavili, jer nema legalitet. Ako nema legalitet imenovanja i njegove odluke su nelegalne. Pa kako onda da njegove odluke objavljujemo u „Službenom glasniku RS”? Ovog trenutka, Srpska je ta koja čuva pravni poredak u BiH. Sve akcije iz RS zasnovane su na pravu i to svi dobro znaju. Zato su prešli na drugu strategiju – zloupotrebu Ustavnog suda.
 
Šmit je nametnuo zakon koji inkriminiše one koji ne poštuju njegove, kao i odluke Ustavnog suda. 
Time želi da upotrebi domaće institucije za izazivanje krize. To će opet raditi nametanjem zakona. Oni koji budu prihvatili da sprovode takve zakone mogu da naprave poremećaj mira. Zato je Dodik najavio da će u Nemačkoj tužiti Šmita za lažno predstavljanje, ali i za narušavanje mira, a to je najveći zločin. Mi u RS sem pravnog poretka RS i BiH čuvamo i mir.
 
Posebnu nervozu na Zapadu izazvala je najava suspenzije ingerencije Suda i Tužilaštva BiH i agencije Sipa. 
Jedan šeik je u otporu zapadnjačkoj agresiji rekao da muslimani ne jedu svinjetinu, ali da ako treba da umru od gladi, možda i mogu da ih nateraju na to. Ako naše postojanje bude ugroženo, bićemo prinuđeni da donosimo zakone koji će imati pravni legalitet i koji će se primenjivati na teritoriji RS. A sasvim drugi zakoni će važiti u FBiH. Imaćemo praktično dve zemlje. To ne priželjkujem, već se nadam da će biti pameti u međunarodnim centrima, što uključuje i neophodnu katarzu u EU, koja ovde treba da zameni OHR. Treba da se imenuju domaće sudije i da se sprovode domaći zakoni, te da niko nikome ne koči razvoj.
 
Na osnovu čega tvrdite da se neće dozvoliti da Srbi u BiH budu svedeni na manjinu i podvrgnuti nasilju kao na KiM? 
Teroristički režim koji na KiM ugrožava Srbe često pominje Srpsku, što je za nas veliko priznanje. Kada tvrde da neće dozvoliti RS na KiM, to je potvrda da je Srpska toliko etablirana da joj se ni ćošak ne može odbiti. Niko sem naše skupštine neće donosi odluke u ime nas, niti će imenovati gradonačelnike u ime naših građana tako što će da raspisuje izbore i sa dva-tri odsto izlaznosi priznaje njihove rezultate. A mnogi u Sarajevu bi to voleli. U RS postoje dva veća naselja sa Bošnjacima, Kozarac i Janja, koja uživaju svu našu pažnju, prava i ljubav. Ipak, BiH iz devedesetih i danas nije ista. U Sarajevu nema Srba, svi gradovi su monoetnički u oba entiteta, uz izuzetke Drvara, Glamoča, Grahova i Petrovca u FBiH. Izmaštana multietnička priča je samo lažni građanski model za konačnu supremaciju Bošnjaka.

Bajden: Saudijska Arabija i Izrael daleko su od sporazuma o normalizaciji odnosa
Izrael i Saudijska Arabija su daleko od sporazuma o normalizaciji koji bi uključivao sporazum o odbrani i američki civilni nuklearni program, rekao je predsednik SAD Džozef Bajden u intervjuu za Si-En-En.
Američki zvaničnici su posredovali u pokušaju da postignu dogovor o normalizaciji odnosa između dve zemlje, podseća Rojters.
„Daleko smo odatle. Imamo o mnogo čemu da razgovaramo”, rekao je Bajden.
Izraelski ministar energetike Izrael Kac je prošlog meseca izrazio protivljenje ideji da Saudijska Arabija razvija civilni nuklearni program kao deo bilo kakvog uspostavljanja odnosa između dve zemlje posredstvom SAD.
Bajden je ukazao na odluku Saudijske Arabije, uoči njegove posete kraljevstvu prošlog leta, da otvori svoj vazdušni prostor za sve avio-prevoznike, otvarajući put za više preleta ka i iz Izraela, prenosi Tanjug.

Bajden otputovao na evropsku turneju, posetiće Britaniju, Litvaniju i Finsku
Predsednik SAD Džozef Bajden otputovao je danas na evropsku turneju tokom koje će posetiti Veliku Britaniju, Litvaniju i Finsku, javlja Rojters.
Bajden će večeras stići u London, a narednog dana će se sresti sa britanskim kraljem Čarlsom III, prvi put od kada je krunisan.
On će razgovarati i sa britanskim premijerom Rišijem Sunakom u Dauning stritu.
Sledeća poseta je samit NATO u Viljnusu, u Litvaniji.
Bajden će provesti dva dana u glavnom gradu Litvanije, koja je domaćin godišnjeg samita NATO.
On ćee učestvovati na sastancima sa liderima i održati govor na Univerzitetu u Viljnusu.
Konačna stanica je Helsinki, gde se očekuje da će Bajden u četvrtak proslaviti proširenje NATO sa Finskom kao najnovijom članicom alijanse.
Ova nordijska zemlja je u aprilu postala 31. članica NATO.
Bajdenov savetnik za nacionalnu bezbednost Džejk Saliven rekao je da će Bajdenovo putovanje „pokazati predsednikovo vođstvo na svetskoj sceni”, navodi AP, prenosi Tanjug.

Budi hrabra – reci NE nasilju
Od početka godine čak 22 žene ubijene su u porodičnom nasilju, a među njima se nalaze i dve devojčice. Podaci Centra za podršku ženama govore da je od 2010. godine u porodično-partnerskom odnosu ubijeno više od 330 žena, a statistika svedoči da se svaka treća žena ranije obraćala institucijama sistema za pomoć. Brojke takođe upozoravaju da je u prethodnoj deceniji trećina žena ubijena vatrenim oružjem, a taj trend nastavlja se i u ovoj godini, u kojoj je šest žena stradalo na ovaj način. Statistika koja svedoči da osam od deset žena strada od ruke muža, oca ili brata postaje još bolnija kada se iza nje pomole lica više od 400 dece koja su u poslednjih deset godina ostala bez majki i odrastaju s doživotnim žigom da im je otac ubica – neki od njih nastavili su život s bakama i dekama, drugi odrastaju u hraniteljskim porodicama, a neki mališani detinjstvo provode u domovima za decu bez roditeljskog staranja.
Is­tra­ži­va­nje po­ve­re­ni­ka za za­šti­tu rav­no­prav­no­sti i Pro­gra­ma Uje­di­nje­nih na­ci­ja za raz­voj u Sr­bi­ji (UNDP), ko­je je ura­đe­no na re­pre­zen­ta­tiv­nom uzor­ku od 1.004 že­ne pokazalo je da najveći broj že­na ko­je su po­sta­le žr­tve po­ro­dič­nog ili part­ner­skog na­si­lja ne pri­ja­vlju­je nasilnika iz stra­ha od nje­go­ve osve­te. Po­lo­vi­na njih pri­zna­je da su stid i sra­mo­ta zbog agre­si­je ko­jom su iz­lo­že­ne, kao i spo­zna­ja da ne­ma­ju gde da odu ako od­lu­če da iza­đu iz začaranog kru­ga na­si­lja glav­ni raz­log zbog ko­jeg ne pri­ja­vlju­ju na­si­lje in­sti­tu­ci­ja­ma si­ste­ma.
Studija re­a­li­zo­va­na u okvi­ru pro­jek­ta „In­te­gri­sa­ni od­go­vor na na­si­lje nad ženama i de­voj­či­ca­ma u Sr­bi­ji”, ko­je u part­ner­stvu s Vla­dom Sr­bi­je spro­vo­de agen­ci­je Ujedinjenih na­ci­ja u Sr­bi­ji, ta­ko­đe po­ka­zuje da že­ne naj­ve­će po­ve­re­nje ima­ju u Si­gur­ne žen­ske ku­će, a po­tom u zdrav­stvo, po­li­ci­ju i ver­ske in­sti­tu­ci­je, a naj­ma­nje ve­ru­ju jav­nom tužilaštvu i cen­tri­ma za so­ci­jal­ni rad. Naj­ve­ći broj že­na ko­ji je uče­stvo­vao u ovom is­tra­ži­va­nju na­veo je da su raz­u­me­va­nje i podrška oko­li­ne, od­no­sno po­ro­di­ce i pri­ja­te­lja, ključ­na stvar ko­ja bi ih mo­ti­vi­sa­la da prijave na­si­lje u po­ro­di­ci – ako bi po­sta­le žr­tve na­si­lja, čak 38 od­sto že­na pr­vo bi tražilo podršku od čla­no­va po­ro­di­ce, 28 pro­ce­na­ta njih oti­šlo bi u po­li­ci­ju, dok bi se prijateljima po­ve­ri­lo sve­ga de­vet pro­ce­na­ta že­na.
Iako je veća šansa da neko ko je ekonomski zavisan od nasilnika ostane u nasilnom odnosu, u Sigurnoj ženskoj kući nalaze se i žene koje su na veoma visokim socijalnim položajima i koje su izbačene iz sopstvenog doma, a nasilnik koji je trebalo da završi u zatvoru, pronašao je rupu u zakonu kroz koju se provukao uz pomoć umešnog advokata.
Iskustvo govori da je situacija kada žena reši da ostavi nasilnika po nju najrizičnija – ubistva se dešavaju kada žena konačno „prelomi” i saopšti partneru da ga napušta, a neka istraživanja govore da se femicid obično dešava unutar tri meseca od odlaska žene. Iako stručnjaci apeluju da se mora napraviti veoma detaljan plan zaštite žrtve, dešava se da neka karika u lancu zaštite žrtve, koga čine policija, tužilaštvo i sud, jednostavno ne proceni dobro bezbednosni rizik.
Kako bi se sprečila kategorizacija na „laka” i „teška” ubistva, udruženje „FemPlatz” zahteva od nadležnih da se krivično delo femicida uvede kao posebno krivično delo. Istraživanje koje je uradilo ovo udruženje pokazuje da je u skoro trećini slučajeva femicida sud dosudio kaznu od 10 do 15 godina. „FemPlatz” takođe traži od nadležnih uspostavljanje nezavisnog tela za praćenje femicida, čime će se obezbediti prikupljanje podataka o ubistvima žena koji će biti dostupni javnosti i ujedno unaprediti rad institucija i poboljšati sistem zaštite žena od nasilja.
Mada sta­ti­sti­ka upozorava da sva­ke go­di­ne iz­me­đu 20 i 30 že­na bi­va ubi­je­no u po­ro­dič­nom ili part­ner­skom na­si­lju, ve­li­ki broj njih je i spa­sen za­hva­lju­ju­ći ade­kvat­noj re­ak­ci­ji dr­ža­ve – podaci Ministarstva pravde govore da je to­kom 2022. go­di­ne pro­du­že­no vi­še od 20.000 hitnih me­ra za­šti­te žr­tve i iz­ra­đe­no 19.017 pla­no­va za­šti­te žr­tve, a od 2017, od­no­sno od po­čet­ka pri­me­ne Za­ko­na o spre­ča­va­nju po­ro­dič­nog na­si­lja, pa do po­čet­ka ove go­di­ne iz­re­če­ne su 103.864 hit­ne me­re. Vi­še od hi­lja­du pred­stav­ni­ka pra­vo­sud­nog si­ste­ma bi­lo je na obu­ci i spe­ci­ja­li­zo­va­noj edu­ka­ci­ji o pre­ven­ci­ji po­ro­dič­nog na­si­lja.

I Harvard strepi od veštačke inteligencije
Upotreba veštačke inteligencije jeste fascinantna, sigurno će biti velikih promena u obrazovanju i mi na Harvardu dosta razmišljamo na temu „ChatGPT”, jer ne možemo to da ignorišemo. Studenti definitivno koriste VI u programiranju, ali na američkim univerzitetima i posebno na Harvardu postoji kod časti i potpuno poverenje da student neće čak ni kada radi ispit kod kuće da prepisuje i vara. Dešavalo se da nekada nekog uhvatimo, ali većini studenata je čast da budu na Harvardu i niko neće rizikovati da tu šansu prokocka. To je i najveća razlika u odnosu na naš sistem: nije poenta u bubanju, već da se mladi ljudi zainteresuju da nauče da razmišljaju, da postignu nešto u životu. Ništa mi ne znači da zapamte formulu napamet, mogu da je nađu u knjizi, ja sam na svom kursu rekao studentima da mogu da koriste bilo koji onlajn izvor, kaže na početku razgovora za „Politiku” prof. dr Marko Lončar sa Fakulteta tehničkih i primenjenih nauka Univerziteta Harvard. 
 
Dr Lončaru je ove nedelje u SANU uručena nagrada Fondacije „Prof. dr Marko V. Jarić” za 2019. godinu, što ranije nije bilo moguće zbog pandemije kovida 19. Ova nagrada, koja se u medijima naziva i „Srpski Nobel za fiziku”, dodeljuje se već punih 25 godina za izuzetne rezultate. Prema odluci žirija dr Lončar ju je više nego zaslužio za doprinose u oblasti nanofotonike, primenjene fizike i integrisane optike.
Nismo mogli a da ne pitamo profesora da li zna da je u Beogradu ove godine primljen jedan brucoš na fizici i šta savetuje – kako popuniti klupe na fakultetima prirodnih nauka. Odgovor nas je malo iznenadio:
– Mi imamo sličan problem na Harvardu, jer se tu dolazi zbog prava i medicine i borimo se za studente koji bi da postanu inženjeri, i to inženjeri elektrotehnike. Zato sam moj kurs prilagodio da bude praktičan, da bude više laboratorijskih vežbi, da rade projekte. Moj savet srpskim kolegama jeste da se reformišu studije, da bude više prakse. Ne mora baš sve da se nauči, uvek mogu knjigu da otvore ako im zatreba neka formula.
Svoj put do Harvarda opisuje kao kombinaciju genetike, pameti, sreće i podrške porodice i profesora. Detinjstvo je proveo gledajući oca, inženjera elektrotehnike, koji je radio u vojsci, kako stalno nešto popravlja. Krenuo je tatinim stopama, ali je na kraju odabrao svoj put. Kaže da su presudan uticaj imali fantastični profesori matematike i fizike, prvo u Osnovnoj školi „Svetozar Miletić” u Zemunu, koju je završio kao đak generacije, a potom i u Matematičkoj gimnaziji na programerskom smeru u vreme kada su kompjuteri bili retkost i papreno koštali.
– Fizika me zanimala, ali sam upisao elektroniku na Elektrotehničkom fakultetu. Po završetku studija sam aplicirao za Ameriku jer kod nas gotovo ništa nisam mogao eksperimentalno da radim, neka istraživanja su vrlo skupa i tako sam stigao 1997. do Kal teka i profesora Ćuka. Ali stara ljubav zaborava nema i vratio sam se fizici – priča ovaj harvardski profesor.
Prvi šok je bio kada je shvatio koliko je neverovatno teorijski potkovan u odnosu na američke kolege, ali praksa je bila slaba tačka, zbog nedostatka opreme i materijala na fakultetima u Srbiji u to vreme pogotovu.
– Brzo se čovek navikne na bolje. Tu sam završilo i doktorat. Posle šest godina u Los Anđelesu preselio sam se u Boston, najevropski američki grad i krenuo na postdoktorske studije na Harvardu. U SAD nije uobičajeno da student koji „izuči zanat” na jednom univerzitetu tu i ostane, gledaju da dovode profesore koji donose nešto novo, ali eto ja sam ostao i danas imam svoju katedru i predajem osnove elektrotehnike – priča profesor i dodaje da je na postdoktorskim studijama trenutno jedan student iz naše zemlje. Koliko mu je poznato, na Harvardu je jedini profesor iz Srbije, ali ima kolegu iz naših krajeva na MIT.
Uglavnom su mi prijatelji roditelji moje dece, kaže i dodaje da se dosta njegovih prijatelja iz Matematičke gimnazije preselilo u Ameriku i nastanilo u istom predgrađu u kojem i on živi sa suprugom Evelin, koju je upoznao u Los Anđelesu. Danas su u istoj ulici kuće osam đaka Matematičke gimnazije, tako da se svi lepo druže, kao i njihova deca.
Ostati ili otići – pitamo ga na kraju. To je sve individualno, odgovara. – Ja sam uvek zamišljao da ću da se vratim negde u Evropu, ali u Americi su resursi za bavljenje naukom zaista veliki. Možda se vratim kad se penzionišem, ako se to ikada dogodi – kaže kroz osmeh.
Bilo je tu još mnogo toga da se kaže i pita, ali je profesor morao nazad u Boston, uz obećanje da će se brzo vratiti u Beograd. Čekalo ga je i predavanje našim studentima elektrotehnike, među kojima će možda pronaći nekog budućeg kolegu na Harvardu. U hodnicima SANU ostale su reči dr Aleksandra Bogojevića, direktora Instituta za fiziku, inače institucije koja je pokrovitelj ove nagrade: „Mi smo mala zemlja sa visokim procentom uspešnih ljudi u naučnoj dijaspori, nema osobe koja nije čula za Teslu ili Pupina. A dr Marko Lončar je još jedan dokaz da Srbiji dobro ide fizika”.
 
 
Antrfile
 
Impresivna biografija
Dr Lončar je posle Matematičke gimnazije završio Elektrotehnički fakultetu u Beogradu, a potom doktorirao na Kalifornijskom institutu za tehnologiju na temi lasera i talasovoda na bazi fotonskih kristala. Postdoktorske studije je završio na Harvardu, gde je postao docent, pa vanredni i redovni profesor, da bi 2012. bio unapređen u profesora sa katedrom. Danas je jedan od vodećih svetskih stručnjaka u nanofotonici i nanotehnologiji, a posebno su zapažena njegova dostignuća u nanofabrikaciji dijamanata. Dobitnik je brojnih nagrada, ima više od 20 patenata i autor je impresivnog broja radova koji se objavljuju u najuticajnijim naučnim časopisima.
 
Antrfile
 
Plavi dijamanti najpopularniji, roze najskuplji
 
Zašto od studenata neprekidno dobija nagrade za najinteresantnija predavanja, pokazao je okupljenima u SANU, gde je govorio o tome zašto su dijamanti najbolji prijatelji fizičara. Iako su u publici mahom bili akademici, on je pričao jednostavno, da svako može da razume, duhovito kombinujući slike, citate i primerke veštačkih dijamanata koje je iz Amerike doneo u koferčiću. Saznali smo od čega se sastoje dijamanti, zašto imaju boju, da su plavi najpopularniji, žuti najjeftiniji, a da su roze retki i zato i skupi. Uz uobičajenu priču o tome kako je dijamant najtvrđi mineral u prirodi koji se koristi za bušenje, sečenje i brušenje, mogli smo, recimo, koristeći samo toplotu svog tela da dijamantom sečemo led u čaši…

Nedimović: Poziv za zakup zemljišta je transparentan
Ministar poljoprivrede i zaštite životne sredine Branislav Nedimović izjavio je danas da pravo da konkurišu na javni poziv za zakup državnog zemljišta na 30 godina imaju sva poljoprivredna gazdinastva koja se registruju kao pravna lica i sva pravna lica, te odbacio kritike o netransparentnosti tog postupka.
Ministar je za RTS rekao da je bilo dosta kritika, ali da je javnim pozivom stavljena tačka na te kritike, te da je cilj poziva za zakup državnog zemljišta investitorima koji će se baviti stočarstvom, prerađivačkom industrijom i obnovljivim izborima energije stvaranje dodatne vrednosti u poljoprivredi, jer nam je potrebna nova investiciona kapisla u prerađivačkoj industriji.
„Nama je cilj da se razvijamo, a ne da prodajemo jeftinu, a kvalitetnu robu. Cilj nam je da kroz ove investicije pokušamo da napravimo veću vrednost u poljoprivredi i da to bude korist i za poljoprivredne proizvođače, prerađivače i za državu”, kaže Nedimović.
Investitor ukoliko želi da ulaže u stočarstvo i prerađivačku industriju za tri godine mora da uloži 500.000 evra od toga 30 odsto u prvoj godini, a Nedimović kaže da kada je reč o preradi, to nisu velike investicije, te da one moraju da se realzuju za tri godine, uz stroge kontrole jer se radi o državnom resursu.
„Osetljiva je materija, zbog toga insistiramo na striktnom poštovanju kriterijuma iz javnog poziva”, kaže Nedimović.
Povodom njegove ranije izjave da je zainteresovano oko 30 pravnih lica i poljoprivrednika, od toga 28 iz Srbije, Nedimović je rekao da su potencijalno zainteresovani ljudi koji se bave poljoprivrednom proizvodnjom i žele da pređu iz proizvodnje primarnih poljoprivrednih proizvoda u sledeću fazu prerade i žele da ulože.
„Zainteresovan je i Tenis. Ima domaćih poljoprivrednika iz Novog Bečeja, Gospođinaca, iz južne Srbije, najveći broj prijava je povezan za preradu voća i povrća, imamo i domaće poljoprivredne proizvođače koji žele da naprave reprocentre za proizvodnju genetskog materijala”, navodi ministar.
Nedimović kaže da neće biti ugroženi mali proizvođači i da će u ceo proces biti uključena lokalna samouprava.
Dodao je da će se nova količina poljoprivrednog zemljišta uvesti u legalne tokove, a da će novi pravilnik koji će se ticati davanje u zakup poljoprvednog zemljišta prvi put posle 2006. jasno definisati proceduru i onemogućiti zloupotrebe.
Javni pozivi biće otvoren 30 dana, a rok za dostavljanje zahteva i dokumentacije je 15. mart.  (Tanjug)

Sve više srpskih đaka u Južnoj Africi
I dok su deca u Srbiji na raspustu ili već krenuli u drugo polugodište, u dalekoj Južnoj Africi u srpskoj školi „Sveti Sava” počela je nova školska godina. Profesorka razredne nastave Violeta Pavlović-Marinković kaže da se poslednjih godina broj đaka koji uče srpski jezik ustalio na oko 30, od kojih je većina u Johanezburgu. Nedavno otvoreno odeljenje u Pretoriji, zahvaljujući zalaganju ove učiteljice, ima i nove učenike.
– U Johanezburgu imam 20 učenika, a u Pretoriji jednu grupu od osmoro đaka od prvog do šestog razreda. Posao nije lak, godinama sam volontirala, ovde su velike razdaljine, putujem 100 kilometara po najvećoj gužvi, ali to je najmanje što mogu da učinim kada su naši ljudi toliko insistirali i pomagali da se raširi nastava srpskog jezika i van Johanezburga – priča učiteljica Vanja.
Kako bi se uz jezik, očuvala i vera i tradicija, đaci redovno sa roditeljima i Violetom, obeležavaju i školsku slavu Svetog Savu. Na svečanoj akademiji učestvuju đaci iz oba grada, Kolo srpskih sestara „Kosovka devojka” i omladina iz SKUD „Afrika” koji odigraju tradicionalne igre iz Srbije. Ove godine domaćin slave je bila porodica Ivković, a kao i uvek tu su bili predstavnici ambasade Republike Srbije i predstavnici dijaspore koji žive i rade u Južnoj Africi. Violeta dodaje da naši građani godinama nesebično pomažu i sve manifestacije i kulturna dešavanja u cilju očuvanja i širenja maternjeg jezike, religije i kulture na afričkom kontinentu.
– Škola „Sveti Sava” ima kontinuitet od trideset učenika i svake godine se poneko vrati u otadžbinu i uključuje u obrazovni sistem Republike Srbije. Odeljenje u Pretoriji je otpočelo sa izvođenjem nastave u avgustu 2015. godine. Đaci su deca sugrađana koji žive i rade u Pretoriji i deca naših stručnjaka inženjera i tehničara koji rade za internacionalnu firmu „IMR Hamburg” koji su bili inicijatori otvaranja ovog odeljenja. Prošle godine smo dobili podršku Uprave za saradnju s dijasporom i Srbima u regionu i veoma smo ponosni da neko prepoznaje naš trud i napore koji roditelji ulažu da se naša deca ne asimiluju u Južnoj Africi – ističe učiteljica Violeta Pavlović-Marinković.
Škola prati kalendar rada državnih škola u Johanezburgu, pa se nastava organizuje u četiri „tromesečja” od 15. januara do 10. decembra. Nastava u Pretoriji se održava petkom.
U Africi trenutno živi oko 20.000 Srba, najviše u Johanezburgu i Kejptaunu. Uz školu „Sveti Sava“, koja je kod Ministarstva prosvete registrovana 2009. godine i koja radi po nastavnim planovima i programima i udžbenicima iz Srbije, tu je i Crkva Svetog Tome, jedina na afričkom kontinentu u kojoj se pored Srba okupljaju i pravoslavci afričkog porekla.
Uporedo sa osnivanjem škole u Johanezburgu, tekla je borba i za priznavanje srpskog jezika kao maternjeg jezika za decu emigranata i kao izbornog predmeta za decu koja su rođena u Južnoj Africi. To znači da je danas srpski jezik priznat u kurikulumu od četvrtog razreda osnovne škole i do četvrtog razreda srednje škole u Južnoj Africi, i po tome smo jedinstveni u svetu. Takođe naši maturanti mogu da polažu srpski jezik, koji im se kao predmet priznaje i boduje prilikom upisa na fakultet.

Za podelu Kosova – Čedini i Šešeljevi glasači
Tri četvrtine građana Srbije podržava dijalog Beograda i Prištine, dok je svega devet odsto za prekid briselskih razgovora, pokazalo je istraživanje Beogradskog centra za bezbednosnu politiku. Anketa pod nazivom „Stavovi građana o bezbednosti Srbije i dijalogu sa Prištinom” pokazala je i da 74 odsto ispitanika ne opravdava hipotetički ulazak u oružani sukob kako bi Kosmet ostao u sastavu Srbije.
S druge strane, deset odsto građana bi opravdalo takav sukob, a istraživači ukazuju na zabrinutost što u toj grupi prednjače mladi od 18 do 29 godina koji umnogome nisu imali iskustvo rata.
Na predstavljanju nalaza rečeno je i da ispitanici u Srbiji smatraju da Albanci imaju više koristi od briselskog dijaloga, dok istovetno istraživanje rađeno na Kosovu i Metohiji pokazuje da tamošnji Albanci upravo Srbima pripisuju veću korist od tih razgovora.
Takođe, iako je svega osam odsto ispitanika za nezavisnost Kosova pod uslovom da to dovede do stabilnosti i razvoja Srbije, četvrtina građana očekuje da će Kosovo biti nezavisno.
Trećina građana smatra da razgovore u Briselu treba voditi bez obzira na pritisak EU, kako se budućim generacijama ne bi ostavljali nerešeni problemi. Četvrtina njih ima stav da dijalog treba nastaviti samo ako obezbeđuje zaštitu srpskih interesa, a 14 odsto da razgovore treba voditi samo ako ne vode zvaničnom priznanju Kosova.
Na pitanje koja je vrsta dogovora prihvatljiva u pregovorima s prištinskim vlastima, 31 odsto anketiranih kaže da su svi dogovori koji unapređuju stabilnost u redu, sve dok nema formalnog priznavanja Kosova. Isto toliko ispitanika podržalo bi bilo kakav dogovor kojim bi bila unapređena prava kosmetskih Srba.
Svega 11 odsto građana vidi podelu Kosova na jug i sever kao najbolji ishod razgovora u Briselu, a zanimljivo je da u ovoj grupi ispitanika prednjače glasači Liberalno-demokratske partije, ali i Srpske radikalne stranke.
S druge strane, na pitanje kako vide budućnost KiM, najviše ispitanika (28 odsto) tvrdi da ne zna, dok 24 procenta njih smatraju da će Kosovo biti nezavisno, a petina da će ostati deo Srbije. Mogućnost podele pokrajine između Srbije i Albanije kao konačno rešenje vidi 19 odsto građana, dok devet procenata očekuje da se celo Kosovo ujedini s Albanijom.

Li Kećang čestitato Vučiću Dan državnosti
Predsednik Vlade Srbije Aleksandar Vučić primio je danas čestitku premijera Državnog saveta Narodne Republike Kine Li Kećanga povodom Dana državnosti, saopštila je vladina Kancelarija za saradnju s medijima.
„Povodom Dana državnosti Republike Srbije, dozvolite mi da u ime Vlade Narodne Republike Kine, kao i u svoje lično ime, Vama i Vladi Republike Srbije uputim iskrene čestitke i lepe želje. Želim Vašoj zemlji prosperitet i razvoj, a narodu sreću u životu,” navodi se u čestitki.
Trenutno, odnosi između Kine i Srbije su u odličnom trendu razvoja, a saradnja u svim oblastima se stalno produbljuje. Tokom susreta lidera Kine i CIEZ-a u Rigi, iscrpno smo razmenili mišljenja o daljem unapređenju saradnje između Kine i Srbije i postigli širok konsenzusm dodao je kineski premijer.
Kineska Vlada, kako se ističe, pridaje veliku važnost kinesko-srpskim odnosima i želi da zajedno sa srpskom stranom ulaže napore u unapređenje konkretne bilateralne saradnje i u neprekidno obogaćivanje sadržaja Sveobuhvatnog strateškog partnerstva Kine i Srbije, donoseći dobrobiti naroda dve zemlje.   (Tanjug)

Dačić: Zar je bezobrazluk tražiti distanciranje od zločina?
Prvi potpredsednik Vlade Srbije i ministar spoljnih poslova Ivica Dačić izjavio je danas da hrvatski premijer Andreja Plenković treba da objasni u čemu je „bezobrazluk” kada Srbija očekuje od hrvatske Vlade da se distancira od pokušaja rehabilitacije ustaškog fašističkog režima i zločina koje je NDH počinila nad Srbima, Jevrejima i Romima.
„Srbija očekuje da bilo ko iz hrvatske Vlade ikada spomene ove zločine kako se oni ne bi ponavljali. Borba protiv relativizacije i rehabilitacije zločina je moralna obaveza svih nas, svuda i na svakom mestu, uključujući oba svetska rata, kao i sukobe devedesetih prilikom raspada SFRJ,” istakao je šef srspke diplomatije.
Prošlost se ne može promeniti, ali može se uticati da sadašnjost i budućnost budu bolje za naše narode i državem dodao je on.
Dačić je podstio da je u NDH koja se prostirala do Zemuna, Novog Sada i Šapca, obuhvatajući i celu Bosnu i Hercegovinu do Drine, ubijeno više od 30% srpskog naroda koji je tamo živeo.
Plenković je, kako je dodao, nedavno posetio izraelski Jad Vašem u Jerusalimu, poklonio se senima pobijenih Jevreja i upisao u knjigu sledeće reči: „Uz izraze mog iskrenog saosećanja sa porodicama žrtava i jevrejskim narodom stoje i glasovi čitavog čovečanstva koje izgovara: Nikada više!”.
„Na tom mestu u Jad Vašemu stoji i ime koncentracionog logora Jasenovac. Bio bi red da se Plenković pokloni i senima pobijenih i u samom Jasenovcu. Razlika je u tome što ispred logora u Jasenovcu mora da prođe pored table sa ustaškim pozdravom ''Za dom spremni'', ukazao je Dačić.
„A ne može se pokloniti i na jednom i na drugom mestu” istakao je Dačić i podstio da je u Jasenovcu je pobijeno 19.432 deteta od onih u pelenama do 14 godina, od čega 11.888 srpske dece, 5.469 romske, 1.911 jevrejske, kao i 132 hrvatska deteta i 17 Muslimana.
I ta deca valjda zaslužuju da se hrvatski premijer pokloni njihovim senima i kaže ili upiše: 'Nikada više!', naveo je šef srpske diplomatije.
„Nadam se da nije bezobrazno od mene što ću kao podsetnik poslati hrvatskom premijeru Plenkoviću knjigu sa spiskom imena i prezimena ubijene dece, sa jedinom željom da se zločini više nikad ne ponove, bez ozbira ko ih je počinio i u kom ratu,” istakao je Dačić.
Isto tako, po tvrdnjama samog Stepinca u memorandumu koji je uručio papi Piju XII u maju 1943. godine u Vatikanu, iz pravoslavlja je prekršteno do tada 240 hiljada Srba, naveo je on.
„Narodne novine”, službeni organ NDH, 5. maja 1941. godine objavljuju „Zakon o vjerskom prekrštavanju”, a službeni organ zagrebačke kurije „Katolički list” 15. maja 1941. godine objavljuje cirkularno pismo iz ureda Stepinca koje oduševljeno pozdravlja donošenje zakona koji obavezuje pravoslavne da se prekrste u katolike, dodaje se u saopštenju Ministarstva spoljnih poslova.
Vladinim dekretom broj 11689 od juna 1941. godine u Zagrebu se uspostavlja poseban verski odsek zadužen za prekrštavanje, na čijem čelu se nalazio katolički sveštenik Dionis Juričević, poznat po obraćanju stanovnicima Staze „da je izvršio potpuno čišćenje, od djece u pelenama do staraca”, navodi Dačić u saopštenju, prenosi TAnjug.
I na kraju, u pismu Poglavniku Paveliću sa Plenarne konferencije katoličkog biskupstva u Zagrebu 17-18. novembra 1941. godine, Stepinac piše „da u tu svrhu Hrvatsko katoličko biskupstvo bira među svojim članovima Odbor od tri osobe, koji se sastoji od Predsjednika Biskupske konferencije nadbiskupa Stepinca, biskupa senjskog monsinjora doktora Viktora Burića, i apostolskog upravnika Križevačke biskupije doktora Janka Šimraka. Ovaj Odbor će diskutirati o svim pitanjima koja će se pokretati prigodom prekrštavanja grkoistočnjaka u katoličku vjeru”, navodi se u saopštenju.
Hrvatski premijer Andrej Plenković nazavao je juče osude Srbije povodom otkrivanja ploče Alojziju Stepincu „bezobraznim.”

Aleksandar Vučić ulazi u trku za predsednika
Vučić ulazi u predsedničku trku, jednoglasno je odlučilo predsedništvo te partije na jučerašnjoj sednici, prekinuvši time sve spekulacije kojima se javnost bavila proteklih nedelja u očekivanju odluke naprednjaka. Rasplet ove gotovo političke drame koja je danima tresla Srbiju i jeste i nije iznenađenje. Naime, već dugo iz vrha SNS-a, ali i redova njihovih koalicionih partnera stižu izjave da Vučić mora da se kandiduje jer je to jedini siguran put ka uspehu, iako je lider naprednjaka zbog svog odnosa sa Tomislavom Nikolićem oklevao. Ni sam Nikolić mu nije mnogo olakšavao donošenje odluke jer je odavno otvoreno rekao da želi da učestvuje u još jednoj trci za predsednika Srbije.
Kako „Politika” nezvanično saznaje, sednicu predsedništva je otvorio lider SNS-a Vučić, koji je tokom petominutnog obraćanja govorio o problemima u državi i zašto je potrebno da ova stranka ima jakog kandidata. Svi govornici na jučerašnjoj sednici bili su za to da se Vučić kandiduje na predsedničkim izborima, istakavši da je Nikolić dobro radio svoj posao, ali da uprkos tome nije izvesno da će pobediti u trci za Andrićev venac, zbog čega prednost daju Vučiću. Pojedini su naglasili da je takođe podjednako važno i sa kojom razlikom će pobediti Aleksandar Vučić, jer kako su rekli, nije svejedno da li će pobediti sa desetak procenata razlike u prvom krugu ili će to biti daleko veća razlika.
„Svi smo bili jedinstveni da je Vučić najbolji kandidat jer može da iznese prljavu kampanju, koja je već počela. Ni slovo nismo prozborili o tome ko bi eventualno mogao biti najozbiljniji pretendent za premijera Srbije niti je to bila tema. Ne, nismo razgovarali ni ko će, ukoliko Vučić pobedi, biti predsednik stranke”, rekao je jedan od najbližih Vučićevih saradnika za „Politiku”.
Juče, pre nego što je odluka vrha SNS-a obelodanjena, Nikolić je poručio da, ukoliko premijer bude kandidat za predsednika, ne postoji mogućnost da ne sarađuje sa Vučićem. On je demantovao i da bi u tom slučaju mogao sam da uđe u trku.
„Obojica nećemo biti sigurno, ako on bude to, znači dogovorili smo se da ja izađem iz trke”, dodao je Nikolić.
Iako bi se iz zvaničnih izjava Nikolića moglo zaključiti da je dogovor lako postignut, nezvanično se može čuti da to ipak nije bilo tako. I sam Nikolić je juče otkrio da su u toku prethodnih nekoliko dana imali razgovore o predsedničkim izborima. Juče po podne se pojavila nezvanična informacija po kojoj je navodno Vučić rekao Nikoliću da ga je „uvek podržavao”, ali da zbog njegovih rezultata i istraživanja javnog mnjenja postoji „značajan rizik da Srbija izgubi sve”. Kako je „Blic” na svom sajtu preneo, Vučić je rekao i da je „suviše velika važnost svega što je urađeno u proteklom periodu da bi sve tako olako zbog jednih predsedničkih izbora bilo izgubljeno”, te da „ne može da dozvoli da se najgori prevaranti i lopuže vrate na vlast” zbog „sujete i eventualnih tehničkih grešaka” njih dvojice. Nikolić, navodno, to objašnjenje nije prihvatio.
Predsednik je, odgovarajući na novinarsko pitanje da li postoje neki uslovi koje je postavio da bi se povukao iz predsedničke trke, rekao da ne postoje.
„Nema uslova, mi procenjujemo šta je najbolje za Srbiju”, rekao je predsednik Srbije.
On je, međutim, odgovorio i svima onima koji su poručivali Vučiću da se kandiduje, a njemu da odustane od kandidature.
„Naravno da Aleksandar Vučić može da pobedi, apsolutno, i lakše nego ja, ali reći da ja ne mogu da pobedim… Onda treba da se kaže ko će to da pobedi”, rekao je Nikolić i dodao da ne vidi ništa loše u tome da neko misli da je Vučić bolji kandidat, ali „ne i da iznosi tako nešto ako to nije stav stranke”, te da je u prethodnih pet godina navikao da neki ljudi iz SNS-a pričaju ono što bi njemu moglo da šteti.

Tomislav Nikolić: Ostajem pri svom principu da predsednik države ne može da bude predsednik stranke 

Na pitanje da li će, ukoliko ne bude predsednički kandidat, tražiti da se vrati na čelo stranke, on je odgovorio da zavisi od toga da li i dalje želi da se bavi politikom. Nikolić je pojasnio i da, ukoliko Vučić bude kandidat, a njih dvojica nastave da sarađuju, on ostaje pri svom principu da predsednik države ne može da bude predsednik stranke. U svakom slučaju, kako tvrdi, ne postoji mogućnost da on i Vučić ne sarađuju ubuduće.
Odgovarajući na pitanje da li izjave Ivice Dačića koji je proteklih dana bio među najglasnijima u zahtevima da se Vučić kandiduje vidi kao način da se preporuči za budućeg premijera, Nikolić je rekao da „vidi svašta u izjavama Ivice Dačića”.
„Ako nisam kandidat, onda ću vam pričati o svim političarima, a ako budem kandidat, opet ću da zadržim svoj princip da sam predsednik svih građana Srbije i onih koji to žele i onih koji to ne žele”, rekao je Nikolić i najavio da će, ako završi funkciju predsednika, rado reći šta je bilo lepo, a šta je bilo jako ružno, šta je ono zbog čega bi voleo, a šta je ono zbog čega nikad više ne bi voleo da bude predsednik.
Nikolić je, podsetimo, u godišnjem obraćanju novinarima krajem decembra prošle godine najavio da će odluku o ulasku u trku za drugi mandat na Andrićevom vencu saopštiti oko božićnih praznika. Kako je tada rekao, „ne može da zamisli” da ga Vučić ne podrži.
„Želim da se kandidujem ponovo. Ne poznajem čoveka u Srbiji koji bi bolje obavljao ovaj posao od mene i bolje sarađivao sa Vučićem. Ne vidim razlog da ovu funkciju ne obavljam i dalje”, rekao je Nikolić i dodao da sve zavisi od dogovora sa premijerom Aleksandrom Vučićem.
Međutim, još tog istog dana Vučić je rekao da će SNS svog kandidata izabrati „za dva-tri meseca”. Usledile su svakodnevne poruke podrške Vučićevoj kandidaturi. Među najglasnijima u tom zahtevu bio je lider SPS-a Ivica Dačić, koji je pre nekoliko dana poručio da neće da njegova sudbina zavisi od „nečijih nerealnih ambicija” i podsetio da se „tako igrao Milošević, Tadić”, te da je siguran da neće i Vučić. Dačićeve pretpostavke su se pokazale tačnim.
U petak konačna odluka na Glavnom odboru naprednjaka
Jednoglasna odluka Predsedništva SNS-a da Aleksandar Vučić bude predsednički kandidat ove partije na izborima moraće da bude potvrđena na sednici glavnog odbora u petak u 17.30 u „Sava centru”.
„Predsednik Srpske napredne stranke Aleksandar Vučić obavezuje se da u najboljoj veri nastavi razgovore sa današnjim predsednikom republike Tomislavom Nikolićem i pokuša da obezbedi puno državno jedinstvo svih odgovornih faktora u Republici Srbiji, u nameri da se Srbija odbrani od snaga prošlosti i obezbedi njen dalji napredak”, piše u saopštenju Predsedništva SNS-a.
Da bi obezbedio širu podršku za pobedu na izborima, Aleksandar Vučić će razgovarati sa predsednicima vladajućih partija. Očekuje se da će od već od ponedeljka Vučić prvo razgovarati sa liderom Socijalističke partije Srbije Ivicom Dačićem i predsednikom Jedinstvene Srbije Draganom Markovićem Palmom, a posle toga najverovatnije slede razgovori sa predstavnicima partija koje su na parlamentarnim izborima bile na izbornoj listi naprednjaka, kao i sa Ištvanom Pastorom iz Saveza vojvođanskih Mađara.
Za jučerašnju sednicu naprednjaka vladalo je veliko interesovanje medija. Među prvima na sastanak su došle članice predsedništva Zorana Mihajlović i Biljana Popović Ivković, a malo posle njih je stigao i Aleksandar Martinović. Iako su novinari pokušavali da preko poruka saznaju ko će biti kandidat SNS-a na predsedničkim izborima, svi funkcioneri ove partije bili su disciplinovani i, dok je trajala sednica, nisu dali nijednu informaciju.

Uloga autsajdera u predsedničkoj trci
Koliko god njihov put do prosečnog srpskog birača bio mukotrpan, a kvote u kladionicama da će pobediti jednake odnosu dinara i evra, to ni ovog puta neće obeshrabriti „male” kandidate da u velikom broju učestvuju u trci za šefa države. Po broju onih koji najavljuju ulazak u bitku za Andrićev venac, spisak na biračkom listiću izgleda da će biti duži nego 2012, kad je na njemu bilo 12 imena.
Među poslednjima, kandidaturu je ovih dana najavila i predstavnica dijaspore – Danijela Sremac, predsednica i osnivač Srpskog instituta u Vašingtonu i članica Republikanske partije u SAD, koja je poručila da „Srbija ima četiri miliona ’ambasadora’ u svetu” i da bi budući predsednik države trebalo da radi na njihovom povezivanju s maticom, a istovremeno i na promociji zemlje širom planete.
Kandidaturu je, po tradiciji, nagovestilo i nekoliko aktera sa domaće političke scene. U tom „korpusu” su i funkcioner Srpske narodne partije Milan Stamatović, Bratislav Jugović iz Pokreta socijalista Aleksandra Vulina, Miroslav Parović, kojeg je podržao Slobodarski narodni pokret, Dušan Janjić, predsednik Aktivne Srbije… O tome da „ozbiljno razmišlja da se kandiduje” govorio je i Nenad Popović, predsednik SNP-a, a sve češće se pominje da želju da se uključi u borbu ima i Nenad Čanak, lider LSV-a.
Neizvesnije nego na prethodnim izborima jeste učešće lidera nacionalnih manjina. Mogućnost kandidature pomenuo je lider BDZ-a Muamer Zukorlić, koji je bio u trci 2012. Tada je u konkurenciji bio i Ištvan Pastor, kao kandidat SVM-a, iz kojeg nisu želeli da prejudiciraju da li će ovog puta imati svog predstavnika ili će stati iza onog kojeg predloži SNS, što je verovatnije. Njima, bar tako najavljuje, hoće da se suprotstavi i jedan disident koji je izašao iz redova naprednjaka – muzički menadžer Saša Mirković.
„Ma kakav politički autsajder – pa neće im dobro biti. Politički autsajderi su oni koji su plaćeni, ja nisam”, prokomentarisao je samouvereno svoje predizborne izglede Mirković.
Da su mnogi „mali” kandidati ipak u zaostatku, jer su potpuno nepoznati ili malo poznati široj javnosti, uveren je analitičar i profesor Vladimir Goati, koji za „Politiku” ističe da postoje tri ključna motiva zbog kojih se neko kandiduje.
„To ne košta mnogo, jer oni dobijaju relativno veliki novac i za prvi krug, pa neki računaju da im ostanu ta sredstva ako ostvare određeni broj glasova. Drugo, rezonuju da smo mi zemlja gde se okolnosti vrlo brzo menjaju i ima onih su zaista ubeđeni u nekakvu srećnu zvezdu. Da poslednji bude prvi, da je čudo moguće. Tu bi trebalo ostaviti mogućnost da određen broj ljudi veruje da će tako ostvariti svoje ideje, a ne samo steći novac ili politički kapital. Treći motiv za kandidaturu jeste ’trening’ i želja da se izmeri vlastita težina, odnosno da li je moguće u politički život”, objašnjava Goati.
Predstavnicima manjinskih grupa, kako dodaje, kandidatura može da posluži i kao sredstvo da se „registruju” na sceni.
„A potom, ako pokažu snagu od nekih 100.000 ili 300.000 glasova, to im služi kao legitimacija da na sledećim izborima budu partijski kandidati za predstavnika u Skupštini Srbije, s preimućstvom da lakše stignu do cenzusa”, navodi Goati.
Neki, pak, misle da je jedini cilj nekih među „malim” kandidatima da otežaju borbu najvećim konkurentima za pobedu. Tako je Nemanja Šarović, zamenik predsednika SRS-a, ocenio da su počeli da se pojavljuju „lažni kandidati”, čiji je zadatak da ometaju predizborne duele ozbiljnih rivala.
Na pitanje da li je moguće da neko od manjih kandidata ima takvu ulogu i na ovim izborima, Vladimir Goati odgovara da nema empirijski dokaz za tako nešto.
Ako „mali” kandidati u trku ipak ne ulaze kao saboteri, nego iz časnih namera, iskustva njihovih prethodnika s ranijih izbora pokazuju razočaravajući bilans. Za veliki broj njih prvi nastup na predsedničkim izborima bio je i jedini, pa su veliki izgledi da se to mnogima desi i ovog puta.
„Koliko god neko verovao u uspeh, izbori, kada prođu, daju surovu sliku procenata. I taj koji je jednom imao jedan odsto ili ni toliko, već je registrovan kao neozbiljan kandidat za šefa države”, dodaje Goati.
Na kraju, ovi izbori bi ipak, po vrlo značajnom detalju, mogli da donesu odstupanje od tradicije. U teoriji, moglo bi da se dogodi da niko od aktera koji su 2012. konkurisali za Andrićev venac, pa ni onih najvećih, sada ne bude na glasačkom listiću, budući da svoju kandidaturu do sada još nisu potvrdili Tomislav Nikolić, Ivica Dačić, Čedomir Jovanović, Muamer Zukorlić…
Kako je Ros Pero iznenadio Amerikance
Rasprava o tome da li neki od nestranačkih ili nepoznatih „malih” kandidata može presudno da utiče na ishod izbora, nije prisutna jedino u Srbiji. Na izborima u SAD 1992. republikanci su za poraz Džordža Buša Starijeg okrivili do tada malo poznatog konkurenta Rosa Peroa, koji je iznenadio, osvojivši gotovo 20 odsto svih glasova. Tvrdili su da su njega birali pretežno oni Amerikanci koji bi inače glasali za Buša, zbog čega je na kraju trijumfovao Bil Klinton.
„Pero se ipak razlikuje od Srbije, po tome što je svojih milijardu dolara ubacio u kampanju i njima dobio tih 20 procenata. Uspeo je više nego što je iko očekivao i bio odličan pokazatelj toga kakav je uticaj novca u politici. Ali ta veza s količinom uloženih sredstava, iako važna, nije apsolutni faktor. Novac više može da pomogne kod stranačkih izbora, gde postoji neki određeni cenzus”, kaže Goati.

Nikolić: Uskoro poznat kandidat, ja se neću sam kandidovati
Predsednik Srbije Tomislav Nikolić izjavio je danas da je jedino izvesno da se neće sam kandidovati na predsedničkim izborima, kako se to špekulisalo, a kad je reč o njegovom dogovoru s premijerom Aleksandrom Vučićem, rekao je da se „sve saznaje u dan, dva”.
„Mislim da smo mi skoro sve dogovorili, možda ćete i večeras to čuti od Aleksandra, možda sutra, ali danas ne, nego nisam hteo da vas izbegnem”, rekao je Nikolić novinarima.
Dodao je zatim da se „još nisu dogovorili”, i da bi on to rekao da jesu, ostavljajući novinare u nedoumici ima li dogovora ili ne.
Nikolić je istakao da se, ukoliko ga ne kandiduje SNS, neće sam kandidovati na izborima, i istakao da Vučić i on procenjuju šta je najbolje za Srbiju.
„Nećemo obojica biti kandidati sigurno. Ako on bude, dogovorili smo se da ja izađem iz trke. Scenario po kome smo kandidati i ja i Vučić ne mogu da zamislim i to sam rekao pre više mesci”, rekao je Nikolić.
„Možda će on i večeras reći, pretpostavljam da će vam reći… za sada je naš dogovor da smo mnogo uradili zajedno i da nastavimo dalje zajedno”, rekao je Nikolić.
Upitan o pojedinim istrazivanjima koja Vučiću prognoziraju pobedu već u prvom krugu, Nikolić je odgovorio da bi Vučić mogao da pobedi apsolutno i lakše nego on, ali da može i on da odnese pobedu.
„Ali, reći da ja ne mogu da pobedim, onda treba da se kaže i ko će to da pobedi”, naglasio je Nikolić.
Komentarišući istraživanja javnog mnjenja, Nikolić je rekao da i za ono što se objavljuje u novinama, ne piše ko je istraživač.
„Ja sam video istraživanja Galup medija, koja su jasna, na velikom broju ispitanika, Vučić i ja imamo apsolutne šanse za pobedu”, rekao je Nikolić.
Upitan kako se oseća kada neki istaknuti članovi SNS govore da bi Vučić pre odneo pobedu od njega, Nikolić odgovara da ne vidi ništa loše u tome, ali da smatra da nije dobro iznositi u javnost nešto što nije stav stranke.
„Ali, ja sam navikao u ovih pet godina da pojedinci iz SNS potpuno mirno i slobodno iznose, ne bih rekao svoje, mišljenje, već ono za šta misle da bi meni moglo da nanese štetu”, rekao je Nikolić i dodao da to nisu procene, već nečije želje.
Upitan da li želi da se kandiduje, Nikolić je rekao da često u životu kao političar nije radio ono što želi.
„Naći ćemo ono što je najbolje za Srbiju”, rekao je Nikolić i dodao da kandidat SNS nema konkurenciju, te da se video i čuo sa Vučićem i da će danas opet.
Nikolić je rekao i da svojom odlukom ne želi da poremeti odnose u Srbiji, i naveo da bi oni bili narušeni ukoliko bi se poremetili odnosi u SNS.
Upitan da li izjave Dačića o tome da ne podržava njegovu kandidaturu vidi i kao Dačićevu kandidaturu za premijera, Nikolić je rekao da „vidi svašta u izjavama Dačića"
„Ali nikada se nisam oglašavao o izjavama političara, ne bih ni sada. Da ovo završimo, ako nisam kandidat, onda ću da vam pričam o svim političarima šta god da želite, a ako budem kandidat zadržaću princip da sam predsednik svih građana”, rekao je Nikolić.
Na pitanje po čemu će pamtiti mandat, rekao je da će o tome govoriti „ako mu prođe mandat pa završi funkciju”.
Na pitanje o podršci SNS-a, Nikolić je rekao da uz njega i Vučića stoji isti procenat članstva i da će onaj ko bude kandidat dobiti glasove cele stranke.
Novinare je zanimalo da li će se vratiti na čelo SNS ako Vučić bude kandidat, Nikolić je rekao da to zavisi od toga da li i dalje bude želeo da se bavi politikom. „Ako on bude kandidat, a mi sarađujemo i dalje, zavisi… Moj princip je bio da predsednik države ne može da bude i predsednik stranke”, rekao je Nikolić.
Kako je rekao, ne postoji mogućnost da ne sarađuje sa Vučićem, ukoliko premijer bude kandidat za predsednika.

Nikolić: Srbija čuva mir u Kongu
Predsednik Srbije Tomislav Nikolić razgovarao je danas u Beogradu sa potpredsednikom Vlade i ministrom spoljnih poslova i regionalnih integracija Demokratske Republike Kongo Leonardom Še Okitunduom, kojem je zahvalio za podršku kada je reč o pitanju Kosova i Metohije.
Nikolić je izneo uverenje da će se podrška Demokratske Republike Kongo Srbiji nastaviti i u narednom periodu kada je reč o Kosovu i Metohiji, saopštila je Pres služba predsednika Srbije.
Okitundu je Nikoliću preneo pozdrave predsednika Žozefa Kabile i zahvalio mu na učešću pripadnika Vojske Srbije u jedinicama koje pod okriljem Ujedinjenih nacija čuvaju mir u Kongu.
On je istakao da je njegova zemlja zainteresovana za saradnju sa Srbijom pre svega na poljima energetike, vojne industrije, obrazovanja i poljoprivrede i izneo niz predloga kako bi se naša saradnja mogla značajno poboljšati.
Nikolić i Okitundu razgovarali su o kreiranju okvirnog sporazuma između Srbije i DR Konga, kojim bi se jasnije definisale potrebe i mogućnosti bilateralne saradnje, kao i o mogućnosti stvaranja zajedničke privredne komore, koja bi omogućila lakšu razmenu roba i kapitala.
Oni su se saglasili da je potrebno intenzivirati saradnju dve zemlje, pre svega na ekonomskom planu, kao i da postoje brojne oblasti u kojima bi obe države mogle ostvariti značajnu korist ukoliko budu radile zajedno, navodi se u saopštenju. (FoNet)

Vučić i Brende: Bolja poslovna klima, više norveških investitora
Predsednik Vlade Srbije Aleksandar Vučić i ministar spoljnih poslova Norveške Berge Brende konstatovali su danas da se poslovna klima u Srbiji poboljšava što je dobar znak za povećanje broja norverških investitora.
Vučić je pozdravio povećano interesovanje norveških investitora za Srbiju, a Brende ukazao da evropske integracije Srbije takođe imaju uticaj na povećan broj norveških investitora.
Srpski premijer istakao je da je mnogo izazova pred Srbijom i regionom Zapadnog Balkana, ali da je neophodno zadržati mir i stabilnost radi ekonomskog napretka zemalja regiona.
„Očuvanje mira i stabilnosti naš je prioritet. Bili smo i ostali konstruktivni partner Evropske unije”, naglasio je Vučić, navodi se u saopstenju vladine kancelarije za saradnju sa medijima.
Vučić i Brende razgovarali su i odnosu dveju zemalja, migrantskoj krizi, situaciji u regionu i evropskom putu Srbije.
Premijer Vučić naglasio je da su odnosi dveju zemalja na visokom nivou i zahvalio na humanitarnoj pomoći i donacijama Norveške Srbiji.
Ministar Brende istakao je da su norveški investitori zadovoljni poslovnom klimom u Srbiji, da je saradnja dveju zemalja jako dobra i pozdravio evropske integracije Srbije, što je, kako je naglasio, dobar znak za povećanje broja norveških investitora. (Tanjug)
 
Dačić: Norveška je prijatelj,imamo stabilne i dobre odnose
 
Srbija sa Norveškom ima dobre i stabilne odnose, izjavio je danas prvi potpredsednik vlade i ministar spoljnih poslova Ivica Dačić, navodeći da je Norveška važan partner Srbije sa kojim treba povećati nivo ekonomske saradnje.
Na zajedničkoj konferenciji za novinare posle susreta sa norveškim šefom diplomatije Borgeom Brendeom, Dačić je najavio da će u aprilu boraviti u zvaničnoj poseti Norveškoj, gde će se razgovarati o daljem jačanju saradnje sa tom prijateljskom zemljom.
Dačić kaže da su premijer Aleksandar Vučić i on upoznali gosta iz Norveške o strateškom cilju Srbije, a to je članstvo u EU, kao i sa željom da Srbija bude izvoznik stabilnosti u ovom regionu, te da se otvorena pitanja rešavaju dijalogom, bez jednostranih poteza.
Norveška je, navodi Dačić, važan partner Srbije, a Srbija je za Norvešku, kako kažu njeni zvaničnici, „partner plus” u ovom regionu.
Najavio je da će Srbija podržati Norvešku na izborima za nestalnu članicu Saveta bezbednosti UN, te da, bez obzira što će to pitanje biti na dnevnom redu 2020. godine, Srbija mora da misli dugoročno.
Navodeći da je Norveška jedna od najvećih bilateralnih donatora Srbije, Dačić kaže da je ta država u poslednjih oko 15 godina za različite humanitarne i razvojne projekte za reforme u različitim sektorima podržala Srbiju sa više od 250 miliona evra, te da je pomogla u sanaciji štete od poplava 2014. i migrantskoj krizi.
Dačić kaže da je spoljnotrgovinska razmena sa Norveškom mala u odnosu na mogućnosti, da je prošle godine iznosila 50, 60 miliona evra, te da može da bude mnogo bolja.
Postoje razne oblasti za investicije Norveške u Srbiji, kaže Dačić navodeći da smo zainteresovani za norveško iskustvo.
Šef norveške diplomatije kaže da Norveška sa Srbijom ima snažno partnerstvo, podržava put Srbije ka EU i želi da Srbija bude izvoznik stabilnosti u regionu, s obzirom na „krhkost i osetljivost”, naročito kad je pitanju BiH.
„Odgovorno rukovodstvo u Srbiji je važno u tom smuislu”, kaže Brende.
Kaže da je poslednjih godina sve više investicija iz Norveške u Srbiji, te da je namera da se one povećaju, a da će tokom Dačićeve posete Oslu razgovarati o daljem jačanju saradnje i povećanju investicija norveških kompanija u Srbiji.
Podsetivši da je prvi put u Srbiji bio za vreme poplava, Brende kaže da je Norveška prijatelj Srbije koji joj je pomogao.
Na konferenciji za novinare, zbog obaveza gosta iz Norveške, nisu bila omogućena novinarska pitanja, a Dačić kaže da je ionako na sve njih, uključujući i ona o predsedničkim izborima, prethodnih dana odgovorio.
Dačić je naveo da Srbiji predstoje predsednički izbori, a da ih Norveška nema jer ima kralja. (Tanjug)

Mi ne idemo nikud i ne radimo ništa
Prozapadne opozicione stranke koje organizuju proteste nikako ne žele da se oprobaju na izborima nakon što su već deset puta okupili svoje pristalice na ulicama.
Nesvakidašnji zahtev dela opozicije da se nikako ne raspisuju izbori politički je fenomen kakav se retko može videti u svetu, ali u Srbiji je izgleda i to moguće. Samo u Srbiji postoji opozicija kojoj nije cilj dolazak na vlast ili bar ne dolazak na vlast na izborima.
Tokom jučerašnje protesne šetnje imali smo priliku da ovo čujemo od predsednika Demokratske stranke Zorana Lutovca koji je dao izjavu za televiziju N1 koja je medijski promoter protesta i dela opozicije koji ih organizuje.
Na pitanje reporterke N1 da li misli da su izbori pravi način da se protesti kapitalizuju kako smatraju brojni analitičari, Lutovac kaže da to nije dobra procena.
- Leto je, manje je ljudi na ulicama, to treba raditi kad ste najjači, a ne kad slabite. Najjači ste krajem avgusta ili početkom septembra kad se ljudi vrate sa odmora - rekao je Lutovac.

OVO NEMA NIGDE NA SVETU: OPOZICIJA PRETI VUČIĆU AKO RASPIŠE IZBORE!

N1: Analitičari misle da opozicija treba da kapitalizuje ove proteste. Mislite li da su izbori način?

Zoran Lutovac: Ne, to nije dobra procena! Leto je, manje je ljudi na ulicama, to treba raditi kad ste… pic.twitter.com/gqcZWohz1o
— Detektor laži (@LaziDetektor) July 9, 2023

Po svemu sudeći, okupljenih je zaista sve manje, a deluje da su pristalice prozapadne opozicije morale da napuste Srbiju zbog ,,diktature” i lošeg života te da svoju tugu blaže na plažama primorskih zemalja.
Ipak, Lutovac ne sumnja da će se pristalice vratiti. Samo da se završe letovanja. 
Međutim, ni tada, izbori neće biti tema za ovaj deo opozicije već formiranje prelazne vlade bez izbora, legitimiteta i mimo volje naroda kako je to već viđeno tokom dvehiljaditih.
- Izbori za nas nisu tema. Ako raspišu izbore, imaće građane na ulicama - poručio je Lutovac.

Srpska jedina štiti Ustav BiH i Dejton
Od našeg stalnog dopisnika 
Banjaluka – Republika Srpska nije izvor problema, već mesto na kom se donose odluke koje pozivaju na domaći dogovor i pronalazak rešenja. U Banjaluci nisu izglasani akti o secesiji, već akti koji omogućavaju relaksaciju i koji pozivaju na dijalog i dogovor. Kao što se desilo na nedavnoj sednici dve entitetske vlade, što mi vidimo kao model odnosa za budućnost, rekao je Nenad Stevandić, predsednik Narodne skupštine Republike Srpske. On je u razgovoru za „Politiku” istakao da je već posle tri dana nakon zajedničke sednice vlada Republike Srpske i Federacije BiH došao „doprinos” saradnji naroda i entiteta i od strane Kancelarije visokog predstavnika (OHR).
„Oni su svoje sporne odluke doneli svega tri dana posle sednice na kojoj su započeti domaći dogovori. To sve objašnjava. Ne dozvoljavaju da se sami dogovorimo. Ne odgovara im da se priča o investicijama, o povratku mladih, zapošljavanju i rastu BDP-a”, rekao je on. Govoreći o podeli državne imovine, podsetio je da su jedine granice koje su nacrtane posle Drugog svetskog rata one koje su podelile entitete u BiH. „Te granice su plod međunarodnog ugovora. Šta one dele ako već nisu međudržavne granice? Pa dele imovinu entiteta! Stoga pokušaj osporavanja imovine Republike Srpske u stvari predstavlja svesno izazivanje krize i sukoba.”
 
Utisak je da BiH ulazi u ozbiljnu krizu. Skupština je usvojila dva zakona i njima odbacila odluke visokog predstavnika i Ustavnog suda BiH. Oba zakona suspendovao je Kristijan Šmit. Šta je Srpsku opredelilo na ove korake? 
Nesporno je da je visoki predstavnik generator sukoba i nesporazuma u BiH. To proističe iz činjenice da on nema legalno imenovanje. Po relevantnim rezolucijama SB UN, BiH je bez visokog predstavnika. Jake zemlje, koje ne zavise mnogo od SB UN, progurale su da Šmit sedne u kancelariju visokog predstavnika bez obzira na to što nema legalitet. Zato imamo stvaranje cikličnih krugova krize. Takođe, Ustavni sud BiH je jedina institucija koja ne počiva na dejtonskim principima – konsenzusu dva entiteta i tri naroda. Tamo dominiraju tri stranca, koji zajedno s dva Bošnjaka preglasavaju Srbe i Hrvate. To je izvor svih problema. Sve što je i ranije radila Narodna skupština RS bila je reakcija na odluke koje donose ove institucije. Neverovatno je da Bošnjaci ne žele da imaju još jednog Bošnjaka u Ustavnom sudu, već nastoje da tamo ostane Nemac ili Albanac. To je za nas znak da se sa BiH upravlja spolja, a za druge nada da će strane sudije, kao u ratu strani avioni, doneti prednost Bošnjacima.
 
Odluke Skupštine RS nailaze na ozbiljnu ljutnju na Zapadu. 
Mi moramo ostati jedinstveni i uporni, ne sme biti pukotina među Srbima. Moramo sačuvati odlične odnose sa Srbijom i svoju neutralnost. Imamo otvorene sve komunikacijske kanale, čak i sa zemljama koje nas stalno kritikuju. Mi ćemo nastaviti da nudimo rešenja, koja će uvek biti zasnovana na dejtonskim principima, a to znači da nijedna odluka ne sme da bude doneta preglasavanjem, bez saglasnosti dva naroda i dva entiteta. A upravo su to radili visoki predstavnik i Ustavni sud BiH. Mi to razumemo kao nastojanje da se ovde provociraju krize i sukobi. Na to reagujemo pametno i nećemo dozvoliti da budemo okrivljeni za ono što je neko drugi smislio.
 
Da li je nametanje model po kom dugoročno može disati BiH? 
Ne, naprotiv, to je potpuno glupo, jer u BiH je već ispod 1,5 miliona Bošnjaka, oko milion Srba i manje od pola miliona Hrvata. Niko nikog tu ne može da nadjača i ugrozi. Mogu samo da se stvaraju nepotrebne krize. Razumem frustraciju Bošnjaka zbog percepcije da samo oni nemaju svoju državu. Zato postoji neki prikriveni cilj da se preko geopolitičke osovine – koju ovde drže Amerikanci i Britanci, posredstvom OHR-a i stranih sudija – isposluje neka supremacija Bošnjaka. Ali to ne može i neće ići preko leđa druga dva naroda i može samo silom da se desi. To ne žele ni Hrvati, koji su u zadnje vreme bili zavisni od Srba, i čiju smo poziciju štitili samo zato da ne bismo mi došli na red, a ne zato što smo u ljubavi s onima koji često pokazuju proustaške stavove. Srpska nije osnovana voljom tih sila koji sada rade protiv nje, ali je od njih prihvaćena kao neminovnost. Ipak se nadležnosti Srpske stalno tope i ako se to nastavi biće kao da je nismo ni stvorili i zato je reakcija RS tako odlučna.
 
Dakle, sem brige za državnu imovinu, korake Srpske uslovila je akumulacija nezadovoljstva. Ipak stižu upozorenja. 
Sva briga kojom Dodika žele da predstave kao figuru koja krši Dejtonski sporazum i ustavni poredak velika je laž. Dodik ima poseban stil, ali on je samo alibi da se dovrši posao obesmišljavanja i obezvlašćivanja RS. Manji deo opozicije to ne razume. Pa još daju podsticaj alibiju međunarodnog faktora. Dodik ima veliki politički kapacitet i vuče najveći broj konaca. Ali to je stvar koja pripada političkom spektru. U pravnom spektru ni Dodik ni RS nikada nisu doneli odluke o disoluciji. Nijedna institucija RS nije donela odluku o otcepljenju. Naše odluke treba pažljivo čitati. Mi u njima tražimo da se izaberu sudije Ustavnog suda BiH, jer je tako predviđeno. Ali volje za to nema kod Bošnjaka koji te sudije mogu da koriste za atak na RS. I zato smo tu gde jesmo. Što se imovine RS tiče, kada smo 2012. potpisivali ugovor s nemačkom kompanijom u vezi s izgradnjom energetskih objekata – isti ovaj kakav sad imamo sa Srbijom, jer su Nemci odustali – tada Ustavni sud nije problematizovao imovinu. Nije smeo protiv stranaca, niti su federalni partneri vikali da ne možemo bez njihove saglasnosti. U pozadini je srbofobija, a ne zajednički razvoj.
 
Dakle, odgovornost za krizu smeštate pre svega u Sarajevo i kod međunarodnih predstavnika. 
Pogledajte, na 9. januar su ranije dolazili svi. Sve do momenta kada su stranci odlučili da izazovu krizu. Nakon što su Dan RS proglasili neustavnim, počinje kriza, a mi počinjemo još žešće da ga slavimo. Svetosavska nagrada je takođe problematizovana od Bošnjaka, ali je Ustavni sud odlučio da ona nije uvredljiva. Taj sud je ušao u formu da deli srpske svece. Da procenjuje koji svetac vređa interese bošnjačkog naroda. Pa ih valjda Sveti Sava ne vređa, jer je Srbin, a Sveti Stefan, ipak, vređa. Oni su se upustili i u meritum verskog, društvenog, običajnog i potpuno polupali lončiće.
 
Da li RS nastupa jedinstveno u aktuelnoj krizi? 
Kao osnivač SDS-a i iz kog sam izašao u vreme čudne nacionalne politike u najvećoj stranci opozicije, mogu samo da skinem kapu za poslednje stavove i da kažem da se ta partija ponaša državotvorno. Nadam se da će tako i ostati. Trenutno, SDS je stranka opozicije koja razume razliku između vlasti i države.
Setite se, targetiranje Karadžića nekada je bilo isto kao aktuelno prokazivanje Dodika. Karadžića su najpre oterali u šumu, pa u zatvor, a prethodno su mu garantovali da neće biti procesuiran. Pravili su hajku kako bi od njega napravili kriminalca, lažući da je iz Prijedorske banke odneo tri miliona maraka. Želeli su stvoriti nezadovoljstvo naroda prema njemu, što nije uspelo. Ne verujem ni da će uspeti aktuelni pokušaji po istom principu. Nismo mi društvo koje drugačije živi i radi ili ima drugačije demokratske principe od nemačkog, francuskog ili švajcarskog modela. U vreme evropske cenzure u vezi s ratom u Ukrajini možemo čak reći da smo pet puta slobodniji. U Banjaluci možete da kritikujete i hvalite Putina ili Zelenskog, a u Berlinu i Parizu to ne smete. Udar na RS, sem napada na naše vrednosti, jeste udar i na demokratsko društvo.
 
Neki u poslednjim dešavanjima u RS pronalaze baš uticaj dešavanja u Ukrajini. 
Sukob u Ukrajini ima veze sa situacijom u celom svetu. Pa ima refleksije i na Balkan. Mi u tom ratu ne učestvujemo. Nepoštovanje međunarodnih ugovora je uvek generator koji dovodi do ratova. Nepoštovanje Kumanovskog sporazuma i Rezolucije 1244 izaziva krizu na KiM, jer Srbi nisu dobili svoje bezbednosne snage da ih štite. Minski sporazumi nisu poštovani dok je trajala tortura nad stanovništvom Donbasa. Ako se setimo kako se pred Drugi svetski rat raspalo Veće naroda i kako se danas ljuljaju UN, možemo da povučemo mnoge paralele. Ali mi nigde ne treba da srljamo. BiH treba da se liši ambicije za priključivanje u bilo kakve vojne asocijacije. Ali EU je odlučila da pritisne BiH da se mora opredeliti. Na svu sreću bez mišljenja Srba to se ne može desiti. Blokirali smo pristupanje NATO-u i uvođenje sankcija Rusiji. Srpska može da se ponosi kako tretira ukrajinsku manjinu, koja je ovde najbrojnija. U Prnjavoru živi nekoliko hiljada Ukrajinaca, koji imaju svoje crkve i mi želimo da niko u Srpskoj nema ikakvih problema. To je za nas čast.
 
Verujete li u neka saznanja da se razmatra smena Dodika? 
Mi smo OHR još ranije potpuno pobedili, argumentima i dokazima. Dokazali smo da su svi visoki predstavnici imenovani rezolucijama SB UN. Prezentovaćemo dokumente koji su potpisani između parafa i potpisa Dejtonskog sporazuma, sa takozvane Konferencije za implementaciju mira u Londonu – koja je ustanovila Savet za sprovođenje mira (PIK) i pozvala zvaničnim dokumentima SB UN da potvrdi prvog visokog predstavnika. Dakle, čak i kada bi Šmit smenio Dodika, mi to ne bismo objavili, jer nema legalitet. Ako nema legalitet imenovanja i njegove odluke su nelegalne. Pa kako onda da njegove odluke objavljujemo u „Službenom glasniku RS”? Ovog trenutka, Srpska je ta koja čuva pravni poredak u BiH. Sve akcije iz RS zasnovane su na pravu i to svi dobro znaju. Zato su prešli na drugu strategiju – zloupotrebu Ustavnog suda.
 
Šmit je nametnuo zakon koji inkriminiše one koji ne poštuju njegove, kao i odluke Ustavnog suda. 
Time želi da upotrebi domaće institucije za izazivanje krize. To će opet raditi nametanjem zakona. Oni koji budu prihvatili da sprovode takve zakone mogu da naprave poremećaj mira. Zato je Dodik najavio da će u Nemačkoj tužiti Šmita za lažno predstavljanje, ali i za narušavanje mira, a to je najveći zločin. Mi u RS sem pravnog poretka RS i BiH čuvamo i mir.
 
Posebnu nervozu na Zapadu izazvala je najava suspenzije ingerencije Suda i Tužilaštva BiH i agencije Sipa. 
Jedan šeik je u otporu zapadnjačkoj agresiji rekao da muslimani ne jedu svinjetinu, ali da ako treba da umru od gladi, možda i mogu da ih nateraju na to. Ako naše postojanje bude ugroženo, bićemo prinuđeni da donosimo zakone koji će imati pravni legalitet i koji će se primenjivati na teritoriji RS. A sasvim drugi zakoni će važiti u FBiH. Imaćemo praktično dve zemlje. To ne priželjkujem, već se nadam da će biti pameti u međunarodnim centrima, što uključuje i neophodnu katarzu u EU, koja ovde treba da zameni OHR. Treba da se imenuju domaće sudije i da se sprovode domaći zakoni, te da niko nikome ne koči razvoj.
 
Na osnovu čega tvrdite da se neće dozvoliti da Srbi u BiH budu svedeni na manjinu i podvrgnuti nasilju kao na KiM? 
Teroristički režim koji na KiM ugrožava Srbe često pominje Srpsku, što je za nas veliko priznanje. Kada tvrde da neće dozvoliti RS na KiM, to je potvrda da je Srpska toliko etablirana da joj se ni ćošak ne može odbiti. Niko sem naše skupštine neće donosi odluke u ime nas, niti će imenovati gradonačelnike u ime naših građana tako što će da raspisuje izbore i sa dva-tri odsto izlaznosi priznaje njihove rezultate. A mnogi u Sarajevu bi to voleli. U RS postoje dva veća naselja sa Bošnjacima, Kozarac i Janja, koja uživaju svu našu pažnju, prava i ljubav. Ipak, BiH iz devedesetih i danas nije ista. U Sarajevu nema Srba, svi gradovi su monoetnički u oba entiteta, uz izuzetke Drvara, Glamoča, Grahova i Petrovca u FBiH. Izmaštana multietnička priča je samo lažni građanski model za konačnu supremaciju Bošnjaka.

Bajden: Saudijska Arabija i Izrael daleko su od sporazuma o normalizaciji odnosa
Izrael i Saudijska Arabija su daleko od sporazuma o normalizaciji koji bi uključivao sporazum o odbrani i američki civilni nuklearni program, rekao je predsednik SAD Džozef Bajden u intervjuu za Si-En-En.
Američki zvaničnici su posredovali u pokušaju da postignu dogovor o normalizaciji odnosa između dve zemlje, podseća Rojters.
„Daleko smo odatle. Imamo o mnogo čemu da razgovaramo”, rekao je Bajden.
Izraelski ministar energetike Izrael Kac je prošlog meseca izrazio protivljenje ideji da Saudijska Arabija razvija civilni nuklearni program kao deo bilo kakvog uspostavljanja odnosa između dve zemlje posredstvom SAD.
Bajden je ukazao na odluku Saudijske Arabije, uoči njegove posete kraljevstvu prošlog leta, da otvori svoj vazdušni prostor za sve avio-prevoznike, otvarajući put za više preleta ka i iz Izraela, prenosi Tanjug.

Bajden otputovao na evropsku turneju, posetiće Britaniju, Litvaniju i Finsku
Predsednik SAD Džozef Bajden otputovao je danas na evropsku turneju tokom koje će posetiti Veliku Britaniju, Litvaniju i Finsku, javlja Rojters.
Bajden će večeras stići u London, a narednog dana će se sresti sa britanskim kraljem Čarlsom III, prvi put od kada je krunisan.
On će razgovarati i sa britanskim premijerom Rišijem Sunakom u Dauning stritu.
Sledeća poseta je samit NATO u Viljnusu, u Litvaniji.
Bajden će provesti dva dana u glavnom gradu Litvanije, koja je domaćin godišnjeg samita NATO.
On ćee učestvovati na sastancima sa liderima i održati govor na Univerzitetu u Viljnusu.
Konačna stanica je Helsinki, gde se očekuje da će Bajden u četvrtak proslaviti proširenje NATO sa Finskom kao najnovijom članicom alijanse.
Ova nordijska zemlja je u aprilu postala 31. članica NATO.
Bajdenov savetnik za nacionalnu bezbednost Džejk Saliven rekao je da će Bajdenovo putovanje „pokazati predsednikovo vođstvo na svetskoj sceni”, navodi AP, prenosi Tanjug.

Budi hrabra – reci NE nasilju
Od početka godine čak 22 žene ubijene su u porodičnom nasilju, a među njima se nalaze i dve devojčice. Podaci Centra za podršku ženama govore da je od 2010. godine u porodično-partnerskom odnosu ubijeno više od 330 žena, a statistika svedoči da se svaka treća žena ranije obraćala institucijama sistema za pomoć. Brojke takođe upozoravaju da je u prethodnoj deceniji trećina žena ubijena vatrenim oružjem, a taj trend nastavlja se i u ovoj godini, u kojoj je šest žena stradalo na ovaj način. Statistika koja svedoči da osam od deset žena strada od ruke muža, oca ili brata postaje još bolnija kada se iza nje pomole lica više od 400 dece koja su u poslednjih deset godina ostala bez majki i odrastaju s doživotnim žigom da im je otac ubica – neki od njih nastavili su život s bakama i dekama, drugi odrastaju u hraniteljskim porodicama, a neki mališani detinjstvo provode u domovima za decu bez roditeljskog staranja.
Is­tra­ži­va­nje po­ve­re­ni­ka za za­šti­tu rav­no­prav­no­sti i Pro­gra­ma Uje­di­nje­nih na­ci­ja za raz­voj u Sr­bi­ji (UNDP), ko­je je ura­đe­no na re­pre­zen­ta­tiv­nom uzor­ku od 1.004 že­ne pokazalo je da najveći broj že­na ko­je su po­sta­le žr­tve po­ro­dič­nog ili part­ner­skog na­si­lja ne pri­ja­vlju­je nasilnika iz stra­ha od nje­go­ve osve­te. Po­lo­vi­na njih pri­zna­je da su stid i sra­mo­ta zbog agre­si­je ko­jom su iz­lo­že­ne, kao i spo­zna­ja da ne­ma­ju gde da odu ako od­lu­če da iza­đu iz začaranog kru­ga na­si­lja glav­ni raz­log zbog ko­jeg ne pri­ja­vlju­ju na­si­lje in­sti­tu­ci­ja­ma si­ste­ma.
Studija re­a­li­zo­va­na u okvi­ru pro­jek­ta „In­te­gri­sa­ni od­go­vor na na­si­lje nad ženama i de­voj­či­ca­ma u Sr­bi­ji”, ko­je u part­ner­stvu s Vla­dom Sr­bi­je spro­vo­de agen­ci­je Ujedinjenih na­ci­ja u Sr­bi­ji, ta­ko­đe po­ka­zuje da že­ne naj­ve­će po­ve­re­nje ima­ju u Si­gur­ne žen­ske ku­će, a po­tom u zdrav­stvo, po­li­ci­ju i ver­ske in­sti­tu­ci­je, a naj­ma­nje ve­ru­ju jav­nom tužilaštvu i cen­tri­ma za so­ci­jal­ni rad. Naj­ve­ći broj že­na ko­ji je uče­stvo­vao u ovom is­tra­ži­va­nju na­veo je da su raz­u­me­va­nje i podrška oko­li­ne, od­no­sno po­ro­di­ce i pri­ja­te­lja, ključ­na stvar ko­ja bi ih mo­ti­vi­sa­la da prijave na­si­lje u po­ro­di­ci – ako bi po­sta­le žr­tve na­si­lja, čak 38 od­sto že­na pr­vo bi tražilo podršku od čla­no­va po­ro­di­ce, 28 pro­ce­na­ta njih oti­šlo bi u po­li­ci­ju, dok bi se prijateljima po­ve­ri­lo sve­ga de­vet pro­ce­na­ta že­na.
Iako je veća šansa da neko ko je ekonomski zavisan od nasilnika ostane u nasilnom odnosu, u Sigurnoj ženskoj kući nalaze se i žene koje su na veoma visokim socijalnim položajima i koje su izbačene iz sopstvenog doma, a nasilnik koji je trebalo da završi u zatvoru, pronašao je rupu u zakonu kroz koju se provukao uz pomoć umešnog advokata.
Iskustvo govori da je situacija kada žena reši da ostavi nasilnika po nju najrizičnija – ubistva se dešavaju kada žena konačno „prelomi” i saopšti partneru da ga napušta, a neka istraživanja govore da se femicid obično dešava unutar tri meseca od odlaska žene. Iako stručnjaci apeluju da se mora napraviti veoma detaljan plan zaštite žrtve, dešava se da neka karika u lancu zaštite žrtve, koga čine policija, tužilaštvo i sud, jednostavno ne proceni dobro bezbednosni rizik.
Kako bi se sprečila kategorizacija na „laka” i „teška” ubistva, udruženje „FemPlatz” zahteva od nadležnih da se krivično delo femicida uvede kao posebno krivično delo. Istraživanje koje je uradilo ovo udruženje pokazuje da je u skoro trećini slučajeva femicida sud dosudio kaznu od 10 do 15 godina. „FemPlatz” takođe traži od nadležnih uspostavljanje nezavisnog tela za praćenje femicida, čime će se obezbediti prikupljanje podataka o ubistvima žena koji će biti dostupni javnosti i ujedno unaprediti rad institucija i poboljšati sistem zaštite žena od nasilja.
Mada sta­ti­sti­ka upozorava da sva­ke go­di­ne iz­me­đu 20 i 30 že­na bi­va ubi­je­no u po­ro­dič­nom ili part­ner­skom na­si­lju, ve­li­ki broj njih je i spa­sen za­hva­lju­ju­ći ade­kvat­noj re­ak­ci­ji dr­ža­ve – podaci Ministarstva pravde govore da je to­kom 2022. go­di­ne pro­du­že­no vi­še od 20.000 hitnih me­ra za­šti­te žr­tve i iz­ra­đe­no 19.017 pla­no­va za­šti­te žr­tve, a od 2017, od­no­sno od po­čet­ka pri­me­ne Za­ko­na o spre­ča­va­nju po­ro­dič­nog na­si­lja, pa do po­čet­ka ove go­di­ne iz­re­če­ne su 103.864 hit­ne me­re. Vi­še od hi­lja­du pred­stav­ni­ka pra­vo­sud­nog si­ste­ma bi­lo je na obu­ci i spe­ci­ja­li­zo­va­noj edu­ka­ci­ji o pre­ven­ci­ji po­ro­dič­nog na­si­lja.

I Harvard strepi od veštačke inteligencije
Upotreba veštačke inteligencije jeste fascinantna, sigurno će biti velikih promena u obrazovanju i mi na Harvardu dosta razmišljamo na temu „ChatGPT”, jer ne možemo to da ignorišemo. Studenti definitivno koriste VI u programiranju, ali na američkim univerzitetima i posebno na Harvardu postoji kod časti i potpuno poverenje da student neće čak ni kada radi ispit kod kuće da prepisuje i vara. Dešavalo se da nekada nekog uhvatimo, ali većini studenata je čast da budu na Harvardu i niko neće rizikovati da tu šansu prokocka. To je i najveća razlika u odnosu na naš sistem: nije poenta u bubanju, već da se mladi ljudi zainteresuju da nauče da razmišljaju, da postignu nešto u životu. Ništa mi ne znači da zapamte formulu napamet, mogu da je nađu u knjizi, ja sam na svom kursu rekao studentima da mogu da koriste bilo koji onlajn izvor, kaže na početku razgovora za „Politiku” prof. dr Marko Lončar sa Fakulteta tehničkih i primenjenih nauka Univerziteta Harvard. 
 
Dr Lončaru je ove nedelje u SANU uručena nagrada Fondacije „Prof. dr Marko V. Jarić” za 2019. godinu, što ranije nije bilo moguće zbog pandemije kovida 19. Ova nagrada, koja se u medijima naziva i „Srpski Nobel za fiziku”, dodeljuje se već punih 25 godina za izuzetne rezultate. Prema odluci žirija dr Lončar ju je više nego zaslužio za doprinose u oblasti nanofotonike, primenjene fizike i integrisane optike.
Nismo mogli a da ne pitamo profesora da li zna da je u Beogradu ove godine primljen jedan brucoš na fizici i šta savetuje – kako popuniti klupe na fakultetima prirodnih nauka. Odgovor nas je malo iznenadio:
– Mi imamo sličan problem na Harvardu, jer se tu dolazi zbog prava i medicine i borimo se za studente koji bi da postanu inženjeri, i to inženjeri elektrotehnike. Zato sam moj kurs prilagodio da bude praktičan, da bude više laboratorijskih vežbi, da rade projekte. Moj savet srpskim kolegama jeste da se reformišu studije, da bude više prakse. Ne mora baš sve da se nauči, uvek mogu knjigu da otvore ako im zatreba neka formula.
Svoj put do Harvarda opisuje kao kombinaciju genetike, pameti, sreće i podrške porodice i profesora. Detinjstvo je proveo gledajući oca, inženjera elektrotehnike, koji je radio u vojsci, kako stalno nešto popravlja. Krenuo je tatinim stopama, ali je na kraju odabrao svoj put. Kaže da su presudan uticaj imali fantastični profesori matematike i fizike, prvo u Osnovnoj školi „Svetozar Miletić” u Zemunu, koju je završio kao đak generacije, a potom i u Matematičkoj gimnaziji na programerskom smeru u vreme kada su kompjuteri bili retkost i papreno koštali.
– Fizika me zanimala, ali sam upisao elektroniku na Elektrotehničkom fakultetu. Po završetku studija sam aplicirao za Ameriku jer kod nas gotovo ništa nisam mogao eksperimentalno da radim, neka istraživanja su vrlo skupa i tako sam stigao 1997. do Kal teka i profesora Ćuka. Ali stara ljubav zaborava nema i vratio sam se fizici – priča ovaj harvardski profesor.
Prvi šok je bio kada je shvatio koliko je neverovatno teorijski potkovan u odnosu na američke kolege, ali praksa je bila slaba tačka, zbog nedostatka opreme i materijala na fakultetima u Srbiji u to vreme pogotovu.
– Brzo se čovek navikne na bolje. Tu sam završilo i doktorat. Posle šest godina u Los Anđelesu preselio sam se u Boston, najevropski američki grad i krenuo na postdoktorske studije na Harvardu. U SAD nije uobičajeno da student koji „izuči zanat” na jednom univerzitetu tu i ostane, gledaju da dovode profesore koji donose nešto novo, ali eto ja sam ostao i danas imam svoju katedru i predajem osnove elektrotehnike – priča profesor i dodaje da je na postdoktorskim studijama trenutno jedan student iz naše zemlje. Koliko mu je poznato, na Harvardu je jedini profesor iz Srbije, ali ima kolegu iz naših krajeva na MIT.
Uglavnom su mi prijatelji roditelji moje dece, kaže i dodaje da se dosta njegovih prijatelja iz Matematičke gimnazije preselilo u Ameriku i nastanilo u istom predgrađu u kojem i on živi sa suprugom Evelin, koju je upoznao u Los Anđelesu. Danas su u istoj ulici kuće osam đaka Matematičke gimnazije, tako da se svi lepo druže, kao i njihova deca.
Ostati ili otići – pitamo ga na kraju. To je sve individualno, odgovara. – Ja sam uvek zamišljao da ću da se vratim negde u Evropu, ali u Americi su resursi za bavljenje naukom zaista veliki. Možda se vratim kad se penzionišem, ako se to ikada dogodi – kaže kroz osmeh.
Bilo je tu još mnogo toga da se kaže i pita, ali je profesor morao nazad u Boston, uz obećanje da će se brzo vratiti u Beograd. Čekalo ga je i predavanje našim studentima elektrotehnike, među kojima će možda pronaći nekog budućeg kolegu na Harvardu. U hodnicima SANU ostale su reči dr Aleksandra Bogojevića, direktora Instituta za fiziku, inače institucije koja je pokrovitelj ove nagrade: „Mi smo mala zemlja sa visokim procentom uspešnih ljudi u naučnoj dijaspori, nema osobe koja nije čula za Teslu ili Pupina. A dr Marko Lončar je još jedan dokaz da Srbiji dobro ide fizika”.
 
 
Antrfile
 
Impresivna biografija
Dr Lončar je posle Matematičke gimnazije završio Elektrotehnički fakultetu u Beogradu, a potom doktorirao na Kalifornijskom institutu za tehnologiju na temi lasera i talasovoda na bazi fotonskih kristala. Postdoktorske studije je završio na Harvardu, gde je postao docent, pa vanredni i redovni profesor, da bi 2012. bio unapređen u profesora sa katedrom. Danas je jedan od vodećih svetskih stručnjaka u nanofotonici i nanotehnologiji, a posebno su zapažena njegova dostignuća u nanofabrikaciji dijamanata. Dobitnik je brojnih nagrada, ima više od 20 patenata i autor je impresivnog broja radova koji se objavljuju u najuticajnijim naučnim časopisima.
 
Antrfile
 
Plavi dijamanti najpopularniji, roze najskuplji
 
Zašto od studenata neprekidno dobija nagrade za najinteresantnija predavanja, pokazao je okupljenima u SANU, gde je govorio o tome zašto su dijamanti najbolji prijatelji fizičara. Iako su u publici mahom bili akademici, on je pričao jednostavno, da svako može da razume, duhovito kombinujući slike, citate i primerke veštačkih dijamanata koje je iz Amerike doneo u koferčiću. Saznali smo od čega se sastoje dijamanti, zašto imaju boju, da su plavi najpopularniji, žuti najjeftiniji, a da su roze retki i zato i skupi. Uz uobičajenu priču o tome kako je dijamant najtvrđi mineral u prirodi koji se koristi za bušenje, sečenje i brušenje, mogli smo, recimo, koristeći samo toplotu svog tela da dijamantom sečemo led u čaši…

Trampova lista naljutila i nemačke novinare
Od našeg dopisnika
Frankfurt, Hajdelberg – I nemački novinari našli su uvređeni kada je Bela kuća objavila spisak 78 terorističkih napada u poslednje tri godine, pošto je prethodno predsednik SAD Donald Tramp optužio međunarodne medije da zataškavaju pojedine terorističke napade i ne izveštavaju o njima. Ova Trampova optužba je novinare širom sveta ne samo naterala da u štampanim izdanjima, TV prilozima i na svojim portalima dokazuju da su i te kako opsežno izveštavali o ubedljivoj većini napada nego i da ukažu američkom predsedniku na koje napade nije reagovao ili ih nema na listi.
Baš kao njihove kolege iz medija sa engleskog govornog područja, nemački novinari su opsežno dokazivali ne samo da su izveštavali o šest napada na području Nemačke, koji su navedeni na Trampovoj listi, već i da su ti događaji dobili popriličan prostor i u američkim i britanskim medijima.
Tako podsećaju da su i nemački i američki mediji danima na naslovnim stranima imali izveštaje i analize decembarskog džihadističkog napada na božićni vašar u Berlinu, pri čemu je „Los Anđeles tajms” i krajem januara objavio priču o tome kako je ovaj napada uticao na nemačku politiku. Dodaju da je slično propraćeni julski napadi u Vircburgu i Anzbahu u kojima ukupno povređeno 20 osoba, dok su poginuli jedino napadači inspirisani radom Islamističke države (ID). Izveštaju o ovim napadima bili su na udarnim mestima na portalima, od Bi-Bi-Sija i „Los Anđeles tajms” do Si-En-Ena, naročito zbog toga što se dogodili u 10 dana kada je došlo do masovne pucnjave u Minhenu i napada nožem na jugu Nemačke, za koju se potom dokazalo da nema veze sa terorizmom.
Da teško može da se govori zataškavanju napada, koji su počinile osobe migrantskog porekla, svedoči i prošlogodišnji napad, koji je počinila petnaestogodišnja devojka napavši jednog policajca nožem u vrat. Priča o njoj se našla u londonskom „Telegrafu”, ali i američkim listovima „Volstrit džornal” i „Ju-Es-Ej tudej”. Štaviše, ova devojka inspirisana ID se našla i nedavno u vestima, jer je osuđena na šest godina zatvora. Slično je izveštavano i o aprilskom bombaškom napadu trojice mladića na verski centar Sika u Esenu kada su povređene tri osobe.
Jedini napad koji nije privukao previše pažnje međunarodnih medija, ali je o njemu podrobno izveštavala nemačka štampa, poput „Bilda”, „Velta”, „Špigla”, „Frankfurter algemajne cajtunga” i drugih, jeste oktobarsko ubistvo nožem jednog šesnaestogodišnjaka, koji je počinio čovek „južnjačkog izgleda”. Nemački novinari pretpostavljaju da međunarodna štampa nije mnogo o ovome izveštavala jer se i dalje nisu razjašnjeni motivi ovog zločina, ali je ipak o ovome izveštavala američka novinska agencija Asošijeted pres.
Nemački komentatori primećuju da na Trampovoj listi upadljivo izostaju napadi u kojima žrtve nisu Zapadnjaci, pa tako na spisku najvećeg terorističkog napada u Bagdadu kada je ubijeno 300 ljudi, ali prošlogodišnji napad na džamiju u Kvebeku, koju je Tramp izostao da komentariše iako je bila udarna vest o njegovoj sada omiljenoj temi – terorizmu. Osim toga, u 2015. tri četvrtine poginulih u terorističkim napadima bilo je u pet zemalja – Avganistanu, Iraku, Nigeriji, Pakistanu i Siriji. Trampova lista ne uključuje pak nijedan napad u Iraku, Nigeriji i Siriji, dok su za Avganistan i Siriju navedeni samo po jedan napad.
Nemački novinar Jerg Lujken ističe Tramp misli da se o islamističkom terorizmu u Nemačkoj nedovoljno izveštava, ali da bi možda trebalo da se usmeri na nasilje krajnje desnice.
„Realnost je da je proteklih godina došlo do skoka u broju svakog vida političkog nasilja u Nemačkoj, ne samo onog sa islamističkim tendencijama. Naime, kada ovu vrstu nasilja izvrše ’domaći’ Nemci, onda ono privlači znatno manje međunarodne pažnje”, ističe on, dodajući da statistika za 2015. ukazuje da su u odnosu na 2014. politički motivisani zločini krajnje desnice porasli za neverovatnih 34,9 odsto, to jest na 23.000 incidenta.
I zločini iz mržnje, usmereni na specifične grupe, poput muslimana, Jevreja i homoseksualaca, porasli su u istom periodu za 77 odsto, a napadi na izbegličke domove sa 199 na 1.031 napad. Kada je ova statistika objavljena prošle godine, nemali broj američkih i britanskih medija je o tome izvestio, ali daleko od toga da je detaljno izveštavao o svakom događaju.

Kimovog polubrata ubile špijunke otrovnim iglama
SEUL, KUALA LUMPUR – Malezijska policija potvrdila je danas da je u Kuala Lumpuru preminuo Kim Džong Nam, polubrat severnokorejskog lidera Kim Džong Una.
Južnokorejska televizija „Čosun” javila je da su Kim Džon Nama „otrovnim iglama” ubila dve severnokorejske špijunke koje su u bekstvu, prenosi Rojters.
Agencija navodi da i malezijska policija sumnja da Severna Koreja stoji iza ovog ubistva, kao i da je izvor iz vlade Malezije naveo da policija vrši istragu kako bi „pronašla počinioce”.
Navodi se da je Kim Džong Nam, prenosi Tanjug, stariji polubrat severnokorejskog vođe, bio poznat po tome što je značajan deo života proveo van zemlje i javno govorio protiv dinastičke kontrole nad Severnom Korejom koju sprovodi njegova porodica.
Kineski i južnokorejski mediji, pozivajući se na anonimne izvore, javili su ranije da je Kim Džong Nam ubijen u ponedeljak ujutru. Rojtersu je u malezijskoj policiji rečeno da je on umro na putu od aerodroma u Kuala Lumpuru do bolnice.

Gornji dom Parlamenta Rumunije jednoglasno odbacio spornu uredbu
BUKUREŠT – Gornji dom rumunskog parlamenta - Senat danas je jednoglasno potvrdio odluku vlade da povuče spornu uredbu o dekriminalizaciji pojedinih slučajeva korupcije, prenosi Rojters.
Ta odluka izglasana je sa 118 glasova za i nijednim glasom protiv, a kako se navodi očekuje se i da donji dom parlamenta, koji ima završnu reč, odobri povlačenje uredbe.
Sporna uredba uzrokovala je masovne proteste u gradovima Rumunije, koji se već 14 dana održavaju. (Tanjug)

Trampov savetnik za nacionalnu bezbednost podneo ostavku
VAŠINGTON – Savetnik američkog predsednika Donalda Trampa za nacionalnu bezbednost Majkl Flin podneo je danas ostavku nakon što je otkriveno da je razgovarao sa ruskim ambasadorom u SAD Sergejem Kisljakom o sankcijama koje je odlazeća predsednička administracija Baraka Obame uvela Moskvi, pre nego što je Tramp preuzeo dužnost i prevario potpredsednika SAD Majk Pensa da nije bilo tog razgovora, prenosi Rojters.



Kremlj: Ostavka je unutrašnja stvar SAD

MOSKVA– Ostavka savetnika američkog predsednika Donalda Trampa za nacionalnu bezbednost Majkla Flina je unutrašnja stvar Sjedinjenih Američkih Država, izjavio je danas portparol Kremlja Dmitrij Peskov.
„Rekli smo sve što želimo da kažemo”, rekao je Peskov na konferenciji za novinare, prenosi Rojters.
Peskov je ranije rekao da Flin i ruski ambasador nisu razgovarali o ukidanju sankcija, ali je danas odbio da odgovori na pitanje o tom svom ranijem komentaru.

„Na žalost, zbog brzog razvoja događaja, nenamerno nisam informisao potpredsednika Pensa i druge o nepotpunoj informaciji u vezi mog telefonskog razgovora sa ruskim ambasadorom. Iskreno sam se izvinio predsedniku i potpredsedniku, i oni su prihvatili moje izvinjenje”, napisao je Flin u ostavci.
Penzionisani general Kit Kelog, koji je bio šef osoblja Saveta za nacionalnu bezbednost, imenovan je za vršioca dužnosti savetnika za nacionalnu bezbednost, dok Tramp ne odluči ko će biti imenovan za novog savetnika, prenosi TAnjug.
Flinova ostavka desila se samo nekoliko sati nakon što je objavljeno da je Ministarstvo pravde upozorilo Belu kuću prošle nedelje da bi Flin mogao biti „ranjiv na ucene” zbog kontakata sa Ruskim ambasadorom Sergejem Kisljakom pre inauguracije Trampa 20. januara.
Flinov odlazak predstavlja „otrežnjenje” na početku Trampovog mandata, a istovremeno mogao bi da uspori otopljavanje odnosa sa ruskim predsednikom Vladimirom Putinom.
Flin je ranije kazao potpredsedniku Pensu da nije razgovarao sa ambasadorom te zemlje, a takav kontakt bi mogao da bude kršenje američkog zakona, jer običnim građanima nije dozvoljeno da vode spoljnu politiku.
Kako se navodi, u opticaju za novog savetnika za nacionalnu bezbednost su pored Keloga i bivši direktor CIA-e Dejvid Petreus i bivši zamenik komandira američke centralne komande Robert Hauard,za koga se ističe da je favorit.

Kaznev: Evropa da ostane hladnokrvna na Trampove komentare
PARIZ – Francuski premijer Bernar Kaznev poručio je danas da Evropa treba da ostane hladnokrva i da ne dozvoli da na nju ostave utisak izjave i tvitovi američkog predsednika Donalda Trampa, istakavši da je „na Evropi da izabere svoju sudbinu”.
„Pred Sjedinjenim Američkim Državama i novim američkim predsednikom, moramo zadržati hladnokrvnost, ojačati solidarnost, moramo biti jači zajedno”, izjavio je Kaznev francuskom radiju Sid, prenosi „Figaro”.
Francuski premijer je primetio da Tramp ponekad možda daje izjave i piše poruke na Tviteru „brže nego što je to potrebno”.
„Svima je jasno kakav destruktivni efekat populizmi u Evropi imaju na evropski projekat i stabilnost EU. Naša uloga političkih zvaničnika jeste da se postaramo da se EU odupre tim snagama koje žele da je unište”, zaključio je Kaznev.
Tramp je na Tviteru krajem januara poručio da su SAD hitno potrebne snažne granice.
„Pogledajte šta se događa širom Evrope i, zapravo, širom sveta - stravičan haos”, napisao je tada američki predsednik. (Tanjug)

Mi ne idemo nikud i ne radimo ništa
Prozapadne opozicione stranke koje organizuju proteste nikako ne žele da se oprobaju na izborima nakon što su već deset puta okupili svoje pristalice na ulicama.
Nesvakidašnji zahtev dela opozicije da se nikako ne raspisuju izbori politički je fenomen kakav se retko može videti u svetu, ali u Srbiji je izgleda i to moguće. Samo u Srbiji postoji opozicija kojoj nije cilj dolazak na vlast ili bar ne dolazak na vlast na izborima.
Tokom jučerašnje protesne šetnje imali smo priliku da ovo čujemo od predsednika Demokratske stranke Zorana Lutovca koji je dao izjavu za televiziju N1 koja je medijski promoter protesta i dela opozicije koji ih organizuje.
Na pitanje reporterke N1 da li misli da su izbori pravi način da se protesti kapitalizuju kako smatraju brojni analitičari, Lutovac kaže da to nije dobra procena.
- Leto je, manje je ljudi na ulicama, to treba raditi kad ste najjači, a ne kad slabite. Najjači ste krajem avgusta ili početkom septembra kad se ljudi vrate sa odmora - rekao je Lutovac.

OVO NEMA NIGDE NA SVETU: OPOZICIJA PRETI VUČIĆU AKO RASPIŠE IZBORE!

N1: Analitičari misle da opozicija treba da kapitalizuje ove proteste. Mislite li da su izbori način?

Zoran Lutovac: Ne, to nije dobra procena! Leto je, manje je ljudi na ulicama, to treba raditi kad ste… pic.twitter.com/gqcZWohz1o
— Detektor laži (@LaziDetektor) July 9, 2023

Po svemu sudeći, okupljenih je zaista sve manje, a deluje da su pristalice prozapadne opozicije morale da napuste Srbiju zbog ,,diktature” i lošeg života te da svoju tugu blaže na plažama primorskih zemalja.
Ipak, Lutovac ne sumnja da će se pristalice vratiti. Samo da se završe letovanja. 
Međutim, ni tada, izbori neće biti tema za ovaj deo opozicije već formiranje prelazne vlade bez izbora, legitimiteta i mimo volje naroda kako je to već viđeno tokom dvehiljaditih.
- Izbori za nas nisu tema. Ako raspišu izbore, imaće građane na ulicama - poručio je Lutovac.

Srpska jedina štiti Ustav BiH i Dejton
Od našeg stalnog dopisnika 
Banjaluka – Republika Srpska nije izvor problema, već mesto na kom se donose odluke koje pozivaju na domaći dogovor i pronalazak rešenja. U Banjaluci nisu izglasani akti o secesiji, već akti koji omogućavaju relaksaciju i koji pozivaju na dijalog i dogovor. Kao što se desilo na nedavnoj sednici dve entitetske vlade, što mi vidimo kao model odnosa za budućnost, rekao je Nenad Stevandić, predsednik Narodne skupštine Republike Srpske. On je u razgovoru za „Politiku” istakao da je već posle tri dana nakon zajedničke sednice vlada Republike Srpske i Federacije BiH došao „doprinos” saradnji naroda i entiteta i od strane Kancelarije visokog predstavnika (OHR).
„Oni su svoje sporne odluke doneli svega tri dana posle sednice na kojoj su započeti domaći dogovori. To sve objašnjava. Ne dozvoljavaju da se sami dogovorimo. Ne odgovara im da se priča o investicijama, o povratku mladih, zapošljavanju i rastu BDP-a”, rekao je on. Govoreći o podeli državne imovine, podsetio je da su jedine granice koje su nacrtane posle Drugog svetskog rata one koje su podelile entitete u BiH. „Te granice su plod međunarodnog ugovora. Šta one dele ako već nisu međudržavne granice? Pa dele imovinu entiteta! Stoga pokušaj osporavanja imovine Republike Srpske u stvari predstavlja svesno izazivanje krize i sukoba.”
 
Utisak je da BiH ulazi u ozbiljnu krizu. Skupština je usvojila dva zakona i njima odbacila odluke visokog predstavnika i Ustavnog suda BiH. Oba zakona suspendovao je Kristijan Šmit. Šta je Srpsku opredelilo na ove korake? 
Nesporno je da je visoki predstavnik generator sukoba i nesporazuma u BiH. To proističe iz činjenice da on nema legalno imenovanje. Po relevantnim rezolucijama SB UN, BiH je bez visokog predstavnika. Jake zemlje, koje ne zavise mnogo od SB UN, progurale su da Šmit sedne u kancelariju visokog predstavnika bez obzira na to što nema legalitet. Zato imamo stvaranje cikličnih krugova krize. Takođe, Ustavni sud BiH je jedina institucija koja ne počiva na dejtonskim principima – konsenzusu dva entiteta i tri naroda. Tamo dominiraju tri stranca, koji zajedno s dva Bošnjaka preglasavaju Srbe i Hrvate. To je izvor svih problema. Sve što je i ranije radila Narodna skupština RS bila je reakcija na odluke koje donose ove institucije. Neverovatno je da Bošnjaci ne žele da imaju još jednog Bošnjaka u Ustavnom sudu, već nastoje da tamo ostane Nemac ili Albanac. To je za nas znak da se sa BiH upravlja spolja, a za druge nada da će strane sudije, kao u ratu strani avioni, doneti prednost Bošnjacima.
 
Odluke Skupštine RS nailaze na ozbiljnu ljutnju na Zapadu. 
Mi moramo ostati jedinstveni i uporni, ne sme biti pukotina među Srbima. Moramo sačuvati odlične odnose sa Srbijom i svoju neutralnost. Imamo otvorene sve komunikacijske kanale, čak i sa zemljama koje nas stalno kritikuju. Mi ćemo nastaviti da nudimo rešenja, koja će uvek biti zasnovana na dejtonskim principima, a to znači da nijedna odluka ne sme da bude doneta preglasavanjem, bez saglasnosti dva naroda i dva entiteta. A upravo su to radili visoki predstavnik i Ustavni sud BiH. Mi to razumemo kao nastojanje da se ovde provociraju krize i sukobi. Na to reagujemo pametno i nećemo dozvoliti da budemo okrivljeni za ono što je neko drugi smislio.
 
Da li je nametanje model po kom dugoročno može disati BiH? 
Ne, naprotiv, to je potpuno glupo, jer u BiH je već ispod 1,5 miliona Bošnjaka, oko milion Srba i manje od pola miliona Hrvata. Niko nikog tu ne može da nadjača i ugrozi. Mogu samo da se stvaraju nepotrebne krize. Razumem frustraciju Bošnjaka zbog percepcije da samo oni nemaju svoju državu. Zato postoji neki prikriveni cilj da se preko geopolitičke osovine – koju ovde drže Amerikanci i Britanci, posredstvom OHR-a i stranih sudija – isposluje neka supremacija Bošnjaka. Ali to ne može i neće ići preko leđa druga dva naroda i može samo silom da se desi. To ne žele ni Hrvati, koji su u zadnje vreme bili zavisni od Srba, i čiju smo poziciju štitili samo zato da ne bismo mi došli na red, a ne zato što smo u ljubavi s onima koji često pokazuju proustaške stavove. Srpska nije osnovana voljom tih sila koji sada rade protiv nje, ali je od njih prihvaćena kao neminovnost. Ipak se nadležnosti Srpske stalno tope i ako se to nastavi biće kao da je nismo ni stvorili i zato je reakcija RS tako odlučna.
 
Dakle, sem brige za državnu imovinu, korake Srpske uslovila je akumulacija nezadovoljstva. Ipak stižu upozorenja. 
Sva briga kojom Dodika žele da predstave kao figuru koja krši Dejtonski sporazum i ustavni poredak velika je laž. Dodik ima poseban stil, ali on je samo alibi da se dovrši posao obesmišljavanja i obezvlašćivanja RS. Manji deo opozicije to ne razume. Pa još daju podsticaj alibiju međunarodnog faktora. Dodik ima veliki politički kapacitet i vuče najveći broj konaca. Ali to je stvar koja pripada političkom spektru. U pravnom spektru ni Dodik ni RS nikada nisu doneli odluke o disoluciji. Nijedna institucija RS nije donela odluku o otcepljenju. Naše odluke treba pažljivo čitati. Mi u njima tražimo da se izaberu sudije Ustavnog suda BiH, jer je tako predviđeno. Ali volje za to nema kod Bošnjaka koji te sudije mogu da koriste za atak na RS. I zato smo tu gde jesmo. Što se imovine RS tiče, kada smo 2012. potpisivali ugovor s nemačkom kompanijom u vezi s izgradnjom energetskih objekata – isti ovaj kakav sad imamo sa Srbijom, jer su Nemci odustali – tada Ustavni sud nije problematizovao imovinu. Nije smeo protiv stranaca, niti su federalni partneri vikali da ne možemo bez njihove saglasnosti. U pozadini je srbofobija, a ne zajednički razvoj.
 
Dakle, odgovornost za krizu smeštate pre svega u Sarajevo i kod međunarodnih predstavnika. 
Pogledajte, na 9. januar su ranije dolazili svi. Sve do momenta kada su stranci odlučili da izazovu krizu. Nakon što su Dan RS proglasili neustavnim, počinje kriza, a mi počinjemo još žešće da ga slavimo. Svetosavska nagrada je takođe problematizovana od Bošnjaka, ali je Ustavni sud odlučio da ona nije uvredljiva. Taj sud je ušao u formu da deli srpske svece. Da procenjuje koji svetac vređa interese bošnjačkog naroda. Pa ih valjda Sveti Sava ne vređa, jer je Srbin, a Sveti Stefan, ipak, vređa. Oni su se upustili i u meritum verskog, društvenog, običajnog i potpuno polupali lončiće.
 
Da li RS nastupa jedinstveno u aktuelnoj krizi? 
Kao osnivač SDS-a i iz kog sam izašao u vreme čudne nacionalne politike u najvećoj stranci opozicije, mogu samo da skinem kapu za poslednje stavove i da kažem da se ta partija ponaša državotvorno. Nadam se da će tako i ostati. Trenutno, SDS je stranka opozicije koja razume razliku između vlasti i države.
Setite se, targetiranje Karadžića nekada je bilo isto kao aktuelno prokazivanje Dodika. Karadžića su najpre oterali u šumu, pa u zatvor, a prethodno su mu garantovali da neće biti procesuiran. Pravili su hajku kako bi od njega napravili kriminalca, lažući da je iz Prijedorske banke odneo tri miliona maraka. Želeli su stvoriti nezadovoljstvo naroda prema njemu, što nije uspelo. Ne verujem ni da će uspeti aktuelni pokušaji po istom principu. Nismo mi društvo koje drugačije živi i radi ili ima drugačije demokratske principe od nemačkog, francuskog ili švajcarskog modela. U vreme evropske cenzure u vezi s ratom u Ukrajini možemo čak reći da smo pet puta slobodniji. U Banjaluci možete da kritikujete i hvalite Putina ili Zelenskog, a u Berlinu i Parizu to ne smete. Udar na RS, sem napada na naše vrednosti, jeste udar i na demokratsko društvo.
 
Neki u poslednjim dešavanjima u RS pronalaze baš uticaj dešavanja u Ukrajini. 
Sukob u Ukrajini ima veze sa situacijom u celom svetu. Pa ima refleksije i na Balkan. Mi u tom ratu ne učestvujemo. Nepoštovanje međunarodnih ugovora je uvek generator koji dovodi do ratova. Nepoštovanje Kumanovskog sporazuma i Rezolucije 1244 izaziva krizu na KiM, jer Srbi nisu dobili svoje bezbednosne snage da ih štite. Minski sporazumi nisu poštovani dok je trajala tortura nad stanovništvom Donbasa. Ako se setimo kako se pred Drugi svetski rat raspalo Veće naroda i kako se danas ljuljaju UN, možemo da povučemo mnoge paralele. Ali mi nigde ne treba da srljamo. BiH treba da se liši ambicije za priključivanje u bilo kakve vojne asocijacije. Ali EU je odlučila da pritisne BiH da se mora opredeliti. Na svu sreću bez mišljenja Srba to se ne može desiti. Blokirali smo pristupanje NATO-u i uvođenje sankcija Rusiji. Srpska može da se ponosi kako tretira ukrajinsku manjinu, koja je ovde najbrojnija. U Prnjavoru živi nekoliko hiljada Ukrajinaca, koji imaju svoje crkve i mi želimo da niko u Srpskoj nema ikakvih problema. To je za nas čast.
 
Verujete li u neka saznanja da se razmatra smena Dodika? 
Mi smo OHR još ranije potpuno pobedili, argumentima i dokazima. Dokazali smo da su svi visoki predstavnici imenovani rezolucijama SB UN. Prezentovaćemo dokumente koji su potpisani između parafa i potpisa Dejtonskog sporazuma, sa takozvane Konferencije za implementaciju mira u Londonu – koja je ustanovila Savet za sprovođenje mira (PIK) i pozvala zvaničnim dokumentima SB UN da potvrdi prvog visokog predstavnika. Dakle, čak i kada bi Šmit smenio Dodika, mi to ne bismo objavili, jer nema legalitet. Ako nema legalitet imenovanja i njegove odluke su nelegalne. Pa kako onda da njegove odluke objavljujemo u „Službenom glasniku RS”? Ovog trenutka, Srpska je ta koja čuva pravni poredak u BiH. Sve akcije iz RS zasnovane su na pravu i to svi dobro znaju. Zato su prešli na drugu strategiju – zloupotrebu Ustavnog suda.
 
Šmit je nametnuo zakon koji inkriminiše one koji ne poštuju njegove, kao i odluke Ustavnog suda. 
Time želi da upotrebi domaće institucije za izazivanje krize. To će opet raditi nametanjem zakona. Oni koji budu prihvatili da sprovode takve zakone mogu da naprave poremećaj mira. Zato je Dodik najavio da će u Nemačkoj tužiti Šmita za lažno predstavljanje, ali i za narušavanje mira, a to je najveći zločin. Mi u RS sem pravnog poretka RS i BiH čuvamo i mir.
 
Posebnu nervozu na Zapadu izazvala je najava suspenzije ingerencije Suda i Tužilaštva BiH i agencije Sipa. 
Jedan šeik je u otporu zapadnjačkoj agresiji rekao da muslimani ne jedu svinjetinu, ali da ako treba da umru od gladi, možda i mogu da ih nateraju na to. Ako naše postojanje bude ugroženo, bićemo prinuđeni da donosimo zakone koji će imati pravni legalitet i koji će se primenjivati na teritoriji RS. A sasvim drugi zakoni će važiti u FBiH. Imaćemo praktično dve zemlje. To ne priželjkujem, već se nadam da će biti pameti u međunarodnim centrima, što uključuje i neophodnu katarzu u EU, koja ovde treba da zameni OHR. Treba da se imenuju domaće sudije i da se sprovode domaći zakoni, te da niko nikome ne koči razvoj.
 
Na osnovu čega tvrdite da se neće dozvoliti da Srbi u BiH budu svedeni na manjinu i podvrgnuti nasilju kao na KiM? 
Teroristički režim koji na KiM ugrožava Srbe često pominje Srpsku, što je za nas veliko priznanje. Kada tvrde da neće dozvoliti RS na KiM, to je potvrda da je Srpska toliko etablirana da joj se ni ćošak ne može odbiti. Niko sem naše skupštine neće donosi odluke u ime nas, niti će imenovati gradonačelnike u ime naših građana tako što će da raspisuje izbore i sa dva-tri odsto izlaznosi priznaje njihove rezultate. A mnogi u Sarajevu bi to voleli. U RS postoje dva veća naselja sa Bošnjacima, Kozarac i Janja, koja uživaju svu našu pažnju, prava i ljubav. Ipak, BiH iz devedesetih i danas nije ista. U Sarajevu nema Srba, svi gradovi su monoetnički u oba entiteta, uz izuzetke Drvara, Glamoča, Grahova i Petrovca u FBiH. Izmaštana multietnička priča je samo lažni građanski model za konačnu supremaciju Bošnjaka.

Bajden: Saudijska Arabija i Izrael daleko su od sporazuma o normalizaciji odnosa
Izrael i Saudijska Arabija su daleko od sporazuma o normalizaciji koji bi uključivao sporazum o odbrani i američki civilni nuklearni program, rekao je predsednik SAD Džozef Bajden u intervjuu za Si-En-En.
Američki zvaničnici su posredovali u pokušaju da postignu dogovor o normalizaciji odnosa između dve zemlje, podseća Rojters.
„Daleko smo odatle. Imamo o mnogo čemu da razgovaramo”, rekao je Bajden.
Izraelski ministar energetike Izrael Kac je prošlog meseca izrazio protivljenje ideji da Saudijska Arabija razvija civilni nuklearni program kao deo bilo kakvog uspostavljanja odnosa između dve zemlje posredstvom SAD.
Bajden je ukazao na odluku Saudijske Arabije, uoči njegove posete kraljevstvu prošlog leta, da otvori svoj vazdušni prostor za sve avio-prevoznike, otvarajući put za više preleta ka i iz Izraela, prenosi Tanjug.

Bajden otputovao na evropsku turneju, posetiće Britaniju, Litvaniju i Finsku
Predsednik SAD Džozef Bajden otputovao je danas na evropsku turneju tokom koje će posetiti Veliku Britaniju, Litvaniju i Finsku, javlja Rojters.
Bajden će večeras stići u London, a narednog dana će se sresti sa britanskim kraljem Čarlsom III, prvi put od kada je krunisan.
On će razgovarati i sa britanskim premijerom Rišijem Sunakom u Dauning stritu.
Sledeća poseta je samit NATO u Viljnusu, u Litvaniji.
Bajden će provesti dva dana u glavnom gradu Litvanije, koja je domaćin godišnjeg samita NATO.
On ćee učestvovati na sastancima sa liderima i održati govor na Univerzitetu u Viljnusu.
Konačna stanica je Helsinki, gde se očekuje da će Bajden u četvrtak proslaviti proširenje NATO sa Finskom kao najnovijom članicom alijanse.
Ova nordijska zemlja je u aprilu postala 31. članica NATO.
Bajdenov savetnik za nacionalnu bezbednost Džejk Saliven rekao je da će Bajdenovo putovanje „pokazati predsednikovo vođstvo na svetskoj sceni”, navodi AP, prenosi Tanjug.

Budi hrabra – reci NE nasilju
Od početka godine čak 22 žene ubijene su u porodičnom nasilju, a među njima se nalaze i dve devojčice. Podaci Centra za podršku ženama govore da je od 2010. godine u porodično-partnerskom odnosu ubijeno više od 330 žena, a statistika svedoči da se svaka treća žena ranije obraćala institucijama sistema za pomoć. Brojke takođe upozoravaju da je u prethodnoj deceniji trećina žena ubijena vatrenim oružjem, a taj trend nastavlja se i u ovoj godini, u kojoj je šest žena stradalo na ovaj način. Statistika koja svedoči da osam od deset žena strada od ruke muža, oca ili brata postaje još bolnija kada se iza nje pomole lica više od 400 dece koja su u poslednjih deset godina ostala bez majki i odrastaju s doživotnim žigom da im je otac ubica – neki od njih nastavili su život s bakama i dekama, drugi odrastaju u hraniteljskim porodicama, a neki mališani detinjstvo provode u domovima za decu bez roditeljskog staranja.
Is­tra­ži­va­nje po­ve­re­ni­ka za za­šti­tu rav­no­prav­no­sti i Pro­gra­ma Uje­di­nje­nih na­ci­ja za raz­voj u Sr­bi­ji (UNDP), ko­je je ura­đe­no na re­pre­zen­ta­tiv­nom uzor­ku od 1.004 že­ne pokazalo je da najveći broj že­na ko­je su po­sta­le žr­tve po­ro­dič­nog ili part­ner­skog na­si­lja ne pri­ja­vlju­je nasilnika iz stra­ha od nje­go­ve osve­te. Po­lo­vi­na njih pri­zna­je da su stid i sra­mo­ta zbog agre­si­je ko­jom su iz­lo­že­ne, kao i spo­zna­ja da ne­ma­ju gde da odu ako od­lu­če da iza­đu iz začaranog kru­ga na­si­lja glav­ni raz­log zbog ko­jeg ne pri­ja­vlju­ju na­si­lje in­sti­tu­ci­ja­ma si­ste­ma.
Studija re­a­li­zo­va­na u okvi­ru pro­jek­ta „In­te­gri­sa­ni od­go­vor na na­si­lje nad ženama i de­voj­či­ca­ma u Sr­bi­ji”, ko­je u part­ner­stvu s Vla­dom Sr­bi­je spro­vo­de agen­ci­je Ujedinjenih na­ci­ja u Sr­bi­ji, ta­ko­đe po­ka­zuje da že­ne naj­ve­će po­ve­re­nje ima­ju u Si­gur­ne žen­ske ku­će, a po­tom u zdrav­stvo, po­li­ci­ju i ver­ske in­sti­tu­ci­je, a naj­ma­nje ve­ru­ju jav­nom tužilaštvu i cen­tri­ma za so­ci­jal­ni rad. Naj­ve­ći broj že­na ko­ji je uče­stvo­vao u ovom is­tra­ži­va­nju na­veo je da su raz­u­me­va­nje i podrška oko­li­ne, od­no­sno po­ro­di­ce i pri­ja­te­lja, ključ­na stvar ko­ja bi ih mo­ti­vi­sa­la da prijave na­si­lje u po­ro­di­ci – ako bi po­sta­le žr­tve na­si­lja, čak 38 od­sto že­na pr­vo bi tražilo podršku od čla­no­va po­ro­di­ce, 28 pro­ce­na­ta njih oti­šlo bi u po­li­ci­ju, dok bi se prijateljima po­ve­ri­lo sve­ga de­vet pro­ce­na­ta že­na.
Iako je veća šansa da neko ko je ekonomski zavisan od nasilnika ostane u nasilnom odnosu, u Sigurnoj ženskoj kući nalaze se i žene koje su na veoma visokim socijalnim položajima i koje su izbačene iz sopstvenog doma, a nasilnik koji je trebalo da završi u zatvoru, pronašao je rupu u zakonu kroz koju se provukao uz pomoć umešnog advokata.
Iskustvo govori da je situacija kada žena reši da ostavi nasilnika po nju najrizičnija – ubistva se dešavaju kada žena konačno „prelomi” i saopšti partneru da ga napušta, a neka istraživanja govore da se femicid obično dešava unutar tri meseca od odlaska žene. Iako stručnjaci apeluju da se mora napraviti veoma detaljan plan zaštite žrtve, dešava se da neka karika u lancu zaštite žrtve, koga čine policija, tužilaštvo i sud, jednostavno ne proceni dobro bezbednosni rizik.
Kako bi se sprečila kategorizacija na „laka” i „teška” ubistva, udruženje „FemPlatz” zahteva od nadležnih da se krivično delo femicida uvede kao posebno krivično delo. Istraživanje koje je uradilo ovo udruženje pokazuje da je u skoro trećini slučajeva femicida sud dosudio kaznu od 10 do 15 godina. „FemPlatz” takođe traži od nadležnih uspostavljanje nezavisnog tela za praćenje femicida, čime će se obezbediti prikupljanje podataka o ubistvima žena koji će biti dostupni javnosti i ujedno unaprediti rad institucija i poboljšati sistem zaštite žena od nasilja.
Mada sta­ti­sti­ka upozorava da sva­ke go­di­ne iz­me­đu 20 i 30 že­na bi­va ubi­je­no u po­ro­dič­nom ili part­ner­skom na­si­lju, ve­li­ki broj njih je i spa­sen za­hva­lju­ju­ći ade­kvat­noj re­ak­ci­ji dr­ža­ve – podaci Ministarstva pravde govore da je to­kom 2022. go­di­ne pro­du­že­no vi­še od 20.000 hitnih me­ra za­šti­te žr­tve i iz­ra­đe­no 19.017 pla­no­va za­šti­te žr­tve, a od 2017, od­no­sno od po­čet­ka pri­me­ne Za­ko­na o spre­ča­va­nju po­ro­dič­nog na­si­lja, pa do po­čet­ka ove go­di­ne iz­re­če­ne su 103.864 hit­ne me­re. Vi­še od hi­lja­du pred­stav­ni­ka pra­vo­sud­nog si­ste­ma bi­lo je na obu­ci i spe­ci­ja­li­zo­va­noj edu­ka­ci­ji o pre­ven­ci­ji po­ro­dič­nog na­si­lja.

I Harvard strepi od veštačke inteligencije
Upotreba veštačke inteligencije jeste fascinantna, sigurno će biti velikih promena u obrazovanju i mi na Harvardu dosta razmišljamo na temu „ChatGPT”, jer ne možemo to da ignorišemo. Studenti definitivno koriste VI u programiranju, ali na američkim univerzitetima i posebno na Harvardu postoji kod časti i potpuno poverenje da student neće čak ni kada radi ispit kod kuće da prepisuje i vara. Dešavalo se da nekada nekog uhvatimo, ali većini studenata je čast da budu na Harvardu i niko neće rizikovati da tu šansu prokocka. To je i najveća razlika u odnosu na naš sistem: nije poenta u bubanju, već da se mladi ljudi zainteresuju da nauče da razmišljaju, da postignu nešto u životu. Ništa mi ne znači da zapamte formulu napamet, mogu da je nađu u knjizi, ja sam na svom kursu rekao studentima da mogu da koriste bilo koji onlajn izvor, kaže na početku razgovora za „Politiku” prof. dr Marko Lončar sa Fakulteta tehničkih i primenjenih nauka Univerziteta Harvard. 
 
Dr Lončaru je ove nedelje u SANU uručena nagrada Fondacije „Prof. dr Marko V. Jarić” za 2019. godinu, što ranije nije bilo moguće zbog pandemije kovida 19. Ova nagrada, koja se u medijima naziva i „Srpski Nobel za fiziku”, dodeljuje se već punih 25 godina za izuzetne rezultate. Prema odluci žirija dr Lončar ju je više nego zaslužio za doprinose u oblasti nanofotonike, primenjene fizike i integrisane optike.
Nismo mogli a da ne pitamo profesora da li zna da je u Beogradu ove godine primljen jedan brucoš na fizici i šta savetuje – kako popuniti klupe na fakultetima prirodnih nauka. Odgovor nas je malo iznenadio:
– Mi imamo sličan problem na Harvardu, jer se tu dolazi zbog prava i medicine i borimo se za studente koji bi da postanu inženjeri, i to inženjeri elektrotehnike. Zato sam moj kurs prilagodio da bude praktičan, da bude više laboratorijskih vežbi, da rade projekte. Moj savet srpskim kolegama jeste da se reformišu studije, da bude više prakse. Ne mora baš sve da se nauči, uvek mogu knjigu da otvore ako im zatreba neka formula.
Svoj put do Harvarda opisuje kao kombinaciju genetike, pameti, sreće i podrške porodice i profesora. Detinjstvo je proveo gledajući oca, inženjera elektrotehnike, koji je radio u vojsci, kako stalno nešto popravlja. Krenuo je tatinim stopama, ali je na kraju odabrao svoj put. Kaže da su presudan uticaj imali fantastični profesori matematike i fizike, prvo u Osnovnoj školi „Svetozar Miletić” u Zemunu, koju je završio kao đak generacije, a potom i u Matematičkoj gimnaziji na programerskom smeru u vreme kada su kompjuteri bili retkost i papreno koštali.
– Fizika me zanimala, ali sam upisao elektroniku na Elektrotehničkom fakultetu. Po završetku studija sam aplicirao za Ameriku jer kod nas gotovo ništa nisam mogao eksperimentalno da radim, neka istraživanja su vrlo skupa i tako sam stigao 1997. do Kal teka i profesora Ćuka. Ali stara ljubav zaborava nema i vratio sam se fizici – priča ovaj harvardski profesor.
Prvi šok je bio kada je shvatio koliko je neverovatno teorijski potkovan u odnosu na američke kolege, ali praksa je bila slaba tačka, zbog nedostatka opreme i materijala na fakultetima u Srbiji u to vreme pogotovu.
– Brzo se čovek navikne na bolje. Tu sam završilo i doktorat. Posle šest godina u Los Anđelesu preselio sam se u Boston, najevropski američki grad i krenuo na postdoktorske studije na Harvardu. U SAD nije uobičajeno da student koji „izuči zanat” na jednom univerzitetu tu i ostane, gledaju da dovode profesore koji donose nešto novo, ali eto ja sam ostao i danas imam svoju katedru i predajem osnove elektrotehnike – priča profesor i dodaje da je na postdoktorskim studijama trenutno jedan student iz naše zemlje. Koliko mu je poznato, na Harvardu je jedini profesor iz Srbije, ali ima kolegu iz naših krajeva na MIT.
Uglavnom su mi prijatelji roditelji moje dece, kaže i dodaje da se dosta njegovih prijatelja iz Matematičke gimnazije preselilo u Ameriku i nastanilo u istom predgrađu u kojem i on živi sa suprugom Evelin, koju je upoznao u Los Anđelesu. Danas su u istoj ulici kuće osam đaka Matematičke gimnazije, tako da se svi lepo druže, kao i njihova deca.
Ostati ili otići – pitamo ga na kraju. To je sve individualno, odgovara. – Ja sam uvek zamišljao da ću da se vratim negde u Evropu, ali u Americi su resursi za bavljenje naukom zaista veliki. Možda se vratim kad se penzionišem, ako se to ikada dogodi – kaže kroz osmeh.
Bilo je tu još mnogo toga da se kaže i pita, ali je profesor morao nazad u Boston, uz obećanje da će se brzo vratiti u Beograd. Čekalo ga je i predavanje našim studentima elektrotehnike, među kojima će možda pronaći nekog budućeg kolegu na Harvardu. U hodnicima SANU ostale su reči dr Aleksandra Bogojevića, direktora Instituta za fiziku, inače institucije koja je pokrovitelj ove nagrade: „Mi smo mala zemlja sa visokim procentom uspešnih ljudi u naučnoj dijaspori, nema osobe koja nije čula za Teslu ili Pupina. A dr Marko Lončar je još jedan dokaz da Srbiji dobro ide fizika”.
 
 
Antrfile
 
Impresivna biografija
Dr Lončar je posle Matematičke gimnazije završio Elektrotehnički fakultetu u Beogradu, a potom doktorirao na Kalifornijskom institutu za tehnologiju na temi lasera i talasovoda na bazi fotonskih kristala. Postdoktorske studije je završio na Harvardu, gde je postao docent, pa vanredni i redovni profesor, da bi 2012. bio unapređen u profesora sa katedrom. Danas je jedan od vodećih svetskih stručnjaka u nanofotonici i nanotehnologiji, a posebno su zapažena njegova dostignuća u nanofabrikaciji dijamanata. Dobitnik je brojnih nagrada, ima više od 20 patenata i autor je impresivnog broja radova koji se objavljuju u najuticajnijim naučnim časopisima.
 
Antrfile
 
Plavi dijamanti najpopularniji, roze najskuplji
 
Zašto od studenata neprekidno dobija nagrade za najinteresantnija predavanja, pokazao je okupljenima u SANU, gde je govorio o tome zašto su dijamanti najbolji prijatelji fizičara. Iako su u publici mahom bili akademici, on je pričao jednostavno, da svako može da razume, duhovito kombinujući slike, citate i primerke veštačkih dijamanata koje je iz Amerike doneo u koferčiću. Saznali smo od čega se sastoje dijamanti, zašto imaju boju, da su plavi najpopularniji, žuti najjeftiniji, a da su roze retki i zato i skupi. Uz uobičajenu priču o tome kako je dijamant najtvrđi mineral u prirodi koji se koristi za bušenje, sečenje i brušenje, mogli smo, recimo, koristeći samo toplotu svog tela da dijamantom sečemo led u čaši…


  </body>
 </text>
</TEI>