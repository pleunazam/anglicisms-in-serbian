<TEI version="3.3.0" xmlns="http://www.tei-c.org/ns/1.0">
 <teiHeader>
  <fileDesc>
   <titleStmt>
    <title>Politika 2022-11-14</title>
   </titleStmt>
   <publicationStmt>
    <p></p>
   </publicationStmt>
   <sourceDesc>
    <p>https://www.politika.rs/sr/articles/archive/2022/11/14/page:1?url=</p>
   </sourceDesc>
  </fileDesc>
 </teiHeader>
 <text>
  <body>
  <div id="sport">
Azar: Mundijal u Kataru možda poslednja šansa ove generacije da nešto osvoji
Kapiten fudbalske reprzentacije Belgije Eden Azar izjavio je danas da je Svetsko prvenstvo u Kataru „možda poslednja prilika za ovu generaciju da nešto osvoji”.
„Bili smo na vrhuncu forme 2018. godine. Ja sada igram manje, Romelu Lukaku je povređen, odbrana je malo starija, ali smo tu da pokažemo da ljudi mogu da računaju na Belgiju”, rekao je 31-godišnji Azar na konferenciji za novinare.
„Moguće je da će za nekoliko igrača ovo biti poslednje takmičenje. Moramo da damo sve od sebe”, dodao je on, javlja Beta.
Kapiten trećeplasirane ekipe sa poslednjeg Svetskog prvenstva igra manje u Real Madridu i svestan je da, kako je naveo, ljudi sumnjaju.
„Razumem da ljudi sumnjaju, ali na meni je da dokažem da nisu u pravu”, rekao je Azar.
S obzirom da je njegova situacija u Realu teška, gde ga trener Karlo Ančeloti retko koristi, Belgijanac ne zatvara vrata transferu na zimu.
„Ne želim da napustim Madrid, ali možda to neće biti samo moja odluka”, naveo je Azar.
Belgija će u prvom kolu Svetskog prvenstva u Kataru igrati protiv Kanade (23. novembra), potom protiv Maroka (27. novembra) i na kraju protiv Hrvatske (1. decembra).

Fudbaleri u Staroj Pazovi – Mitrović i dalje povređen, Vlahović trenirao
STARA PAZOVA – Najbolji fudbaleri Srbije okupili su se večeras u Sportskom centru FSS u Staroj Pazovi i odradili prvi trening na startu priprema za Mundijal u Kataru.
Selektor Dragan Stojković ima na raspolaganju svih 26 igrača sa spiska, ali Aleksandar Mitrović nije trenirao, što znači da je i dalje povređen, ali je optimističan kada je u pitanju nastup u Kataru, javlja Tanjug.
Sa druge strane dobra vest je da je Dušan Vlahović trenirao sa ostatkom tima.
Srpska ekspedicija sutra putuje u Manamu, gde će u petak odigrati prijateljski meč sa Bahreinom, a prvi meč na Mundijalu igra 24. novembra protiv Brazila.

Stojković: Mitrović ide na Mundijal i sa jednom nogom
STARA PAZOVA – Aleksandar Mitrović će ići na Mundijal i sa jednom nogom i „za glavu da ga skratimo”, rekao je danas selektor fudbalske reprezentacije Srbije Dragan Stojković Piksi.
„Čuo sam da je na štakama – ja ga nisam video. Njega i za glavu da skratimo, on će ići na Mundijal. Mi do noćas imamo prilike da menjamo, sumnjam da će do toga doći, ali kažem, Mitrović će i bez noge ići”, izjavio je Stojković na konferenciji za medije u Staroj Pazovi, javlja Tanjug.
Mitrović je svojim ponašanjem, igrama, mentalitetom, pa i povredama koje je imao, sećate se udarca koji je dobio u Beogradu na jednoj utakmici, zaslužio Katar, dodao je Piksi.
„Mnogi ne bi igrali, ali on jeste. Tako da tu, kada je on u pitanju, nema dileme”, poručio je Stojković.

Loris nagovestio da neće nositi kapitensku traku u duginim bojama
PARIZ – Kapiten fudbalske reprezentacije Francuske Igo Loris nagovestio je danas da tokom utakmica Svetskog prvenstva u Kataru neće nositi kapitensku traku u duginim bojama, u sklopu kampanje protiv diskriminacije.
Francuska, branilac titule, bila je među osam od 13 evropskih timova koji idu u Katar a koji su se u septembru pridružili kampanji „OneLove” koja je počela u Holandiji.
Pravila Međunarodne fudbalske federacije (Fifa) zabranjuju timovima da donose sopstvene dizajne kapitenskih traka na Svetsko prvenstvo i insistiraju na tome da moraju da koriste opremu koju obezbeđuje ovo telo.
Upitan danas o toj inicijativi na konferenciji za novinare, Loris je bio skeptičan.
„Naravno, imam svoje mišljenje o ovoj temi. Slično je onom koje ima predsednik (Fudbalskog saveza Francuske)”, rekao je Loris, javlja Beta.
Predsednik francuskog saveza Noel Le Gre je ranije rekao da bi više voleo da Loris ne nosi tu traku jer ne želi da njegova zemlja drži predavanja drugima.
„Kada smo u Francuskoj, kada nam dolaze stranci, želimo da poštuju naša pravila, našu kulturu. Ja ću učiniti isto kada odem u Katar. Mogu da se slažem ili ne slažem sa njihovim idejama, ali moram da pokažem poštovanje”, rekao je Loris.
Golman Totenhema je, međutim, dodao da će igrači Francuske verovatno udružiti snage za kolektivnu akciju u vezi sa poštovanjem ljudskih prava u Kataru.
Reprezentacija Francuske leti za Katar u sredu, a odbranu titule počinje 22. novembra utakmicom protiv Australije. U Grupi D će još igrati protiv Danske i Tunisa.

Katar uložio dvesta milijardi dolara u organizaciju Mundijala
DOHA – Ukupni troškovi organizacije Svetskog prvenstva u fudbalu, koje će biti održano od 20. novembra do 18. decembra u Kataru, iznosiće 200 milijardi dolara.
Mundijal u Kataru biće najskuplji u istoriji, a koštaće skoro 20 puta više od Svetskog prvenstva, koje je pre četiri godine odigrano u Rusiji, prenosi „Hina”.
Troškovi organizacije SP 2014. u Brazilu iznosili su samo 15 milijardi dolara.
Novoizgrađeni stadionu u Kataru koštali su više od sedam milijardi dolara. Sistem metroa, koji povezuje pet od osam stadiona, koštao je oko 36 milijardi dolara. Nekoliko milijardi dolara iznosili su i troškovi rekonstrukcije međunarodnog aerodroma Hamad u Dohi, a izgrađeni su i novi putevi, hoteli, dvorane...
Katar ima samo 2,8 miliona stanovnika, a jedna je od najbogatijih zemalja sveta. Veliki deo infrastrukturnih troškova, koji su pripisani SP, deo su šireg plana razvoja zemlje do 2030. godine, javlja Tanjug.
Grupe za zaštitu ljudskih prava vrše pritisak na Međunarodnu fudbalsku federaciju (FIFA) i Katar kako bi isplatili odštetu brojnim radnicima koji su preminuli ili su povređeni tokom izgradnje objekata za Mundijal.
Čelnici Katara se nadaju da će ovu zemlju tokom SP da poseti više od 1,2 miliona stranih navijača, a očekuju ukupnu zaradu od Mundijala od 20 milijardi dolara.

Kimpembe ne igra na Svetskom prvenstvu zbog povrede
PARIZ – Igrač Pari Sen Žermena Presnel Kimpembe zbog povrede neće igrati na Svetskom prvenstvu u Kataru, saopštio je danas Fudbalski savez Francuske (FFF).
U saopštenju se navodi da se Kimpembe nije u dovoljnoj meri oporavio da bude spreman za put u Katar, a umesto njega selektor Francuske Didije Dešan pozvao je odbrambenog igrača Monaka Aksela Disasija.
„Odluka je doneta jutros u Klerfontenu nakon razgovora između igrača i lekara reprezentacije, a potom i sa selektorom Dešanom. Stručni štab francuske reprezentacije je zahvalio Kimpembeu na iskrenosti i poželeo mu da što pre ozdravi. Disasi će tokom dana stići u trening kamp u Klerfonten”, saopštio je FFF, javlja Tanjug.
Disasi (24) je član Monaka od 2020. godine, a još nije debitovao za nacionalni tim Francuske, koji će braniti titulu na SP u Kataru.
Dešan je ranije danas na spisak od 26 igrača za Mundijal uvrstio i fudbalera Borusije iz Menhengladbaha Markusa Tirama. SP će biti održano od 20. novembra do 18. decembra, a Francuska će biti u grupi D sa Australijom, Danskom i Tunisom.

Ter Štegen zbog infekcije nije otputovao na pripreme u Oman
FRANKFURT – Golman reprezentacije Nemačke Mark Andre ter Štegen nije danas otputovao sa ekipom u Oman na pripreme uoči početka Svetskog prvenstva zbog infekcije digestivnog trakta, saopštio je Fudbalski savez Nemačke (DFB).

Reprezentativci Nemačke okupili su se juče u Frankfurtu, a danas su otputovali u Oman gde će trenirati do početka Mundijala u Kataru, javlja Tanjug.

„Ter Štegen za sada ostaje u Frankfurtu i otputovaće u Oman čim se oporavi”, saopštio je DFB.

Nemačka će do početka Mundijala odigrati u sredu od 18 sati prijateljsku utakmicu sa Omanom.

SP će biti održano od 20. novembra do 18. decembra, a Nemačka će biti u grupi sa Japanom, Španijom i Kostarikom.

Ramos: Mundijal je bio veliki san, nadao sam se da ću biti u Kataru
MADRID – Fudbaler Pari Sen Žermena Serhio Ramos priznao je da nije očekivao da neće biti na spisku selektora Španije Luisa Enrikea za predstojeće Svetsko prvenstvo u Kataru, prenose španski mediji.
Enrike je pre tri dana objavio konačan spisak fudbalera za Mundijal, ali na njemu nije bilo Ramosa, koji je odigrao 180 mečeva za selekciju Španije.
„Mundijal je bio veliki san, nadao sam se da ću da idem u Katar. Bilo bi mi to peto Svetsko prvenstvo, ali nažalost moraću mečeve da pratim preko TV-a. Teško je, ali će sunce i sutra da svane. Ništa ne bih kod sebe promenio, ni mentalitet, ni strast, ni predanost, trud, posvećenost... Hvala vam na podršci, puno je još izazova i ciljeva. Vidimo se uskoro”, napisao je Ramos na Instagramu, prenosi Tanjug.
Španski fudbaler je priznao da je prošla sezona bila izuzetno naporna.
„Imao sam problema sa povredama, morao sam da se priviknem na novi klub i grad. U potpunosti sam se posvetio oporavku, vodeći se postavljenim ciljevima i ambicijama. Srećom, mogu da kažem da se ove sezone osećam dobro, da ponovo uživam u fudbalu igrajući za sjajan klub u sjajnom gradu”, dodao je Ramos.
SP će biti održano u Kataru od 20. novembra do 18. decembra. Španija će biti u grupi E sa Nemačkom, Kostarikom i Japanom.

Osman Bukari predvodi Ganu na Mundijalu u Kataru
CIRIH – Selektor fudbalske reprezentacije Gane Oto Ado saopštio je danas spisak od 26 igrača za predstojeće Svetsko prvenstvo u Kataru.
Na spisku se nalazi i fudbaler Crvene zvezde Osman Bukari.
Mundijal u Kataru će biti održan od 20. novembra do 18. decembra, a Gana će biti u grupi H sa selekcijama Portugalije, Južne Koreje i Urugvaja, javlja Tanjug.
Na spisku se nalaze:
Golmani: Ibrahim Danlad (Asante Kotoko), Manaf Nuruduin (Eupen), Lorens Ati-Zidži (Sent Galen).
Odbrana: Danijel Amarti (Lester), Mohamed Salisu (Sautempton), Aleksander Điku (Strazbur), Alidu Seidu (Klermon), Tarik Lampti (Brajton), Abdul Rahman Baba (Reding), Gideon Mensa (Okser), Denis Odoi (Klub Briž), Džozef Ajdu (Selta).
Srednji red: Salis Samed (Lens), Tomas Parti (Arsenal), Eliša Ovusu (Gent), Danijel Barni (Harts), Kamal Sova (Klub Briž), Mohamed Kudus (Ajaks) Andre Aju (Al Sad), Danijel-Kofi Kjer (Frajburg).
Napad: Osman Bukari (Crvena zvezda), Džordan Ajuv (Kristal Palas), Injaki Vilijams (Atletik), Abdul Isahaku (Sporting), Kamaldin Sulemana (Ren,) Antoan Semenjo (Bristol).

Piksi pred put u Katar: Bićemo dobri, nemojte da sumnjate u to
Selektor fudbalske reprezentacije Srbije Dragan Stojković Piksi obratio se na konferenciji u 12 časova povodom spiska za predstojeće Svetsko prvenstvo i puta u Katar.
Stojković je saopštio konačan spisak fudbalera za predstojeći Mundijal u Kataru. Na spisku se nalazi 26 imena, a selektor je o tome opširnije govorio u podne u Staroj Pazovi. 
Reprezentaciju Srbije prvi meč na Svetskom prvenstvu očekuje 24. novembra protiv Brazila.

Piksi je na početku ogovorio o spisku reprezentacije.
"Očigledno da je nešto mnogo važno čim ste došli u velikom broju. Tačno je godinu dana od utakmice sa Portugalom koja nam je donela sve ono zbog čega moramo biti ponosni, a to je fantastična stvar, veoma veliki uspeh da se nađemo na Svetskom prvenstvu u Kataru. Što se tiče spiska, na širem spisku je bilo 35 igrača. Mislim da ovo nije nagrada već zasluga za ovih 26 igrača za ono što su radili tokom kvalifikacija, rezultata koje su postigli, ponašanja koje su postigli, svajanje harmonije i na kraju krajeva kvaliteta. Apsolutno zaslužuju da nose dres Srbije. Oni koji nisu u spisku su takođe kvalitetni igrači i predstavljaju budućnost našeg fudbala i na njih će se računati u nekom budućem vremenu. Zbog limita sa brojem 26 neko je morao da otpadne. Siguran sam da je ovaj spisak logičan splet okolnosti, donesen je hladne glave, čiste misli, bez ikakvog pritiska, u dogovoru sa sportskim sektorom. Smatram da ovih 26 imena zaslužuju zbog kvaliteta da se nađu na Svetskom prvenstvu. Ima i objektivnih odluka zašto neki igrači nisu na spisku, jer nisam neko ko može da gleda u pasulj da vidi da li neko može ili ne može da igra. Ovo je Mundijal i nema vremena za improvizaciju. Koliko vidim, nema nijednog negativnog komentara, što dovoljno govori da se držimo onoga što smo dogovorili u martu mesecu 2021. godine pa sve do danas. A to, da li mi je žao, ili nije... tu nema mesta za sentiment. Kada bih mogao ja bih ih sve vodio, ali ne mogu", rekao je Piksi.
Vlahović i Mitrović
Selektor je izrazio nadu da će napadači srpske reprezentacije Dušan Vlahović i Aleksandar Mitrović biti spremni za turnir, a da je on tu da pronađe rešenje ukoliko ne budu spremni.
"Nijedan trener ne voli kada mu igrači ne igraju. Očigledno je da su duži period van tima. Ono što je dobro je to da ja verujem da će da budu spremni i da se radi na tome. Ima jedna pesma od Aleksandre Prijović, kaže: Nije kome je rečeno, nego kome suđeno je. Ako ne bude tako, naći ćemo rešenje, zato sam ja ovde. Bože moj, sasvim spokojno i spremno odlazimo u Katar da pokažemo da Srbija ima kvalitet i da može da odigra onako kako želi i kako može. Iskren da budem, još igrače nisam video, nadam se da su oni obavešteni da danas treba da dođu. Protiv Brazila ćemo da izađemo u najjačem mogućem sastavu, a s obzirom na mentalitet njih dvojice, znam da će dati sve od sebe da budu spremni", kaže Piksi.
Izbori u FSS
Selektor Srbije nije želeo da komentariše izbore u fudbalksom savezu.
"Neću previše da se bavim time, niti me interesuje previše. Interesuje me moj deo posla, igra i rezultat", rekao je on.
Taktika i formacija Srbije
Piksi je poručio da Srbija ima tešku grupu, ali da će igrati hrabro i svakome napraviti problem.
"Da vam kažem, u proteklih godinu i po dana, ono što smo pokazivali na terenu, ispostavilo se da smo bili u pravu i da je taj stil fudbala doneo rezultate. Ne odričem se tako lako igrača da bih zadovoljio nekoga i napravio neki balans zarad mira u kući. To me apsolutno ne interesuje. Igraćemo najbolje što možemo, a bilo bi suludo da govorim u kakvom će to sistemu da bude. Srbija će, naravno, da se trudi da pokaže ono što je do sada pokazivala. Menjaće se samo u odnosu na to kakav će tok utakmice biti. Najviše verujem u moje oči, statistike me ne interesuju previše. One nam daju neki uvid, ali daleko od toga da odlučuju. Očekivanja javnosti su takva kakva su, ne mogu da ih zabranim. Igrači su svesni odgovornosti koju nose zajedno sa mnom i stručnim štabom. Rasterećeni idemo u Katar. Sa stilom smo napravili uspeh u jakoj konkurenciji. Samo maliciozni ljudi mogu da ne vole nečiji uspeh i to je tako. Ne volim nepotrebnu godrost, tako živim i moja porodica tako živi. Posao kojim se bavim isto tako gledam. Rezultati će doći, ili ne, ali morate da ih zaslužite. Kao što smo skromno pre godinu dana otišli u Portugal bez pompe, pesama... Takvo ponašanje želim i pred Katar da vidim. A nema sumnje da ćemo da pokažemo naš talenat najbolje što možemo uz korekcije u taktičkim stvarima", poručio je Piksi.
Hrvatska
Stojković je na pitanje kada će Srbija napraviti uspeh poput onog kao Hrvatska pre četiri godine u Rusiji naveo da je teško porediti te stvari.
"Teško je porediti... Potrebno je da budete pametni, spremni, da nema povreda, da se sve skocka i da imate malo sreće. Ne mnogo. Malo. Neke stative, neki penal... Hrvatska je čini mi se dva puta penalima prošla, je l' tako? Ali desilo se šta se desilo. Mnogo stvari utiče. Važno je da imate čisti misli, da imate dovoljno inteligencije da budete bolji od protivnika. I da imate malo sreće. Ne znam ustvari da li se to zove sreća... Ne zaboravimo ipak, najbolja 32 tima na svetu će biti tamo. Preko 200 zemalja igra kvalifikacije, a ti si među 32. Srbija, jedna mala, ali ponosna zemlja, uslovi su takvi kakvi su, vi znate... Gde god igramo, ja se oduševim. Slikam se na stadionima kao malo dete. A, mi? Dok se popnem od terena do svlačionice... prošli put sam zakasnio. Strašno", rekao je on.
Spisak reprezentacije
Stojković se potom ponovo osvrnuo na spisak reprezentacije.
"Mogu individualno da govorim zašto neko nije, ili jeste, ali generalno znate sve. Ne treba o tome previše da se priča. Ne znam kako je ranije bilo, ali sada je ovako, ja sam prvi put sada selektor. Nisam neko ko će da trpi pritiske, to me ne interesuje. Neko je pitao zašto Matija Nastasić nije na spisku. Ja sam zvao igrače i kada nisu igrali u klubovima i nisu imali nikakvu minutažu. Kada se broj smanjio na 26, neko mora da bude van spiska. Što se Matije tiče, to je logično bilo. Njegovo nestabilno zdravstveno stanje je dovelo do toga. Što se Ristića tiče, za četiri meseca je odigrao 122 minuta. Ovo nisu više kvalifikacije, već najveća svetska sportska smotra. Mali Terzić je bio deo tima od početka i predstavlja budućnost srpskog fudbala. Mogu tako da pričam o Joveljiću, Jovanoviću i svim drugima koji su odsutni. Logičan splet okolnosti su navele mene da donesem logične odluke. Mirno spavam i imam korektan odnos, smatram da odluke koje donosim nisu sve po volji mnogih, ali su moje. Moram da priznam javno. Niti me je ko zvao i molio, niti mi suflirao. Jednostavno - nula. I to je dobro. Imaš slobodu da doneseš odluku... Ali ljudi, nikakve epohalne odluke ovo nisu, niti treba da se pravi fama. U toj grupi igrača je i Grujić koji je bio povređen, ali se vratio i sada ponovo igra i ponovo je u timu. Mali Ilić isto tako. U stalnom kontaktu smo sa klubovima, želimo da znamo stanje igrača i o čemu se radi", kaže Piksi.
Manastir Ostrog
Stojković je govorio i o nedavnoj poseti manastiru Ostrog.
"Porodična slava je Mitrovdan, 8. novembar. Oko toga smo porodično otišli do Ostroga. Smatram kao vernik da je to jedna lepa stvar, baš sam se lepo osećao i drago mi je što sam otišao. Monasi su poželeli sve najbolje našoj reprezentaciji, dali blagoslov. Spojilo se krsna slava i odlazak u Ostrog, baš lep povod. Uvek se lepo osećam kada posetim tako neke važne naše hramove", kaže on.
Igrač i selektor na Svetskom prvenstvu
Stojković je bio učesnik Mundijala ranije, ali i kao fudbaler.
"Biti igrač i selektor su potpuno različite stvari. Svestan sam da postoji drugačija odgovornost, ali svestan sam toga i to sam prihvatio. Verujem da stvari mogu da idu u onom pravcu u kakvom svi želimo. Niko nema prava da nas vređa zato što se nismo borili, zato što smo bili katastrofa, to je nemoguće. Srbija i kada gubi mora da bude ispraćena aplauzom. Razlike su u vođenju i igranju velike, ali veliko je zadovoljstvo da budete deo najjače smotre fudbalske na svetu. To vam daje posebnu satisfakciju. Ovo je vreme da se uživa, niko vas ne šalje tamo zato što se mu lepi i simpatični, već zato što ste zaslužili i to je valjda najveća nagrada za nas".
Brazil, Kamerun, Švajcarska
"Što se rasporeda utakmica tiče, moramo da igramo sa te tri ekipe, svejedno je kada sa kim. Treća utakmica sa Švajcarskom neće biti ništa različitija od prve dve. Jedino će kao poslednja imati neki veći značaj. Oni su kvalitetna, jaka ekipa, ali nismo ni mi mutavi".
Katar
"Svi koji su negodovali i kritikovali, bilo je to zbog Katara kao domaćina. Više je išlo u tom pravcu. Po mom mišljenju, sve ekipe su u istim uslovima. S jedne strane je i dobro da imaš što manje vremena, jer se mnogo puta pokazalo da pripreme posle napornih sezona znaju da budu eksplozivne, pa dolazi do konflikta koje čovek ne želi u svom timu. Kada te čovek na mesec dana odvede na neko brdo, da ne vidiš ni porodicu. Ovog puta u ritmu utakmica nastavljaš da igraš. Jednom u istoriji je samo prvenstvo u Kataru i nikada više, pretpostavljam. Nema potrebe da se daju neki negativni komentari. Mundijal će biti dobro organizovan, sa kvalitetnim stadionima. To je sada i nikad više, barem dok smo mi živi. Ne znam šta će da bude za 200 godina".
Očekivanja u Kataru
"Da bi otišli u sledeću fazu morate da budete dobri i da to zaslužite. Razmišljam da je pobeda uvek važna. Meni je bitno i kako pobeđujem, možda se razlikujem od drugih. Bitno mi je kako pobeđujemo, stvaramo šanse, mučimo protivnika... I rezultat i igra su bitni. Razmišljamo kako da zaradimo broj bodova za sledeću fazu. Što ste nestrpljivi? Strpite se pa ćete da vidite šta ćemo da napravimo u Kataru. Imamo lepu šansu zato što naši igrači nemaju vrstu pritiska. To ne dozvoljavam. Imaju punu slobodu da pokažu talenat".
Mitrović i Vlahović
"Vlahović je u trenažnom procesu... Mitrović će ići u Katar i bez noge. To je tako. Imamo rok do večeras da promenimo nešto, ali čisto sumnjam da će da se to dseti. Mitar će ići, a da li će igrati bez noge, ne znam. Možda i to. Mnogi igrači ne bi igrali u Norveškoj posle onoga što mu se desilo, a mnogi ne bi igrali. Verujemo da će sve da bude u redu".
Talične čarape iz Lisabona
Stojković je pomenuo i talične crno-crvene čarape iz Lisabona.
"Te čarape su već spakovane sinoć. Da li su srećne ili nesrećne - ne znam, ali su već u mom koferu. Nisam toliko sujeveran, verujem samo u ono što vidim i što radim. Mislim da nema dušmana... Ima onih koji vas manje vole, ali ne možete svakom da ugodite. Siguran sam da će igrači dati sve od sebe da nas predstave onako kako dolikuje"
Penali
Piksi kaže da ne razmišlja o penalima u Kataru.
"Nisam razmišljao o penalima. Treba da ih šutne onaj ko će dati gol, a svako u našem timu može da uradi to. Imam poverenje u svakog igrača da može da iznese tu vrstu pritiska. Ali, videćemo ako dođe do toga. Ima puno kandidata koji imaju srce i staloženost, mirnoću, tehniku i jednostavno onu stvar, da ne kažem koju", poručio je Piksi.
Brazil
Piksi ističe da zna sastav Brazila za 24. novembar.
"Deset dana pre utakmice protiv Brazila... Ne razmišljam još uvek previše o tome. Znamo da je to jedna od najjačih ekipa na svetu i jedan od glavnih favorita da postane šampion sveta. Naravno da će to morati da pokažu. Teren je jedino merilo. Da je teška utakmica, jeste. U smislu da igraš protiv Brazila. Ali da je laka za igranje, da! I jedva je čekam. Da se nadigravaš sa takvim majstorima. Bićemo podređeni našoj igri kao i do sada, uz poštovanje prema Brazilu. Ali da se predamo, to malo sutra, to neće moći. Ima još malo vremena da se pogleda, ali znamo sve. Mogu da vam izdiktiram sastav Brazila i da pogodim sve. Zapisaću danas i pokazaću 24. novembra, to će biti taj sastav".
Srbija
Na pitanje o dometu Srbije na Svetskom prvenstvu Piksi kaže:
"Rekao sam da još igrače nisam video. Moramo da vidimo u kakvom su stanju. Nisam neko ko olako daje neke izjave u koje ne verujem, niti želim da budem interesantan za medije i da zabavljam narod. Idemo "step by step". Došli smo do tog stadijuma da moramo da idemo utakmicu po utakmicu. Prve tri su najvažnije. Ako to rešimo, razmišljaćemo dalje. Ide i ta utakmica protiv Bahreina. Pretpostavljam da neki igrači neće igrati, jer nema potrebe".
Prognoze
Stojković kaže da ga prognoze ne zanimaju.
"Ne pratim prognoze. Poštujem svačije mišljenje, svako ima pravo i slobodu da priča i piše šta god žele. To je njihova stvar. Mi smo tu da ih demantujemo i da pokažemo da nisu baš u pravu. Želimo da vidimo Srbiju u najboljem svetlu. Ovo su igrači zaslužili. Niko im nije poklonio i niko to ne može da im oduzme. Istorija je ispisana u Lisabonu na veličanstven način. O mnogo čemu ja sanjam, samo što ne mogu to javno da kažem. Bilo bi malo tendenciozno. Neki bi rekli "vidi ovog šta priča", ali sanjam ja mnoge stvari, uglavnom lepe. Ima vremena, na nama je da budemo bolji iz utakmice u utakmicu i da pokušamo da demantujemo neke koji tako gledaju. Mada kažem, oni su nebitni. To je to, jedino što ne možemo da zaustavimo, to je vreme. Bićemo mi dobri. Bićemo dobri. Nemojte da sumnjate u to", poručio je Piksi.

Pobedniku na Mundijalu u Kataru pripašće 52,5 miliona dolara
CIRIH - Međunarodna fudbalska federacija (FIFA) uplatiće milijardu dolara nacionalnim savezima i klubovima za nagrade i kompenzacije za predstojeće Svetsko prvenstvo u Kataru.
Nagrada za pobedu na Mundijalu u Kataru iznosi 42 miliona dolara. Na ovu sumu dodaje se i 1,5 miliona dolara koje svaka reprezentacija dobija za pripreme, ali i još devet miliona za učešće u grupnoj fazi. Osvajač Svetskog prvenstva u Kataru će na kraju ukupno dobiti 52,5 miliona dolara.
Poraženi finalista dobiće ukupno 40,5 miliona. Treće mesto donosi 27 miliona, a četvrto 25 miliona dolara.
Ekipe od 5. do 8, mesta će, osim sledovanja za pripreme i grupu, dobiti po još 17 miliona dolara.
FIFA će 104 miliona dolara podeliti ekipama od devetog do 16. mesta, prenosi Tanjug.
FIFA je planirala da izdvoji 209 milona dolara kao kompenzaciju klubovima za učešće fudbalera na Mundijalu u Kataru.
</div>
<div id="kolumna">
Povratak Titovih bizona
Nedavno je u „Politici”, kao ekskluziva, odjeknula vest da je iz Poljske na Frušku goru, u tamošnji nacionalni park, stiglo pet bizona.
Očigledno je neko poveo računa o očuvanju ove vrste evropskog bizona, koji je pre stotinu godina bio prisutna vrsta na evropskom tlu.
Uz naslov „Kako su se bizoni vratili u Srbiju” nije dato i objašnjenje, odnosno informacija, kada su poslednji put bizoni viđeni u Srbiji, već samo podatak da je poslednji bizon na našim prostorima odstreljen pre 200 godina.
Nedostaje i važna istinita činjenica da smo sedamdesetih i osamdesetih godina prošlog veka imali krdo bizona u Titovom lovištu Karađorđevo kod Bačke Palanke. Ovom vojnom ustanovom, koliko se sećam, upravnikovao je pukovnik Malenčić ili Medenica.
Kao vojnici u Titovoj gardi, osim straže koju smo davali u ovom Titovom ekskluzivnom odmaralištu u bačkoj ravnici, imali smo i dužnost da hranimo i pojimo sve životinje u ovom reprezentativnom ograđenom rezervatu. Naravno i bizone.
Odakle su ovde bizoni stigli, verovatno kao poklon Titu, teško je sada znati, ali sasvim se sveže sećam da su u tom zabranu za mamama trčkarali i mladunci, što znači da su se ovde i razmnožavale ove grdosije, za koje se tvrdi da su blage naravi i prilično lenje.
Mi smo im ipak seno i drugu hranu, kao i vodu, zbog straha i nepristupačnosti, u hranilišta i pojilišta bacali iz kamiona i s traktorske prikolice.
Dakle, dok na neki način obeležavamo povratak u Srbiju bizona, na čije se dolaženje iz Poljske čekalo pet godina zbog veterinarskih i drugih procedura, važno je da znamo da je bizona, ipak, bilo kod nas, bili oni i Titovi.
Ne znam kakva im je bila kasnija sudbina, ali je činjenica da su oni kao značajan faktor očuvanja biodiverziteta i stabilnosti ekosistema mogli biti posle Tita iz ove vojne ustanove pušteni u neki od naših nacionalnih parkova, pa danas ne bismo morali da ih uvozimo.
Ivan Babić,
novinar

Istorijski podvig srpske vojske
Kada su 11. novembra 1918. godine u 11 sati u vojnom vagon-restoranu, koji se nalazio u šumi Kompjenj (nedaleko od Pariza u Francuskoj) maršal Ferdinand Foš i nemački poslanik Ercberger potpisali dokument o primirju, Nemačka se obavezala da odmah prestane s ratnim dejstvima priznajući pobedu sila Antante, a ujedno i svoju vojnu i političku kapitulaciju. Tog trenutka završen je Prvi svetski rat, koji je trajao pune četiri godine i čovečanstvu doneo nezapamćena stradanja, patnje i razaranja. Nakon toga pregovori o uslovima mira su nastavljeni, a dogovoreni su tek Versajskim mirom 28. juna 1919. godine, čime je Prvi svetski rat i zvanično okončan. Uloga srpske vojske u pobedonosnom uspehu sila Antante nad Centralnim silama u tom ratu je bila presudna i sudbonosna.
Proboj Solunskog fronta i saveznička solunska ofanziva u jesen 1918, u kojoj je srpska armija odigrala glavnu ulogu, spadaju u red najuspešnijih operacija Prvog svetskog rata. U leto 1918. godine glavni saveznički komandant maršal Foš se opredelio da prihvati predlog novopostavljenog komandanta Solunskog fronta generala Franša D’Eperea, potekao od srpske vrhovne komande, o velikoj ofanzivi savezničkih snaga na tom delu ratišta. Tom predlogu suprotstavljali su se vlade i generalštabovi Velike Britanije i Italije strahujući da bi tom ofanzivom bile ugrožene njihove imperijalno-hegemonističke ambicije na Balkanu (pogotovo što se tiče Albanije, Grčke i nekih delova Turske).
Suočene s njihovim otporom, francuska i srpska vlada su se poslužile trikom. Naime, francuska vlada je uveravala saveznike da su pripreme lokalnog karaktera, i da će ofanziva imati ograničeni karakter radi poboljšanja položaja srpske vojske kako bi se ona pre zime spustila u ravnicu i izbegla da još jednu zimu dočeka u surovim uslovima ma Maglenskim planinama. Engleski i italijanski saveznici naseli su na taj trik i odobrili sprovođenje ofanzive misleći da će ona biti ograničenog karaktera, kao ona iz septembra 1916. Na sreću, nije bilo tako.
Pred početak ofanzive odnos snaga je bio izjednačen. Nemačko-bugarske snage držale su front od Orfanskog zaliva na Egejskom moru sve do Ohrida i brojale su oko 626.000 vojnika, a saveznici sa srpskom vojskom u svom sastavu imali su oko 619.000 boraca. Da bi se pridobili saveznici za učešće u ofanzivi, srpska vojska s vrhovnim komandantom regentom Aleksandrom Karađorđevićem, načelnikom štaba vojvodom Mišićem i komandantima armija generalima Stepom Stepanovićem i Petrom Bojovićem na čelu, pristala je da otpočne napad sedam dana pre svih. Posle artiljerijske pripreme, 15. septembra 1918. prelazi u napad, preko Maglenskih planina probija neprijateljski front i prodire u pravcu Vardarske doline prema Prilepu razbijajući i razdvajajući nemačku 11. armiju od bugarske 1. i 2. armije, a onda brzim prodorom nastavlja ka Kumanovu i bugarskoj granici. Ovi događaji su doveli do toga da je Bugarska kapitulirala već 29. septembra.
Vest o proboju Solunskog fronta i bugarskoj kapitulaciji snažno je odjeknula u celom svetu. Nemačka vrhovna komanda pokušala je da uputi molbu za mir neprijateljskim vladama Francuske i Engleske. Tadašnji predsednik engleske vlade Lojd Džordž prokomentarisao je pobedu srpske vojske u Makedoniji rečima: „Zora sviće sa istoka.” Srpska armija je uz podršku francuske artiljerije i konjice trijumfalno nastavila svoj pobednički marš oslobađajući čitavu Srbiju s Kosovom i Metohijom i Crnom Gorom do 1. novembra 1918. godine. Turska je potpisala kapitulaciju 30. oktobra, a za njom, 3. novembra, i Austrougarska monarhija, koja je bila poražena i na italijanskom ratištu (front na Soči). Potlačeni slovenski narodi Srbi, Hrvati, Slovenci, Česi, Slovaci i Poljaci objavili su odvajanje iz sastava „tamnice naroda Habzburga”, koja više nije postojala kao država.
Mađarska se odvojila od Austrije pokušavajući da zadrži Vojvodinu, ali nije mogla da se odupre srpskoj armiji, koja je do 13. novembra izbila na liniju Temišvar–Arad–Subotica–Baja i tako obeležila novu severnu granicu jugoslovenske države. Mađarska je kapitulirala 13, a Nemačka 11. novembra i time je rat završen.
Uloga Srbije u pobedi sila Antante nad silama Centralnog pakta bila je velika pa je proslava ovog praznika veoma značajna za srpski narod, koji je u tom ratu ostao bez trećine stanovništva (oko milion mrtvih uz materijalnu štetu od oko šest milijardi franaka). Ovo je potvrdio i tadašnji američki ministar spoljnih poslova Robert Lesing istakavši na Versajskoj mirovnoj konferenciji: „Kad se bude pisala istorija ovoga rata, najslavniji odeljak te istorije nosiće naziv –Srbija”.
Miomir Garašanin,
Beograd

Diskriminacija penzionera
Slušajući svakodnevno predstavnike vlasti, čovek bi pomislio da se svi oni jako brinu za penzionere, naročito za one sa malom penzijom. Smatram da je to velika zabluda.
Naime, zakonom je regulisano da se visina penzije utvrđuje na osnovu radnog staža i uplaćenih doprinosa Fondu PIO, pa ko je koliko radio, toliko je i dobio. Problem, međutim, postoji kod načina usklađivanja rasta penzija, jer to usklađivanje ide na teret budžeta RS i trebalo bi da su svi penzioneri jednaki za državu, odnosno da svi dobiju isti iznos povećanja, a ne da penzioner s najvećom penzijom dobije najveći iznos, čime se nepravedno povećava razlika između najveće i najmanje penzije.
Stoga pozivam predsednika Republike Srbije da što pre u skladu sa svojim ingerencijama preduzme mere radi promene zakona o usklađivanju rasta penzija, kako se „mali penzioneri”, kojih ima najviše i koji su svojevremeno podneli najveći teret da se spasi budžet RS, ne bi osećali kao penzioneri drugog reda.
Slavica Stojiljković,
dipl. ek.
</div>
<div id="magazin">
Da li ste ljubazni
Koliko ste puta ovih dana bili ljubazni prema nekome? Ili čak prema samom sebi? I koliko je ljudi bilo ljubazno prema vama, na poslu, u radnji, u porodici, u prolazu?
U današnje vreme, kada se agresivni i svadljivi stil ponašanja promoviše na nekim medijima i ispoljava u stvarnom životu, od izuzetne važnosti je da praktikujemo ljubaznost i interesovanje za druge ljude. Jer nije ni prirodno, a ni nužno da čovek čoveku bude vuk.
Odraz brige i saosećajnosti
Nije jednostavno definisati ljubaznost. Ona može biti naučena, ali i bazično svojstvena mnogima koji su zainteresovani za druge ljude. To je dobronamerna radnja usmerena ka drugoj osobi, motivisana željom da se drugome pomogne, bez ideje da se bude nagrađen ili kažnjen. Razlikuje se od altruizma jer se ne podrazumeva da osoba mora ili želi da pomogne nekome uz određeno odricanje.
Nažalost, u nekim društvima, pa i našem, postoji uverenje da je ljubaznost znak slabosti, kao da jedino namrgođenim i previše ozbiljnim stavom lakše dobijamo ono što želimo. Kada bismo to testirali u svakodnevnom životu, videli bismo da to nije istina, izuzev ako nije u pitanju neki mizantrop, bilo kog pola, i još na nekoj bitnoj poziciji.
Ljubaznost je i odlika mentalnog zdravlja, odraz naše brige i saosećajnosti s drugima. Isto tako utiče i na smanjenje stresa i anksioznosti, a povećava nivo samopoštovanja i čini ljude srećnijim. Isto tako utiče na to da se bude prihvaćeniji jer nas drugi ljude vide pristupačnijim. Neka istraživanja kažu da je ljubaznost poželjnija karakteristika od lepog izgleda.

Karakteristike ljubazne osobe, pored osmeha koji može biti utreniran, jesu empatija, društvenost, aktivno slušanje, stavljanje sebe u poziciju druge osobe, velikodušnost i uslužnost u smislu da se želi pomoći drugoj osobi u nekoj situaciji koja nije ekstremne prirode.
Najčešći primeri za ljubaznost su kada ustanete nekome u autobusu ili čekaonici, pridržavanje vrata i najobičniji pozdrav i lepa reč, uz složenije vrste pomoći kada vidimo da su drugi u nevolji.
Voljno usmeravanje na ljubaznost je važno, jer naš mozak teži da se fokusira na negativne stvari, pronalazeći pretnje u okolini. Ako se vratimo na pitanja s početka teksta videćemo da imamo tendenciju da ponavljamo u mislima negativne događaje i da im dajemo primat, umesto da se više posvetimo lepšim stvarima koje smo doživeli, jer ih ponekad shvatamo olako, a one se svakome dešavaju u većoj meri nego ružne stvari.
Ljubaznost možemo shvatiti kao uvod u pozitivnu psihologiju i drugačije doživljavanje sveta i ljudi oko nas. Veza između pozitivnog stava i pozitivnog ishoda je dobro poznata, iako nije svemoguća. Opušteniji mentalni stav se projektuje i na relaksiranost tela, jer, ako smo u grču, onda smo u stresu ili obratno.
Kako istraživanja sugerišu, kada smo ljubazni, produkuje se i oksitocin ili „ljubavni” hormon, proizvod hipotalamusa koji izlučuje hipofiza i koji igra presudnu ulogu kod porođaja i u muškoj reprodukciji, u seksualnim vezama i uzbuđenju, a redukuje anksioznost i stres.
Suočeni sa svakodnevnim problemima, u kulturi koja promoviše zalaganje za samog sebe, može se učiniti da je ljubaznost nepotrebna i da sve što doživljavamo negativno treba da pokažemo svojim stavom. Iako zvuči kao fraza da ako ne možemo da promenimo okolnosti, možemo da promenimo stav prema njima, to je jedan od glavnih postulata pozitivne psihologije i mnogih kognitovno-bihejvioralnih i drugih psihoterapija.
Promena stava
Svet oko nas doživljavamo kroz sopstvene stavove prema pojavama, često u skladu s unutrašnjim raspoloženjem. Kada se zatvorimo u začarani krug rutine i navike i prihvatanja da se ništa neće promeniti, svrsishodno je da prvo menjamo stavove, jer će oni dovesti i do promene ponašanja. Ako posmatramo svet kao džunglu, normalno je da opasnost i neprijateljstvo doživljavamo sa svih strana.
Promena stava, i opuštenije sagledavanje sveta, kao i nas samih, nije lako i ne dešava se brzo. Ali prvi korak u tom procesu, biti ljubazan, isto tako nije ni težak.
</div>
<div id="sport">
Đoković pobedio Cicipasa na startu završnog mastersa u Torinu
TORINO – Najbolji srpski teniser Novak Đoković pobedom je započeo ATP finale u Torinu, pošto je večeras u prvom kolu „Crvene grupe” savladao Grka Stefanosa Cicipasa 6:4, 7:6 (7:4)
Bio je to njihov 12. međusobni duel i 10. pobeda srpskog tenisera, deveta u nizu, javlja Tanjug.
Ranije danas, u prvom meču grupe Rus Andrej Rubljov savladao je sunarodnika Danila Medvedeva 6:7 (7:9), 6:3, 7:6 (9:7).
Za dva dana u drugom kolu sastaće se Đoković – Rubljov i Cicipas – Medvedev.
Turnir u Torinu igra se za nagradni fond od 14.750.000 dolara.

Rubljov pobedio Medvedeva u prvom kolu Crvene grupe u Torinu
TORINO – Ruski teniser Andrej Rubljov savladao je danas svog sunarodnika Danijela Medvedeva 6:7 (7:9), 6:3, 7:6 (9:7) u prvom kolu „Crvene grupe” na ATP finalu u Torinu.
Meč je trajao 154 minuta.
U prvom setu posle brejka Medvedeva u četvrtom gemu, Rubljov je uzvratio istom merom u devetom i smanjio rezultat na 5:4. Ušlo se u taj brejk posle dve neiskorišćene brejk lopte od strane Medvedeva u 12. gemu.
Taj brejk je odlučio loš servis Rubljova, što je Medvedev iskoristio. Oduzeo mu je tri servisa i osvojio set, javlja Tanjug.
Drugi set je Rubljov bolje otvorio i u trećem setu ostvario brejk. Isto je uradio i u devetom gemu posle velike borbe i osvojio set rezultatom 6:3.
U trećem setu su oba tenisera lako osvajala svoje servis gemove, što ih je opet dovelo do taj brejka. Slična situacija kao u prvom setu, samo što je sada Rubljov igrao dominantnije i posle pete meč lopte savladao protivnika.
U drugom meču grupe večeras od 21 časova sastaju se Novak Đoković i Stefanos Cicipas.
Turnir u Torinu igra se za nagradni fond od 14.750.000 dolara.

Đoković juri Federerov rekord
Pripreme su završene, forma tempirana, taktika određena - sve je spremno za početak misije Torino. Novak Đoković ide u pohod na novi rekord na završnom mastersu sezone. Vlasnik 21 gren slema, na severu Italije juri dostignuće Rodžera Federera. Švajcarac je osvojio šest trofeja na mastersima, dok Srbin ima jedan manje. Od dolaska u Torino, Đoković je govorio kako će intenzitet na takmičenju za osam najboljih igrača planete biti visok i da mora da bude usredsređen od prvog meča.
Najbolji srpski sportista je jedinn teniser u Open eri koji je četiri puta uzastopno osvajao završno takmičenje.
U Crvenoj grupi u kojoj je Nole, nalaze se još i Rusi Danil Medvedev i Andrej Rubljov, a u Zelenoj Rafael Nadal, Feliks Ože-Alijasim, Kasper Rud i Tejlor Fric. Teniseri igraju međusobno u grupi, a dvojica najbolje plasiranih nastavljaju turnir u polufinalu. Nadmetanje pod Alpima trajaće do 20. novembra (tvrda podloga, 14.750.000 dolara). Norvežanin Kasper Rud i Kanađanin Feliks Ože-Alijasim odigrali su prvi meč na mastersu, u okviru Zelene grupe.
Srpski as operaciju Torino počinje protiv Stefanosa Cicipasa, večeras (21). Grk je vrlo dobro poznat rival Đokoviću. Izašao je treći igrač planete na megdan Novaku čak 11 puta. Srpski as bio je bolji od Stefanosa u osam mečeva uzastopno.
- Igrao sam s njim na prethodna dva turnira, u finalu u Astani i polufinalu u Parizu. Oba meča bila su prilično neizvesna, posebno onaj u Parizu. Očekujem težak meč - naveo je Đoković. - Znao sam da ću na startu igrati ili s Nadalom ili sa Cicipasom, još pre žreba, to mi je prvi put posle mnogo godina da ću igrati s prvim ili drugim nosiocem odmah na startu.
I Cicipas nema šta da izgubi u Torinu. Grk juri još veći uspeh – bori se za prvo mesto na ATP listi. Pošto je Karlos Alkaras odustao od turnira, zbog povrede trbušnog mišića, teniski vrh može da dobije novog kralja. Pored Stefanosa, drugu šansu ima i Nadal. Ako želi ponovo da dođe do prvog mesta, Španac mora da pobedi u svakom meču u grupnoj fazi ili u slučaju, ako izgubi okršaj u grupi, morao bi da osvoji pehar.
Grk ima drugu šansu da dođe do vrha liste. Na poslednjem gren slemu, delilo ga je od podviga sedam trijumfa, ali je poklekao i ispao u prvom kolu. U Torinu bi morao da pobedi u pet duela uzastopno, počevši baš od Đokovića.
Grk je već jednom uspeo da osvoji završni masters i to na debiju 2019. kad je u dramatičnom finalu u dva neizvesna taj-brejka savladao Austrijanca Dominika Tima. Stefanos je jedini igrač na turu ove sezone koji ima najviše pobeda – došao je u Torino skorom 60:22. Grk je osvojio prvi masters u karijeri i to u Monte Karlu. Postao je i šampion Majorke. Igrao je finala u:  Sinsinatiju, Rimu, Astani, Roterdamu i Stokholmu.
Novakov skor ove sezone je 37:7. Trijumfovao je u Rimu, potom na trećem gren slemu sezone, na Vimbldonu, pa u Tel Avivu i Astani. Igrao je u finalu u Parizu i Srbija openu.
S druge strane, Đoković je namerno ranije stigao na sever Italije i vredno trenirao u proteklih nekoliko dana. Prvo je sparingovao s Rusom Andrejom Rubljovim, potom sa Špancem Karlosom Ererom. Najintenzivniji trening imao je u subotu, kad je igrao sa Feliksom Ože-Alijasimom. Oznojio se Đoković poprilično, mladi i perspektivni Kanađanin bio je dobar izbor. U poslednjem danu priprema, Srbin je odlučio da trenira s prvom zamenom turnira, Holgerom Runeom, koji je savladao našeg asa u finalu poslednjeg mastersa u Parizu, pre nedelju dana. Đoković je svestan da je sa 35 godina jedan od najstarijih učesnika u Torinu, zajedno sa Nadalom (36), s toga njegovi treninzi moraju da budu na što većem nivou.
- Ne osećam se mladim kao ostali momci, mnogo je prošlo od mog prvog učešća. Mislim da sam u dobroj formi poslednjih meseci, osvojio nekoliko turnira pre Torina. Neće mi biti nimalo lako, moram od prvog meča da budem usredsređen kao da igram finale. U prvom, ali u svakom sledećem.
Đoković je poslednju krunu na mastersima osvojio još 2015.
- Bio bi to savršen kraj, kao šlag na torti, ako osvojim turnir.  Da bih uspeo moram da igram s najboljima na svetu. Radujem se tome, imam iskustva, nadam se da to može da mi posluži. Prošle sezone imali smo veliku podršku navijača u Torinu. Italija je zemlja koja neguje kulturu sporta, a ja ću morati da budem na najvišem nivou od starta - zaključio je.
Srbin je poslednji put igrao u finalu mastersa 2018. Ako trijumfuje u Torinu postaće nastariji šampion na završnom turniru, posle Federera. Švajcarac je imao 30 godina kad je 2011. došao do rekordne šestice.

Đoković zadržao osmo mesto na ATP listi, Kecmanović 30.
Srpski teniser Novak Đoković zadržao je osmo mesto na danas objavljenoj ATP listi sa 3.320 bodova. Prvo mesto i dalje drži Španac Karlos Alkaraz sa 6.820 poena, dok je drugoplasirani njegov zemljak Rafael Nadal sa 1.000 bodova manje.
Slede Grk Stefanos Cicipas, Norvežanin Kasper Rud, Rus Danil Medvedev, Kanađanin Feliks Ože-Alijasim i Andrej Rubljov iz Rusije. U top 10 najboljih tenisera sveta nalaze se još Amerikanac Tejlor Fric i Danac Holger Rune.
Najbolji teniseri sveta ove nedelje igraju na završnom turniru sezone u Torinu. Alkaraz zbog povrede ne igra u Torinu, a Đoković će se večeras u prvom kolu sastati sa Cicipasom. Od ostalih srpskih tenisera, Miomir Kecmanović je napredovao za jednu poziciju i sada je 30. igrač sveta sa 1.420 bodova, dok je Filip Krajinović pao za jedno mesto. On je trenutno 55. igrač na ATP listi sa 845 poena. Laslo Đere je zadržao 73. poziciju sa 738 bodova. Plasman za jedno mesto pokvario je Dušan Lajović, koji je sada 100. igrač sveta sa 566 bodova.
Naredna ATP lista biće objavljena za nedelju dana, prenosi Tanjug.

Pešić: Nije važna samo pobeda, već i to kako smo odbranili 12 sekundi
Selektor košarkaške reprezentacije Srbije Svetislav Pešić rekao je večeras da nije važna samo pobeda protiv Turske u kvalifikacijama za Svetsko prventsvo, već i da se pokaže kako je njegova ekipa odbranila poslednjih 12 sekundi na meču.
„Izuzetna atmosfera. Poznato je kad igraju Crvena zvezda i Partizan da je uvek ovako, a sada je bilo slično kao u avgustu protiv Grčke u Areni. Ovakva podrška je sjajna, svima hvala mnogo. Očigledno je da su se zastave klubova udružile u jednu - u zastavu Srbije”, rekao je Pešić na konferenciji za novinare posle utakmice.
„Bilo je potrebno ovim momcima. Sećate se kako je bilo protiv Letonije na početku. Bilo je 500 gledalaca... Sada se to apsolutno popravilo. Bilo je fantastično, osećaj kad treba da se pomogne da se odigra dobra odbrana, da se bodri ako se pogreši. Ovo je zajednička pobeda”, dodao je on.
Košarkaši Srbije pobedili su večeras u Beogradu Tursku sa 77:76, i tako upisali važan trijumf u borbi za Svetsko prvenstvo.
„Imali smo samo deset izgubljenih lopti, za ovako tvrde odbrane to je sasvim u redu. Svi su stajali zajedno u odbrani. Odlične su i brojke, 14 ofanzivnih skokova, to znači da su pristup i agresivnost bili pravi. Asistencija je bilo 20, to znači da svi žele da igraju timski”, rekao je Pešić.
Selektor Srbije je prošao kroz poslednjih 12 sekundi kada je zaustavljen Skoti Vilbekin. Pešić je naveo da mu je „bilo u glavi” da se pravi faul i da „uzme sudbina u svoje ruke”.
„To mi je uvek u glavi. Ali, na terenu smo imali nisku postavu koji su mogli da preuzimaju. Zato sam i vratio Mitrovića. Uvek postoji rizik, ali šta sad. Bez rizika nema pobede. Mada, ovo ne smatram rizikom jer smo imali najbolje odbrambene na terenu... Videli ste kako je Lučić odigrao fantastičnu odbranu u poslednjem napadu”, rekao je Pešić.
„Za nas nije važna samo pobeda, već za budućnost da pokažemo kako smo odbranili tih 12 sekundi. Da od toga podižemo samopouzdanje, da se vidi da sve može da se odbrani ako se zna kako. Maestralno smo to uradili. Otišao je u korner i nije znao gde je i to je veliko zadovoljstvo”, dodao je on.
Pešić je istakao da ima fantastičnu grupu igrača.
„Očigledno je da imamo reprezentativce koji kada se oslobode obaveza u klubovima, dolaze srcem i željom da daju najviše što mogu. To je za mene pozitivna poruka. Igrači žele da igraju za Srbiju. Problemi stoje na drugoj strani”, rekao je on.
Pešić nije želeo da govori o sukobi sa selektorom Turske Erginom Atamanom.
„Da je pobedio, ne bi bio razočaran. Za Tursku je ovo bila odlučujuća utakmica, morali su na pobedu”, rekao je Pešić.
Posle večerašnje pobede Grčke protiv Belgije, Srbiji za plasman na Mundobasket potrebna jedna pobeda u preostale dve utakmice u kvalifikacijama koje će se odigrati u februaru, protiv Grčke ili Velike Britanije.
„Grčka jeste pobedila, ali nama je mnogo važnije da smo mi dobili. O šansama kad dođe vreme. U februaru...„, zaključio je Pešić.

Košarkaši Srbije posle velike borbe savladali Tursku
Košarkaška reprezentacija Srbije pobedila je večeras u Beogradu selekciju Turske sa 77:76 (24:21, 13:13, 17:20, 23:22), u kvalifikacijama za Svetsko prvenstvo 2023. Srbija je napravila još jedan korak ka Svetskom prvenstvu, sada ima pet pobeda i tri poraza i druga je na tabeli Grupe I, dok Turska ima skor 3:5 i zauzima četvrto mesto.
Najefikasniji u timu Srbije bio je Marko Gudurić sa 18 poena, dva poena manje je ubacio Dušan Ristić, Ognjen Dobrić je dodao 11, Luka Mitrović deset, a Vladimir Lučić osam poena.
U redovima Turske najbolji je bio Skoti Vilbekin sa 22 poena, Onuralp Bitim je postigao 18, a Kenan Sipahi 11 poena, javlja Beta.
Srbija je meč u nekadašnjem Pioniru počela trojkom Ristića, ali je Turska odgovorila serijom 7:0 i sve do finiša prve četvrtine čuvala prednost. Posle poena Gudurića i trojke Jaramaza, Srbija je povela (21:17), a na prvi odmor otišla je sa plus tri (24:21).
Izabranici Svetislava Pešića su tokom cele druge deonice imali prednost, najveća je iznosila 37:29 na dva minuta pre kraja poluvremena, ali je Turska do kraja uspela da priđe na tri poena zaostatka (37:34).
Turska je sredinom treće četvrtine posle trojke Bitima povela (45:46), a u poslednjoj deonici je sve počelo od nule pošto su ekipe u taj deo igre ušle izjednačene – 54:54.
Velika borba se vodila u poslednjoj deonici, ekipe su se smenjivale u vođstvu, a sve je rešeno u poslednjem minutu. Poenima Gudurića, Srbija je povela sa 77:76, nakon čega su usledile greške na obe strane.
Mitrović je u poslednjem napadu Srbije izgubio loptu, da bi na drugoj strani Lučić odigrao sjajnu odbranu i sprečio Vilbekina da pogodi za pobedu Turske.
Srbija će u februaru gostovati Grčkoj i dočekati Veliku Britaniju, dok će Turska ugostiti Letoniju i gostovati Belgiji.
Utakmica u hali „Aleksandar Nikolić” počela je minutom ćutanja zbog terorističkog napada u Istanbulu u kojem je poginulo šest osoba.

Košarkaši Slovenije izborili plasman na Svetsko prvenstvo
Košarkaška reprezentacija Slovenije pobedila je večeras na svom terenu Nemačku sa 81:75 (16:24, 25:10, 20:14, 20:27) i tako obezbedila vizu za Svetsko prvenstvo 2023. godine.
Nakon što su propustili prošlo Svetsko prvenstvo u Kini, Slovenci su sada ispravili tu grešku i pridružili se Nemačkoj i Finskoj kao treći tim iz Grupe J koji je stigao na šampionat sveta, javlja Beta.
Slovenija, dva kola pre kraja kvalifikacija, ima sedam pobeda i tri poraza i treća je na tabeli Grupe J. Nemačka je prva sa skorom 8:2, koliko ima i Finska.
Najefikasniji u redovima Slovenija na večerašnjem meču bio je Džordan Morgan sa 22 poena, uz 13 skokova i četiri asistencije, dok su Žiga Sama, Miha Lapornik i Jaka Blažič ubacili po 14 poena. U timu Nemačke najbolji je bio David Kramer sa 21 poenom.

Košarkaši Italije i Španije plasirali se na Mundobasket
Košarkaška reprezentacija Italije pobedila je danas u Tbilisiju selekciju Gruzije sa 85:84 (24:19, 19:21, 17:18, 25:26) i plasirala se na Svetsko prvenstvo 2023. godine, dva kola pre kraja kvalifikacija.
Ova pobeda Italije je plasman na Svetsko prvenstvo donela i reprezentaciji Španije, aktuelnim svetskim prvacima.
Najbolji u redovima Italije bio je Marko Spisu sa 15 poena, osam asistencija i šest skokova. Isti broj poena ubacio je i Amedeo Tesitori, dok su Mikele Vitali i Paul Biliga postigli po 11, javlja Beta.
U timu Gruzije najefikasniji je bio Tornike Šengelija sa 15 poena.
U Grupi L, Italija sada ima šest pobeda i dva poraza, dok Gruzija ima skor 4:4.
Ranije danas u Rigi, Ukrajina je izbegla eliminaciju pobedom protiv Islanda sa 79:72.
Ukrajina sada ima skor 3:5, a Island 4:4, pa će sudbina obe selekcije biti poznata posle februarskog „prozora”.

Čović: Budžet KK Crvena zvezda oko deset miliona evra
Predsednik košarkaškog kluba Crvena zvezda Nebojša Čović rekao je danas da je budžet ove sezone oko deset miliona evra, kao i da je zabrinut da li će klub moći finansijski da zatvori sve što je postavio.
„Brine me u ovoj sezoni da li ćemo moći finansijski da zatvorimo sve što smo postavili. Naš budžet ove sezone je oko deset miliona evra. To nije samo prvi tim, već stručni štab, juniori, pioniri, škola košarke, svi. Nikada nismo imali manir i kombinovali sa menadžerima ni sa kumovima, ni bilo šta. Ono što je u našim papirima je jedino zvanično i jedino tako”, rekao je Čović na konferenciji za novinare.
On je govorio na predstavljanju novog trenera Duška Ivanovića, koji je na klupi zamenio Vladimira Jovanovića, sa kojim je sporazumno raskinut ugovor.
Čović je rekao da je ekipi bio potreban veći i snažniji autoritet, a da će Ivanović nastaviti da radi na selekciji igrača.
„Puštene su priče kakav je Duško kao trener, strog. On ima vrhunske rezultate i iza toga ne mogu da stoje mame i tate i menadžeri koji uzimaju procenat, a tokom sezone se ne interesuju za igrača. Može da stoji samo ogroman rad, isto i ogromna disciplina, na nivou vojne discipline. Možete u ekipi da imate deset MVP igrača, a da ne osvojite ništa. Morate da budete tim. To je iskusan trener, gde god je radio osvajao je trofeje”, naveo je.
„Nismo imali ni mnogo izbora. Ivanović dolazi sa ovog prostora, specifično je dovesti stranog trenera. Ima dovoljno iskustva, verujem da će se brzo ukloptiti i shvatiti šta je ambijent u klubu. Prenećemo mu kakvi se izazovi ovde događaju, ali Duška interesuju samo teren i košarka, a mi smo tu za ostale egzotične radnje”, dodao je prvi čovek crveno-belih, javlja Beta.
Čović je rekao da se klub opredelio za strukturu sa većinski domaćim igračima i da, otkako je u klubu, nijedan trener nije dobio nijednog nametnutog igrača.
„Bilo je povuci potegni sa Radonjićem oko Sofa (Sofoklis Skorcanitis), pa je onda Sofo otišao. Napravio sam varijantu da ja platim raskid. Sve ostalo je bilo u dogovoru sa trenerom, uz gledanje finansija. Zvezda koju su proglasili za državni bankomat nije dobila četiri petine budžeta, već je na 35 odsto budžeta od države godišnje, a neki drugi su to dobili. Šta se dogodilo da budžetskim inspekcijama”, rekao je Čović.
Govoreći o Jovanoviću, Čović je rekao da je to mlad i perspektivan trener.
„Uvek je rizik kada dolazi mlad trener, to je u svakom poslu stvar strpljenja koliko možete da izdržite razne pritiske, bez obzira što mnogi misle da Zvezda nije za učenje, pa nije ni reprezentacija za učenje. U sportu je relativno prosto da ocenjujete da li je neko zadovoljio – a to je rezultat. Imali smo dovoljno veliki uzorak da vidimo kakva bi bila dalja perspektiva da je ostao i na osnovu analiza napravili dogovor i sporazumni prekid saradnje”, naveo je Čović.
„On je odličan, mlad trener, živi sa košarkom i nastaviće da se razvija, a pitanje je da li je to u pojedinim trenucima dovoljno u smislu susreta sa igračkim potencijalima i autoritetima. Moj savet svakom mladom čoveku koji dolazi na bilo koji posao je da se ne prepusti trunka autoriteta. Ugrožavanje autoriteta nagriza ceo sistem, tu nema dobrote, samo profesionalnog odnosa. Potrudiću se da Jovanović bude forsiran u klupskoj i reprezentativnoj košarci”, dodao je.
Čović smatra da ekipa nije napravila toliko velike kikseve, da je u svakoj utakmici delovalo kao da je blizu pobede, ali ipak nije pobeđivala.
„Od devet utakmica u Evroligi, slučajnošću smo u gostima odigrali šest. Nigde se nismo obrukali, kiks je bila pobeda Panatinaikosa u Beogradu. U ABA ligi ne da je kiks izgubiti od Zadra u Beogradu, nego i u Zadru”, naveo je on.
Upitan o sporazumnom raskidu ugovora, Čović je rekao da će se sa Jovanovićem dogovoriti o isplati u odnosu na njegov ugovor.
„Ne kao u poslednjim slučajevima, gde ima zvezdaša koji vole Zvezdu do poslednjeg evra”, rekao je Čović.
Predsednik crveno-belih rekao je i da mu smetaju senzacije i neistine, a da mu naročito smetaju glupi komentari na društvenim mrežama, na kojima treba zaštiti svačiju porodicu.

Meč koji može da bude presudan
Današnje, četvrto kolo E grupe kvalifikacija za Svetsko prvenstvo košarkaša 2023, moglo bi da bude presudno za Srbiju koja dočekuje Tursku (20 č) – domaćin bi bio na korak od mundobasketa ukoliko bi, pored njega, pobedu upisala i Grčka u Belgiji. Turci u Dvorani „Aleksandar Nikolić” žele pobedu, a selektor Ergin Ataman tvrdi da to što, kao trener Efesa, nije pustio Vasilija Micića na ovaj meč, nema veze sa planom da se oslabi Srbija, već je to u interesu kluba!
– Nemamo nikakvu reakciju, okrećemo se stvarima koje možemo da kontrolišemo –  izjavio je selektor Srbije Svetislav Pešić. – Vasa je već imao kartu i spremao se za put. Tužni smo zbog te odluke, ali ne bih previše komentarisao, jer nemamo sve detalje. Obrazloženje je da je to urađeno zbog utakmice sa Barselonom. Utakmica sa Britanijom zahtevala je dosta snage i energije. Nije bilo povreda, svi su spremni, došli su Gudurić i Lučić…
Posle pobede u Njukaslu, protiv Britanaca (74:68), Srbija se probila na drugo mesto (prve tri ekipe idu na mundobasket), ali joj posle susreta sa Turcima sledi duel sa Grčkom, a pritom ima lošiji skor u mečevima sa Belgijom. Dobra okolnost za srpski tim je to što će Grci u Belgiji biti pojačani sa igračima iz Evrolige (Papanikolau, Kalates, Luncis, Larencakis, Bokoridis, Kalacakis) i što bi im pobeda u ovoj utakmici osigurala plasman na šampionat (iz ove grupe se već plasirala Letonija). Ali, pre svega, Srbija mora da savlada Tursku koja je, u dogovoru sa svojim najboljim klubovima (Efes, Fenerbahče), obezbedila najbolje moguće igrače za oba novembarska kola.
– Turska ima igrače koji su nosioci u turskim klubovima, a turska liga je najbolja evropska liga posle ACB lige. Već dugo imaju nekoliko dobrih timova, ne samo Efes i Fener – kvalitet, posećenost, turski igrači ostaju i napreduju. Imaju dobar projekat rada sa mladima, još od Boše Tanjevića. Vilbekin je zamenio Larkina, on je skorer i vrlo važan igrač. Mahmutoglu je u životnoj formi, nije prvi put da tako pogađa – i protiv Zvezde i protiv Belgije. Imaju tri plejmejkera velike klase, i balans između spolja i unutra. Biće neizvesna utakmica, to sam siguran, njima je ovo praktično odlučujuća utakmica.
Pešić je naglasio da „Evropsko prvenstvo nije bilo debakl, kako su neki govorili, već neuspeh” (Srbija ispala u osmini finala).
– Ne pravdamo se kad izgubimo, ali moramo da gledamo proces i da iz njega napravimo nešto dobro za ubuduće. Imali smo dobro leto, posle duže vremena su se svi odazvali, prikazali smo igru koja je oduvek bila karakterisična za našu školu košarke, makar tu tako govorili van Srbije. Uz onaj spektakl pred više od 19.000 ljudi sa Grčkom. Momci me motivišu, ulazimo u utakmicu sa Turskom pozitivno, trudićemo se da energijom nadoknadimo neuigranost. Bilo bi dobro da atmosfera bude kao kada Zvezda ili Partizan igraju Evroligu, da se sve klupske zastave udruže u zastavu Srbije. Treba nam ta pokretačka snaga. Utakmica nije presudna, ali može mnogo da nam donese. Pobedom bismo imali bolji međusobni skor od Turske, a grupa je komplikovana, svašta može da se desi…
Grčka gost Belgije
E grupa
Napomena: prve tri selekcije plasiraće se na Svetsko prvenstvo 2023.

Duško Ivanović novi trener košarkaša Crvene zvezde
Poznati crnogorski stručnjak Duško Ivanović novi je trener košarkaša Crvene zvezde, saopštio je danas srpski i regionalni šampion.
Ivanović je danas predstavljen kao novi trener beogradskog kluba. On je na klupi „crveno-belih” zamenio Vladimira Jovanovića, koji je juče sporazumno raskinuo ugovor sa klubom.
Čelnici Crvene zvezde su odlučili da smene trenera posle poraza u Evroligi od Fenerbahčea i neuspeha protiv Zadra u ABA ligi. Zvezda u ABA ligi ima skor 4-1, dok je u Evroligi poslednja sa samo jednom pobedom u sedam utakmica. Jovanović je pre nešto više od četiri meseca preuzeo Crvenu zvezdu, pošto je Dejan Radonjić preuzeo Panatinaikos.
Ivanović (65) je prvi samostalan trenerski posao imao u švajcarskom Friburgu, a radio je još u Limožu, Baskoniji, Barseloni, Estudijantesu, Panatinaikosu, Himkiju i Bešiktašu.
Crnogorski trener je, između ostalog, tri puta bio prvak Španije, četiri puta pobednik Kupa kralja, a sa Limožom je 2000. osvojio Kup Koraća, francusko prvenstvo i nacionalni kup. Poslednji posao imao je u Baskoniji koju je vodio od 2019. do 2021. godine.
U igračkoj karijeri nastupao je za Budućnost, Jugoplastiku, Đironu, Limož i Friburg, preneo je Tanjug. Sa Jugoplastikom je dva puta bio šampion Evrope.
On će na klupi Crvene zvezde debitovati 17. novembra na meču osmog kola Evrolige protiv Asvela.

Denver ubedljivo savladao Čikago, Jokić 14 asistencija
ČIKAGO – Košarkaši Denver Nagetsa savladali su ekipu Čikago Bulsa u gostima sa 126:103, a Nikola Jokić je za 28 minuta postigao osam poena, imao 14 asistencija i šest skokova.
Jokić je iz igre šutirao samo četiri puta i uvek bio precizan, a najbolji strelci kod Denvera bili su Majk Porter Junior sa 31 i Džemal Marej sa 23 poena, preneo je Tanjug.
Domaću ekipu predvodili su Zek Levin sa 21, Demar Derozan sa 16 i Patrik Vilijams sa 15 poena, dok je Nikola Vučević ubacio devet poena i imao šest skokova za 23 minuta na terenu.
Denver je ovim trijumfom preuzeli prvu poziciju u Zapadnoj konferenciji NBA lige, sa devet pobeda i četiri poraza. Čikago je na skoru 6:8.

Mijailović posle izbora za predsednika Zvezde: Vrhunski rezultat zacrtan u našoj strategiji
Vrhunski rezultat je zacrtan u našoj strategiji, a da bismo ga imali stalno sve strukture kluba moraju biti usmerene ka stvaranju najboljeg mogućeg tima koji će zadovoljiti kriterijume, izjavio je novi-stari predsednik FK Crvena zvezda Svetozar Mijailović.
Mijailović je pre dva dana na izborima za predsednika kluba dobio novi četvorogodišnji mandat na toj funkciji.
„Svi delovi sistema moraju biti na nivou da bi se došlo do cilja, stvaranja najboljeg mogućeg tima. Od rada u omladinskoj školi, do selekcije, zatim finansijskog dela koji mora biti osnova da bi se moglo sve to ostvariti. U tom pravcu ćemo i dalje razvijati aktivnosti i razrada ovoga što je već najavljeno je uveliko otpočela, a u osmogodišnjem planu razvoja će se do detalja definisati ono što je potrebno uraditi da bismo ostali na vrhu i stalno napredovali”, rekao je Mijailović za klupski sajt.
Zvezda je od svog nastanka uvek težila i imala tu ulogu da prednjači u svemu onome što je novo, naveo je Mijailović.
„Sa druge strane u svakom vremenu je pružala odgovor u datom trenutku u organizaciji, kao i u onome što je radila. U ovom vremenu koje se bitno razlikuje od onog u kojem je nastajala, postizala vrhunske rezultate i gradila to što je danas, Crvena zvezda nalazi odgovore na sva otvorena pitanja, a sve u cilju da napreduje i da stalno bude u vrhu ne samo srpskog fudbala. Crvena zvezda je uvek prednjačila i na taj način davala doprinos razvoju fudbalske igre u Srbiji”, istakao je Mijailović, javlja Tanjug.
Zvezda je sa Mijailovićem kao predsednikom osvojila pet uzastopnih titula, od toga dve duple krune i šest grupnih faza evropskih takmičenja u poslednjih šest godina.
„Očekujem da će Crvena zvezda i u narednim godinama podizati lestvicu što se tiče rezultatskog dela. U stalnom našem napredovanju upravo je to cilj. Ako nemate postavljen cilj, ako ga niste definisali na nekim realnim osnovama, onda ga ne možete ni ostvariti. Ono što je glavna pokretačka snaga kod svakoga da stigne do tog cilja jesu resursi koji se iskorišćavaju, a koje svaki pojedinac i kolektiv u celini poseduje kako bi došao do tog cilja”, poručio je Mijailović.

Sedmoligaš želi da dovede Halanda na pozajmicu tokom Mundijala
Erling Haland (22) je tokom polusezone na 18 utakmica postigao 23 gola za Mančester siti. Za mladog napadača, koji prema Transfermarktu vredi 170 miliona evra, a kog je Siti prošlog leta platio Borusiji Dortmund 60 miliona evra, do kraja decembra sledi pauza pošto se njegova Norveška nije plasirala na Mundijal u Kataru.
Haland je najavio da će tokom pauze odmarati i igrati golf, ali je u međuvremenu na adresu Mančester sitija stigla zanimljiva ponuda. Naime, engleski sedmoligaš Ešton junajted, član Nacionalne lige sever, želi da dovede Norvežanina na pozajmicu.
„Ešton junajted može da potvrdi da je klub poslao ponudu za 28-dnevnu pozajmicu napadača Mančester sitija Erlinga Halanda. S obzirom na to da aktuelni šampion Premijer lige nema utakmice do kraja decembra zbog Svetskog prvenstva, obratili smo se našim susedima sa Etihada i ponudili im da Haland igra za nas kako bi održao formu”, piše Indeks.
Menadžer Ešton junajteda Majkl Kleg objasnio je ovaj potez:
„Siti ne igra, a mi želimo da pomognemo i održimo Halanda u formi. To ima više smisla nego da igra golf šest nedelja. Mislimo da bi nam odlično odgovarao i da bi se jako dobro uklopio u dinamiku naše ekipe”.
Mančester siti, koji je trenutno na drugom mestu u Premijer ligi, će sledeću utakmicu odigrati 28. decembra protiv Lidsa.
Norveška je kvalifikacije za Mundijal u Kataru završila na drugom mestu u grupi iza Holandije i Turske, a ispred Crne Gore, Letonije i Gibraltara. Haland je u kvalifikacijama postigao pet golova.

Mančester junajted planira da kazni Ronalda sa milion funti
LONDON – Čelnici Mančester junajteda razmišljaju da kazne sa najmanje milion funti portugalskog fudbalera Kristijana Ronalda zbog intervjua, koji je dao voditelju Pirsu Morganu, prenose britanski mediji.

Ronaldo je u ovom intervjuu, između ostalog, rekao je da ga je Mančester junajted izdao pokušavajući da ga otera sa „Old traforda”. Portugalski fudbaler je istakao i da ne poštuje menadžera engleskog kluba Erika ten Haga pošto ni Holanđanin ne poštuje njega.

Intervju, koji je objavljen posle jučerašnje pobede Mančester junajteda nad Fulamom (2:1) u 16. kolu Premijer lige, izazvao je veliku pažnju u Engleskoj, pošto je Ronaldo izvređao svoj klub i naveo da „crveni đavoli” nisu napredovali otkako se Aleks Ferguson povukao 2013. godine. Portugalski fudbaler nije igrao na ovom meču zbog navodne bolesti, javlja Tanjug.

Ronaldo se 2021. vratio u klub sa „Old traforda”, a prošle sezone je sa 24 gola bio je najbolji strelac kluba u svim takmičenjima. On je hteo u letnjem prelaznom roku da napusti engleski klub, pošto je nezadovoljan statusom i transfer politikom.

Čelnici i navijači Mančester junajteda su ogorčeni zbog izjava Ronalda, a britanski mediji tvrde da rukovodstvo kluba sa „Old traforda” razmatra da kazni Portugalca sa najmanje milion funti. Pojedini mediji tvrde da Mančester junajteda čak razmatra raskid ugovora sa portugalskim fudbalerom.


Ronaldo: Junajted me izdao, neki ljudi žele da me oteraju
MANČESTER - Mančester Junajted me izdao, napravili su crnu ovcu od mene. Nemam poštovanja za menadžera Erika ten Haga, jer ni on nema za mene. Još neki ljudi iz kluba žele da me oteraju, izjavio je Kristijano Ronaldo.
On je u ekskluzivnom video intervjuu sa poznatim britanskim novinarom Pirsom Morganom otvoreno razgovorao o situaciji u klubu i činjenici da je veći deo dosadašnjeg dela sezone proveo na klupi.
„Ljudi moraju da znaju istinu, Jnajted želi da me otera. Ne samo trener, nego još neki ljudi iz kluba me nisu želeli ponovo u Junajtedu. Napredak otkad sam došao ne postoji, a klub posle odlaska Ser Aleksa Fergusona nije se ništa promenio. Želim najbolje klubu, zato sam i došao, ali neke stvari unutar kluba ne pomažu mu da dođe do nivoa na kojem su Siti, Liverpul, a sada i Arsenal. Ovakav klub mora da bude na vrhu, a to trenutno nije”, izjavio je Ronaldo.
On je citirao reči čuvenog slikara Pikasa da morate nešto uništiti da biste ponovo sagradili.
„Ako žele da počnu od mene to je najmanji problem. Volim Junajted, navijače, oni su na mojoj strani, ali klub mora mnogo toga da promeni ako želi da krene napred. Ser Aleks to zna najbolje. Ljudi koji to ne vide su slepi”, poručio je Ronaldo, koji će gotovo izvesno posle Mundijala u Kataru napustiti Old Traford.
</div>
<div id="magazin">
Džej Leno zadobio teške opekotine lica
LOS ANĐELES - Američki televizijski voditelj i komičar Džej Leno zadobio je danas teške opekotine nakon što mu je lice zahvatila vatra kada se zapalio jedan od automobila iz njegove kolekcije.
Leno je hospitalizovan u bolnici za plastičnu hirurgiju Grošman Burn center u Los Anđelesu.
Kako navodi Rojters, opečena je leva strana njegovog lica, ali su oko i uvo ostali neoštećeni.
Leno je u saopštenju naveo da ima ozbiljne opekotine od zapaljenog benzina.„Dobro sam. Samo mi treba nedelju ili dve dana da ponovo stanem na noge”, naveo je on.
Džej Leno (72) poseduje kolekciju od oko 286 vozila, među kojima su automobili i motocikli.
Leno je otvorio svoju garažu za ''Team Bondi'', kompaniju koja je razvila video igru LA Noire iz 2011. godine, čija je radnja smeštena u Los Anđelesu kasnih 1940-ih.
Lenoova kolekcija sadrži skoro 100 automobila iz ovog perioda i omogućila je timu da što preciznije rekonstruiše njihove slike.
Pored toga, Leno je jedan od najgledanijih voditelja noćnih programa u SAD.
Nakon što je 2009. godine napustio „The Tonight Show”, on je 2015. započeo sopstveni program „Jay Leno's Garage” na televiziji CNBC, da bi 2021. godine postao voditelj emisije „You Bet Your Life”.

Bezos najavio da će pokloniti veći deo svog bogatstva
VAŠINGTON - Osnivač američke kompanije Amazon i jedan od najbogatijih ljudi na svetu Džef Bezos saopštio je da planira da pokloni veći deo svog bogatstva od 124 milijarde dolara tokom svog života.
On je rekao da će najveći deo poklonjenog biti usmeren za borbu protiv klimatskih promena i podršku ljudima koji mogu da ujedine čovečanstvo suočeno sa dubokim društvenim i političkim podelama.
Bezos je ovo izjavio u intervjuu za Si-En-En i iako nije izneo mnogo detalja, ovo je prvi put da je najavio da planira da pokloni većinu svog novca.
Bezos je trenutno četvrti na Forbsovoj listi najbogatijih ljudi na svetu.
Bezosu je ranije zamerano jer nije potpisao tzv. Donatorsko obećanje koje je potpisalo 100 najbogatijih ljudi na svetu, koji su se obavezali da će donirati veći deo svog bogatstva u dobrotvorne svrhe, prenosi Tanjug.

Klasici svetske književnosti – Lav Tolstoj
Pre 145 godina svetlost dana ugledalo je jedno od najvrednijih i najznačajnijih dela svetske književnosti – Tolstojev roman „Ana Karenjina”,  delo koje nosi poseban značaj za Srbiju i srpski narod.
Lav Nikolajevič Tolstoj (Jasna Poljana, 9. septembar 1828 – Astapovo, 20. novembar 1910) jedan je od najvećih ruskih i svetskih pisaca. Kroz svoje veličanstvene romane opisao je rusko društvo svoga doba, istovremeno dajući fantastičnu sliku ljudskih karaktera i ljudske prirode, postajući tako delom korpusa svetskih klasika neprolazne vrednosti. Osim po svom vanvremenskom literarnom opusu, Tolstoj je bio poznat i po pedagoškom radu, koji je ostvario značajan uticaj na kasnije pedagoške koncepcije. U svojoj kući u Jasnoj Poljani je, 1859, otvorio prvu školu u Rusiji za decu seljaka i kmetova. Celokupan svoj književni i pedagoški rad Tolstoj je posvetio razobličavanju teškog društvenog stanja u Rusiji i naporima da ukaže kako rešenje problema leži isključivo u mirnom putu i kroz prosvetiteljski i vaspitni rad.

Srbiju i roman „Ana Karenjina” vezuje istorija – 20. avgusta 1876. godine u bici protiv Turaka poginuo je Nikolaj Rajevski, budući prototip junaka grofa Vronskog. Na mestu pogibije ruskog heroja u selu Gornji Adrovac 1903. godine je sagrađena crkva Svete Trojice, koju danas Srbi nazivaju Ruskom crkvom ili Crkvom grofa Vronskog.
Emisija prigodnih poštanskih maraka koja obeležava značajan istorijski i literarni događaj, prvo objavljivanje romana „Ana Karenjina”, posebno naglašava i vezu srpskog i ruskog naroda iskazanu kroz likove i događaje ovog monumentalnog dela svetske književnosti.
Stručna saradnja: Ruski centar za nauku i kulturu „Ruski dom” u Beogradu.
Umetnička realizacija izdanja: mr Boban Savić, akademski slikar
</div>
<div id="vesti">
Ko je balkanskom narko kartelu ukrao 200 kg kokaina u Zagrebu
Na području Zagreba od kako je proletos ukradena pošiljka od oko 200 kilograma kokaina jednom od balkanskih narko klanova posebno poznatom po brutalnim likvidacijama, traju žestoki obračuni, piše Jutarnji list.
Kokain se, kažu, nalazio u jednom skladištu na širem području glavnog grada Hrvatske, a droga je bila u tajnom tranzitu, odnosno s istoka je skrivena ušla u Hrvatsku i bila je namenjena za tržište zemalja zapadne Evrope.
Krađa kokaina velike vrednosti, kako neslužbeno saznaje Jutarnji, rezultirala je vrlo brzom i agresivnom reakcijom narkoklana, koji je u Hrvatsku poslao svoje ljude kako bi utvrdio ko mu je ukrao drogu, da pokuša da je vrati i krivce "kazni".
Ta "istraga" narko kartela navodno je već rezultirala s nekoliko krivičnih dela počinjenih na području Hrvatske. Navodno je počinjena jedna otmica i premlaćivanje osobe koju su smatrali odgovornom za nestanak droge, ali i pokušaj otmice saradnika te osobe, kao i nasilni pokušaj povrata dela otete droge.
List piše da uprkos pokušajima, od policije nije uspeo da sazna da li im je poznata ova informacija o krađi narokotika.
Iz niza akcija koje su pojedina elitna odeljenja kriminalističke policije poslednjih pola godine sprovodila, čini se da je policija itekako upućena u to šta se događa.
U jednoj od policijskih akcija koje su se u proteklih šest meseci zaređale širom Hrvatske protiv međunarodnih trgovaca kokainom detektovana je, pored ostalog, osoba za koju narko klan sumnja da mu je ukrala drogu.
Ta krađa kokaina daje mogući novi kontekst čitavom nizu hapšenja "opasnih momaka" iz balkanskog podzemlja koji su se u proteklih pola godine počeli da se "slivaju" u Hrvatsku pod lažnim identitetima, a koje bi zatim policija, u naizgled nepovezanim akcijama, hapisala zbog droge i oružja.
Računi nisu rasčišćeni, sukobi se nastavljaju.

Vlada Crne Gore predložila budžet za 2023. od 2,83 milijarde evra
PODGORICA - Crnogorski ministar finansija Aleksandar Damjanović predstavio je danas na sednici vlade Predlog zakona o budžetu za 2023. godinu, koji je projektovan na 2,85 milijardi evra.
Na početku sednice, premijer Dritan Abazović je rekao da je bužetom prvi put predviđen rast plata u javnoj administraciji, prosveti i policiji.
Predlogom budžeta za narednu godinu, predviđa se takođe povećanje ukupnih socijalnih davanja za 45 miliona evra, dok je 35 miliona namenjeno za povećanje penzija. Kako je saopšteno, za povećanje plata je opredeljeno 67 miliona evra, prenosi RTCG.
„Ova, 43. po redu vlada, nije se zaduživala tokom godine. Izvoz je 70 odsto veći nego prethodne godine, a pokrivenost uvoza izvozom došla je na 20 odsto. Rast ekonomije je 7,7 odsto i naredne godine se očekuje rast od 5,0 odsto”, naveo je Abazović, prenosi Tanjug.
Dodao je da se budžetskim predlogom prvi put uvodi dečiji dodatak za svu decu Crne Gore i prvi put su predviđena sredstva za novorođenčad.
Ministar Damjanović je naveo da su budžetom predviđena nikad veća socijalna davanja u ukupnom iznosu od 785 miliona evra.
Prema njegovim rečima, procenjuje se da će nedostajuća budžetska sredstva za narednu godinu biti na nivou od 705 miliona evra, a predviđen je i limit za zaduženje države u idućoj godini do 600 miliona evra.

Dodik: Nastaviću da jačam Srpsku
BANjALUKA - Novoizabrani predsednik Republike Srpske Milorad Dodik izjavio je danas da će sa novoizabranim srpskim članom Predsedništva BiH Željkom Cvijanović koncipirati politike koje će jačati Srpsku.
Dodik je, povodom 27 godina od parafiranja Dejtonskog mirovnog sporazuma, rekao da će biti nastavljena stabilizacija Republike Srpske.
„Ništa neće biti ekonomski i finansijski lako. Ovo je moj treći mandat na poziciji predsednika Republike Srpske što je izrazita čast, a privilegija je što me ljudi neposredno na izborima tri puta biraju za predsednika”, rekao je Dodik za Srnu.
On je istakao da je dodatnu odgovornost stekao na mitingu „Otadžbina zove” gde je ogroman broj ljudi iskazao privrženost Republici Srpskoj braneći njene demokratske kapacitete.
„Očigledno je da je narod dao podršku meni i zato sam zahvalan i braniću poziciju Republike Srpske, te neću oklevati. Zajedno možemo proći sve krize i sutra ću na inauguraciji i zakletvi reći da bilo kakav intervenicionizam međunarodne zajednice piše odluku o samostalnost Republike Srpske”, rekao je Dodik, prenosi Tanjug.
Ponovio je da Kristijan Šmit, šta god da učini, napisaće da je Srpska korak ka samostalnosti i da neće da trpi nepravednost.

Sarajevu smeta ruski gas kojim se greje 40 godina
Sarajevo – Mogući početak izgradnje gasovoda „Nova istočna interkonekcija BiH–Srbija”, za koji je Republika Srpska bila spremna i pre desetak godina, i dalje je na čekanju zbog opstrukcija iz političkog Sarajeva. Realizaciju tog projekta, koji je od vitalnog interesa i od podjednake važnosti za oba entiteta u BiH, uporno „miniraju” bošnjački zvaničnici iz Federacije BiH i njeni predstavnici u zajedničkim organima. Njima smeta ruski gas koji bi stizao iz pravca Srbije, što je čudno i teško objašnjivo s obzirom na to da taj isti gas iz postojećeg gasovoda koji u BiH ulazi kod Zvornika građani Sarajeva koriste već 40 godina.
U pokušaju namernog sprečavanja realizacije razvojnih planova Republike Srpske, kao i njene bilo kakve saradnje sa Srbijom, Bošnjaci su spremni da žrtvuju i nešto što je njihov izbor, kao što je to u konkretnom slučaju „Južna interkonekcija BiH i Hrvatske” koja samo njima odgovara, a kojom bi se BiH spojila sa hrvatskim i evropskim gasovodom. Pokazali su to i na sednicama Saveta ministara BiH, prvo na julskoj, a i na poslednjoj koja je održana ovih dana. U oba slučaja su bošnjački ministri, bez ikakvog objašnjenja, glasali protiv nacrta osnova za vođenje pregovora radi zaključivanja sporazuma BiH i Srbije i BiH i Hrvatske o izgradnji  gasovoda. Njihov plan o konekciji s Hrvatskom prethodno je podržala Republika Srpska, s tim da je tu podršku uslovila paralelnom realizacijom oba projekta.
Prvi gasovod bi se gradio na pravcu Srbija – Bijeljina – Banjaluka – Prijedor – Novi Grad s mogućim krakovima  ka distriktu Brčko i FBiH, a drugi, kojim bi plin stizao iz Hrvatske, na pravcu Zagvozd (HR) – Posušje(BiH) – Novi Travnik/Travnik, sa odvajanjem za Mostar. Preduslov da bi se moglo krenuti sa izgradnjom jeste potpisivanje međudržavnih sporazuma bez kojih gasovodi ne mogu preći ni Drinu, ni granicu sa Hrvatskom.
Da iza blokada koje dolaze iz FBiH, a kojih ima i u slučaju projekata HE „Buk Bijela” i aerodroma u Trebinju, ne stoji samo pokušaj zaustavljanja strateških planova Srpske, već i odnos prema Rusiji, potvrđuje i izjava bošnjačkog člana Predsedništva BiH Šefika Džaferovića.
„Naša politika snabdevanja energentima mora se naslanjati na politiku EU. Treba slediti Evropu i rešiti se zavisnosti od ruskih energenata”, kaže Džaferović.
Otuda nije za čuđenje što su on i hrvatski član Predsedništva BiH čak šest puta odbili inicijativu srpskog člana Milorada Dodika da se na dnevni red stavi davanje saglasnosti FBiH i zaključivanje ugovora sa Srbijom o izgradnju gasovoda. Ministar spoljne trgovine i ekonomskih odnosa BiH Staša Košarac smatra da je Sarajevo frustrirano ambicioznim  i realnim planovima Srpske i da iz tog razloga koristi svaku priliku, pa tako i izgradnju gasovoda, da zaustavi njen razvoj. Politikanstvo i političke predrasude kojima svedočimo, kaže on, usmerene su protiv bilo kakve saradnje Srpske i Srbije.
„Danas kada je veoma važno obezbediti energente za građane i privredu, kada se borimo da na adekvatan način definišemo politike, imamo politički kompleks iz Sarajeva prema Republici Srpskoj i Miloradu Dodiku koji ima viziju”, kaže Košarac za „Politiku”.
Političko Sarajevo i deo FBiH, napominje on, u kontinuitetu „pokazuje svoju političku nezrelost” i ima potrebu da se obračunava sa Srpskom i važnim interesima za nju.
„Spremni su ponekad to raditi i na štetu FBiH samo da bi osujetili napore Srpske, uključujući i ove koje ona čini u vezi sa energetskom stabilnošću, trenutno izuzetno značajne na globalnom planu”, naglašava Košarac.
Dušanka Stanišić

DOLE FELjTONSKI

Sarajevu smeta ruski gas kojim se greje 40 godina
U pokušaju sprečavanja realizacije planova Srpske Bošnjaci su spremni  žrtvovati i nešto što i sami žele
Potpis: Ako treba i protiv interesa Federacije BiH: Sarajevo
Foto M. Galović
Sarajevo – Mogući početak izgradnje gasovoda „Nova istočna interkonekcija BiH–Srbija”, za koji je Republika Srpska bila spremna i pre desetak godina, i dalje je na čekanju zbog opstrukcija iz političkog Sarajeva. Realizaciju tog projekta, koji je od vitalnog interesa i od podjednake važnosti za oba entiteta u BiH, uporno „miniraju” bošnjački zvaničnici iz Federacije BiH i njeni predstavnici u zajedničkim organima. Njima smeta ruski gas koji bi stizao iz pravca Srbije, što je čudno i teško objašnjivo s obzirom na to da taj isti gas iz postojećeg gasovoda koji u BiH ulazi kod Zvornika građani Sarajeva koriste već 40 godina.
U pokušaju namernog sprečavanja realizacije razvojnih planova Republike Srpske, kao i njene bilo kakve saradnje sa Srbijom, Bošnjaci su spremni da žrtvuju i nešto što je njihov izbor, kao što je to u konkretnom slučaju „Južna interkonekcija BiH i Hrvatske” koja samo njima odgovara, a kojom bi se BiH spojila sa hrvatskim i evropskim gasovodom. Pokazali su to i na sednicama Saveta ministara BiH, prvo na julskoj, a i na poslednjoj koja je održana ovih dana. U oba slučaja su bošnjački ministri, bez ikakvog objašnjenja, glasali protiv nacrta osnova za vođenje pregovora radi zaključivanja sporazuma BiH i Srbije i BiH i Hrvatske o izgradnji  gasovoda. Njihov plan o konekciji s Hrvatskom prethodno je podržala Republika Srpska, s tim da je tu podršku uslovila paralelnom realizacijom oba projekta.
Prvi gasovod bi se gradio na pravcu Srbija – Bijeljina – Banjaluka – Prijedor – Novi Grad s mogućim krakovima  ka distriktu Brčko i FBiH, a drugi, kojim bi plin stizao iz Hrvatske, na pravcu Zagvozd (HR) – Posušje(BiH) – Novi Travnik/Travnik, sa odvajanjem za Mostar. Preduslov da bi se moglo krenuti sa izgradnjom jeste potpisivanje međudržavnih sporazuma bez kojih gasovodi ne mogu preći ni Drinu, ni granicu sa Hrvatskom.
Da iza blokada koje dolaze iz FBiH, a kojih ima i u slučaju projekata HE „Buk Bijela” i aerodroma u Trebinju, ne stoji samo pokušaj zaustavljanja strateških planova Srpske, već i odnos prema Rusiji, potvrđuje i izjava bošnjačkog člana Predsedništva BiH Šefika Džaferovića.
„Naša politika snabdevanja energentima mora se naslanjati na politiku EU. Treba slediti Evropu i rešiti se zavisnosti od ruskih energenata”, kaže Džaferović.
Otuda nije za čuđenje što su on i hrvatski član Predsedništva BiH čak šest puta odbili inicijativu srpskog člana Milorada Dodika da se na dnevni red stavi davanje saglasnosti FBiH i zaključivanje ugovora sa Srbijom o izgradnju gasovoda. Ministar spoljne trgovine i ekonomskih odnosa BiH Staša Košarac smatra da je Sarajevo frustrirano ambicioznim  i realnim planovima Srpske i da iz tog razloga koristi svaku priliku, pa tako i izgradnju gasovoda, da zaustavi njen razvoj. Politikanstvo i političke predrasude kojima svedočimo, kaže on, usmerene su protiv bilo kakve saradnje Srpske i Srbije.
„Danas kada je veoma važno obezbediti energente za građane i privredu, kada se borimo da na adekvatan način definišemo politike, imamo politički kompleks iz Sarajeva prema Republici Srpskoj i Miloradu Dodiku koji ima viziju”, kaže Košarac za „Politiku”.
Političko Sarajevo i deo FBiH, napominje on, u kontinuitetu „pokazuje svoju političku nezrelost” i ima potrebu da se obračunava sa Srpskom i važnim interesima za nju.
„Spremni su ponekad to raditi i na štetu FBiH samo da bi osujetili napore Srpske, uključujući i ove koje ona čini u vezi sa energetskom stabilnošću, trenutno izuzetno značajne na globalnom planu”, naglašava Košarac.

Gradi se nova stanična zgrada u Prokopu, gotova krajem 2023.
U železničkoj stanici Beograd Centar u Prokopu gradi se nova stanična zgrada i u toku su armirano-betonski i zidarski radovi, a na gradilištu je svakodneno u proseku oko 70 radnika. Broj radnika će se povećavati kako radovi budu napredovali, kažu za Tanjug u Infrastrukturi železnice Srbije.
Radovi na izgradnji nove stanične zgrade krenuli su početkom avgusta, a rok za završetak radova je 15 meseci, što znači da bi novi objekat u Prokopu trebalo da bude završen krajem 2023. Takođe, očekuje se da će svi radovi na stanici Beograd Centar u Prokopu biti završeni do kraja 2024. godine.
Nova železnička stanica u Beograd Centru biće izgrađena na koti 105 i biće površine od oko 5.600 kvadratnih metara, u potpunosti za potrebe prijema i otpreme putnika, rekao je Tanjugu Nenad Stanisavljević iz Infrastrukture železnica Srbije.
„Nova stanična zgrada u Beograd Centru projektovana je iznad 10 koloseka i šest perona i na njoj je planirano da se formiraju potrebni stanični i komercijalni kapaciteti i sadržaji. Ona će zadovoljiti sve najviše standarde u putničkom železničkom saobraćaju”, rekao je Stanisavljević.
Peronski deo, dodaje, biće povezan sa staničnom zgradom i biće postavljeni liftovi, eskalatori i konvejeri, a putnici će dobiti nove čekaonice, blagajne i druge sadržaje neophodne za funkcionisanje putničkog saobraćaja.
Takođe, i deo železničkog osoblja u stanici u novoj staničnoj zgradi dobiće savremene i funkcionalne uslove za rad.
„Nova stanična zgrada projektovana je da pruži sve potrebne savremene servisne usluge prijema i otpreme putnika, kao i tehnoloških funkcija zaposlenih”, naveo je Stanisavljević
Početku izgradnje nove staničnme zgrade, prethodio je završetak radova na ploči železničke stanice Beograd Centar, na koti 105, čime su se stekli uslovi za početak izgradnje nove stanične zgrade u Prokopu.
Stanisavljević podseća da je u stanici Beograd Centar na koti 105 prethodno izgrađena, proširena i promenjena betonska konstrukcija površine od skoro 50.000 kvadratnih metara. Uporedo sa tim, urađena je projektna dokumentacija za izgradnju stanične zgrade u Beograd Centru.
Infrastruktura železnice Srbije dala je saglasnost na urađenu projektnu dokumentaciju, čime je potvrdila da buduća stanična zgrada ispunjava sve potrebe redovnog, bezbednog i nesmetanog rada i funkcionisanja železnice, železničkog saobraćaja, zaposlenih i korisnika usluga.
Završetkom radova na novoj staničnoj zgradi u Beograd Centru, nakon skoro pet decenija, ogromna investicija i finansijska sredstva uložena u ovaj projekat će konačno biti u punoj meri ostvarena i stavljena u funkciju, istakao je Stanisavljević, prenosi Tanjug.

Šapić: Opozicija mogla i dosad da stavi zahtev za smenu
Gradonačelnik Beograda Aleksandar Šapić izjavio je danas, povodom najava dela opozicije koja traži vanrednu sednicu Skupštine grada na kojoj bi se raspravljalo o njegovoj smeni, da su oni tu temu mogli da pokrenu na svakoj od dosadašnjih šest sednica gradskog parlamenta, dopunom dnevnog reda, ali da to nijednom do sada nisu učinili. „Imali smo šest sednica, na poslednjoj sam im rekao - zašto biste zakazivali sednicu na kojoj nećete imati kvorum, evo mi smo vam sada dali kvorum, dopunite dnevni red bilo kojoj tačkom. Pozivam da to učine na sledećoj. Mi ćemo da im uradimo čitav deo posla, za koji oni nemaju dovoljan broj odbornika. Oni na svakoj sednici imaju legitimno, političko pravo da postave pitanje moje smene”, rekao je Šapić za TV K1.
Gradonačelnik je naveo i da mu nije jasno zašto opozicija „pravi predstavu” od prikupljanja potpisa za inicijativu za njegovu smenu, kada i, ako skupe potpis, nemaju kvorum, koji je vladajuća većina, ponavlja, spremna da im pruži, na bilo kojoj sednici.
„Njihovo je pravo da to urade, da budu nezadovoljni načinom na koji vodim grad, da razlog (sazivanja) skupštine bude zagađenje... U način na koji oni funkcionišu neću da zalazim, mislim da sam na ovih šest sednica skupštine do sada pokazao poštovanje, i prema instituciji gradskog parlamenta i prema svima njima, time što sam na svakoj sednici bio, spreman da odgovorim na svako pitanje”, rekao je Šapić.
Dodaje da je pravo opozicije da odluči o načinu političke borbe ako misle da će time privući pažnju javnosti.
Šapić je naveo i da će trošak za struju, za novogodišnju rasvetu, koja će biti uključena samo mesec dana, iznositi tek 500.000 dinara.
Podsetio je da će novogodišnja rasveta biti uključena samo mesec dana, što je, kaže, dovoljno u vreme energetske krize, i to samo u užem turističkom centru.
On je, takođe, napomenuo i da se rade provere, kada je u pitanju javni prevoz, jer je ustanovljeno da postoji značajan broj autobusa koji se vode da izlaze na ulice, a zapravo ih na ulicama nema.
„Neko upiše da je autobus izašao, a on nije izašao na ulicu, i onda imate problem da nema dovoljno autobusa u špicevima. Radimo na tome da dođemo do pravog broja vozila na ulicama grada, da imamo kvalitetnije dispečere koji će voditi računa kad koji autobus kreće…”, rekao je Šapić.
Na pitanje koliko je stvarno manje autobusa na ulicama, u odnosu na zavedene podatke, Šapić je rekao da ne želi da licitira, ali da to nije mali broj, preneo je Tanjug.
„Ja sam rekao da ću se suštinski i dubinski pozabaviti problemima kojima niko nije hteo. Nije mali broj, ali ako taj procenat budemo podigli, za 15-20 odsto, već možete da donesete zaključak o kom broju autobusa govorimo. Kada se to reši, građani će osetiti odmah boljitak u prevozu, a bez finansijskih ulaganja”, rekao je Šapić.
On je dodao i da će za desetak dana stići 100 novih autobusa na gas.

Radovi u Sremskoj još dvadesetak dana
Zvuk alata kojim se uglavljuju kocke i granitne ploče u Sremskoj i na ukrštanju sa Knez Mihailovom i Terazijama čuje se i po kiši, ali ne samo tad. Čuo se i minule sedmice kada je većina Beograđana odmarala na Dan primirja. Za majstore „Invest gradnje” nema odmora jer cilj je da se sav posao okonča za, najkasnije, oko 25 dana i da posle nekoliko meseci otkako je obnova Sremske počela ona bude „predata” građanima kao nova celina centralne pešačke zone.
Mnogi koji ovuda prolaze svaki dan verovatno će reći: „Nije za pohvalu što će nešto što je trebalo da bude završeno do kraja septembra biti okončano u toku kasne jeseni.”
Ali, kako za naš list objašnjavaju na gradilištu, bilo je nekoliko objektivnih okolnosti koje su pomerile rok za završetak radova. Još na početku izvođač nije na vreme uveden u posao zbog skele koja je bila na jednoj od zgrada u Sremskoj. Kada su radovi počeli, na ovom gradilištu svakodnevno se radilo, bez prekida, ali na dodatno pomeranje roka, objašnjavaju, u međuvremenu je uticalo i to što se čekalo na usklađivanje sa poslom oko podzemnih prolaza.
– Nazire se kraj, sve zavisi od vremena. Očekivanih 25 dana za završetak radova je najgori scenario, ali deluje da će i brže od toga sve biti gotovo. Očekujemo kišne dane, ali dobro je da trenutno nema padavina. Merićemo vlažnost betona u ovom delu gde, zbog kiše, nije ranije urađena izolacija, a kada nju završimo odmah kreće popločavanje preostalog dela ka Palati „Albanija”. Uporedo sa svim tim moramo da vodimo računa i o pešacima, vidite koliko je ovde frekventno, a istovremeno se izvode radovi – ukazuju na gradilištu dodajući da tamo gde je nedavno urađena izolacija, bliže podzemnom prolazu u Sremskoj, sve je i popločano.

Kao da je gotovo ali ‒ nije

Završetak za oko 25 dana podrazumeva apsolutno sve, uključujući i postavljanje mobilijara kao što su klupe i kante.
– Ovi delovi koji deluju kao iskrpljeni i nedovršeni u Sremskoj to su mesta za šaht-poklopce koje su naknadno nadzorni organi zahtevali, pa se sada čeka da te poklopce livnica isporuči – pojašnjavaju na gradilištu i ukazuju da to što je odabrana određena vrsta mobilijara nije do njih, nego do samog projekta.
– Radi se po projektu Borisa Podreke. Ono što je sigurno jeste da su svi materijali koji se ugrađuju dobri. Sve je granit, domaći i strani – crveni je španski, ima i jablaničkog kojim je i Knez Mihailova rađena i koji je, uostalom, jedan od najkvalitetnijih, a imamo i slovenački tonalit – ističu na gradilištu i dodaju da će biti i određenih naknadnih radova koji nisu prvobitno planirani kao što je sređivanje devastiranog stepeništa ka platou nekadašnje Agrobanke i zida koji razdvaja taj plato i Sremsku.
Građani koji ovim delom grada prolaze mogu videti i majstore u samim podzemnim prolazima, ali kako ističu izvođači radova u Sremskoj, taj posao nema veze sa njima.
– Što se tiče naših radova, tu je investitor Direkcija za građevinsko zemljište, ali ovde je i drugi investitor „Putevi Beograda” koji rade same podzemne prolaze, tako da mi to sa njima na neki način usaglašavamo. Malo oni nama smetaju, malo mi njima, ali to je tako. Očekujemo da oni urade parapet u podzemnom prolazu da bismo mi mogli da uradimo izolaciju – objašnjavaju predstavnici „Invest gradnje”, izvođača u Sremskoj.
Naredne lokacije, koje prema ugovoru sa gradom treba da preurede, jesu delovi ulica Strahinjića Bana i Kraljevića Marka, i za te poslove, dodaju, trenutno se čekaju dozvole.
</div>
<div id="kultura">
Autobiografski, zabavno, toplo i veoma lično
Solun – Krenuli su Spilbergovi „Fabelmanovi” u svoj međunarodni festivalski i bioskopski pohod. Pre desetak dana sa ovim filmom je otvoren 63. solunski festival, sinoć je sa njim zvanično započeo i 44. Kairo IFF, a i u srpske bioskope će se useliti uskoro – već 24. novembra.
Za gotovo pola veka, koliko definiše filmsku magiju kroz zapanjujuće akcije, ali i dirljive i humane priče, holivudski rediteljski mag Stiven Spilberg (75) ne usporava, naprotiv. Reditelj „Ajkule”, sa kojim nas je kolektivno isterao iz mora, filma „E.T.”, u kom nas je naučio da letimo na biciklu zajedno sa dečakom i ljupkim vanzemaljcem, „Parka iz doba jure”, u kom je neponovljivo vaskrsnuo dinosauruse, „Indijane Džounsa”, kojim je redefinisao žanr avanturističkog filma za nove bioskopske generacije, „Šindlerove liste”, „Spasavanja redova Rajana”, „Minhena”, kojima nas je podsećao i na važnost istorijskog pamćenja (i mnogih drugih filmova koje i danas volimo), prošle godine je na svoj način reinkarnirao „Priču sa zapadne strane”, da bi već ove pred publiku izašao sa svojim do sada najličnijim filmom. Sa „Fabelmanovima”, u kojem je objektiv kamere okrenuo na sebe i svoju porodicu i na trenutke koji su gotovo sudbinski odredili njegovo profesionalno opredeljenje i životno bivstvovanje.
Novi Spilbergov film je zapravo priča o odrastanju – univerzalna u prikazu neshvaćenih umetnika i rasturenih porodičnih domova, ali i specifična u odnosu na samo autorovo detinjstvo. Opšti rezultat je taj osećaj (samo)terapijske sesije pretvorene u izuzetno zabavan i duhovit, topao i na trenutke dirljiv autobiografski film, sa izvanredno odabranom glumačkom ekipom i na duže pamtljivom originalnom muzikom Džona Vilijamsa i fotografijom snimateljskog maestra Januša Kaminskog. Pred bioskopskim gledaocima je smešna i simpatična oda porodici, umetnicima i moći pokretnih slika.
Odavno u američkom porodičnom filmu nije bilo tako dirljivo uzbudljivih uvodnih scena prvog susreta sa bioskopom i filmskom magijom poput ovih u „Fabelmanovima”. Nezaboravno. Glavnog junaka, jevrejskog dečačića Semija Fabelmana (u tom trenutku u tumačenju krupnookog i nezaboravnog Matea Zoriona Frensisa-Deforda), roditelji vode u bioskop na taj sudbinski susret s filmom – sa „Najvećom predstavom na svetu” Sesila B. Demila i za njega traumatičnu scenu sudara voza i automobila, koju će iznova i iznova pokušavati da reinterpretira svojim igračkama u sobi. Uočivši traumu Semijeva majka Mici (izvanredna Mišel Vilijams, kojoj se zbog ove uloge može nasmešiti i Oskar) sugeriše mu da snima tu scenu da bi mogao da je gleda iznova i iznova, shvatajući da njen mali sin želi da povrati osećaj kontrole nad njenim emotivnim uticajem i nad proživljenim šokom i od tada je kamera i snimanje postalo gotovo poput rutine u dečakovom životu.
Uskoro postaje jasno da je Semiju zaista potrebna takva vrsta kontrole jer mu je porodični život poprilično haotičan. Poznato je da je takav bio život i samog Spilberga. I Semi poput reditelja ima tri sestre, majku koja je nekada bila koncertna pijanistkinja i žrtvovala karijeru zarad porodice i oca kompjuterskog elektroinženjera, čiji je rad zahtevao preseljenje domaćinstva sa Istočne obale u Feniks u Arizoni (pedesetih godina prošlog veka). I zato sve u „Fabelmanovima” pomalo sugeriše na to da Spilberg koristi priliku da prepravi sopstvenu mitologiju prepričavajući događaje iz detinjstva kao idealizovanu verziju za koju bi možda želeo da je stvarna, ali i kao šansu da vrati svoje roditelje i zbliži se sa porodicom. Drugim rečima, Spilberg pravi holivudsku verziju svog života, onakvog kakvog bi možda želeo da je živeo.
Priča o Semiju Fabelmanu (kao starijeg tumači ga Gabrijel Label) je priča u kojoj su mane i haos njegovog porodičnog života više šarmantni nego razdražujući. Njegova majka Mici, nevernica slobodnog duha i umetnica, suštinski je duboko nesrećna i uznemirena žena. Njegov otac Bart Fabelman (Pol Dejno) nikada od supruge nije odustao, brižan je, iako strog, genije čija deca jednostavno nisu toliko zainteresovana da sa njim pričaju o magnetnim poljima i kolima. Očev nerazdvojni prijatelj i saradnik Beni Levi (Set Rogen), sa statusom voljenog i zabavnog Semijevog „strica”, predmet je Micine životne ljubavne želje, što će Semi otkriti upravo zahvaljujući svojoj kameri i jednom od svojih dečačkih filmova koje je stalno snimao i prikazivao u školi. Tu su i scene upečatljivog razgovora sa majčinim čudnim ujakom, starim glumcem Borisom Šildkrautom (Džad Herš) i one sudbinske – sa Džonom Fordom lično (igra ga reditelj Dejvid Linč), čijim se filmovima divio imitirajući ih u sopstvenim amaterskim delima, a sada od njega naučio da film može da bude zanimljiv „jedino ako je horizont u njemu dole ili gore na platnu, a ako je po sredini – onda je film dosadan” i kada je zapravo i zvanično zakoračio u profesionalne vode...
I tu se negde spajaju u jednu tačku dve paralelne, a zapravo stalno isprepletene priče u „Fabelmanovima”. Lična fascinacija filmom neodvojiva je od bola koji mu je priredila majka, a Spilberg sve to snima blistavo, skoro pa kao iz snova. Ima u njegovim „Fabelmanovima” i pomalo konfuzije, povremeno i površnosti (veliki je broj likova, a nije svaki dubinski razrađen), ali i ogromne emocije i dirljivosti u pokušaju reditelja da razume svoje roditelje i sagleda njihove strane priče. „Fabelmanovi” se mogu „čitati” i kao Spilbergovo ljubavno pismo svima onima koji su od njega učinili čoveka, a tu spadaju i njegove mlađe sestre, njegove prve ljubavi, prijatelji, čak i nasilnici iz srednje škole, koje je umeo da matira. To je i film koji bi komotno mogao da nosi i podnaslov „Sve o mojoj majci”, jer ju je Spilberg sada suštinski video i razumeo, a glumica Mišel Vilijams reinkarnirala na takav način da to postaje nezaboravno filmsko iskustvo. A to je i film o ceni umetnosti i o spoznaji da život nije kao u filmovima, ali da filmovi za stvaraoca mogu da budu način da bolje razume život i proba da ga učini malo boljim...
„Fabelmanovi” nisu za propuštanje i zato ih s radošću dočekajte u našim bioskopima. I obratite pažnju na Spilbergov postskriptum koji na završnoj špici glasi: „Ocu – hvala. Majci – zbogom. A svojoj deci – čestitam”.

Pesnikinji Zlati Kocić Dučićeva nagrada
Prošle nedelje je u Trebinju završena književna manifestacija „Dučićeve večeri poezije”, na kojoj je Nagrada „Jovan Dučić” pripala pesnikinji iz Beograda. Na svečanoj akademiji posvećenoj Dučiću i nagrađenoj pesnikinji Kocić nagradu je uručio gradonačelnik Trebinja Mirko Ćurić. Ćurić je istakao da se „Zlata Kocić ovom nagradom uvrstila u red najuglednijih imena naše književnosti”.
– Pesnik oseća potrebu da razbijeni svet ponovo ucelovi i potreba za dužim žanrovskim oblikom diktirana je iznutra, veli Zlata Kocić. Neprirodno je pristati na razoreni i raspadnuti svet, već nas čeka „posao zaceljivanja, reanimacije, zaokreta”, a mi to zovemo ponovnim ucelovljenjem sveta – rekao je u obrazloženju nagrade akademik Jovan Delić. – Preokupacije ove pesnikinje su kružni princip, princip raspetosti, sferičnost, višedimenzionalnost, rast zapremine. Svet je višedimenzionalan i poezija je takva.
Akademik Delić zaključuju da pesnikinja „iz vremena sadašnjeg jednom rukom zahvata iz prošlosti, a drugom svoju zlatnu mrežu zabacuje prema budućnosti. A u toj mreži je glas kojim se obznanjuje slovo, slovo ljubavi i slovo o ljubavi – Slovoljubve”.
– Da li je Zlata Kocić mogla dati veći omaž Jovanu Dučiću od imenovanja Meloda? To ime je višeznačno i obuhvata hrišćanske i pravoslavne figure.
Nagrađena pesnikinja Zlata Kocić se u prepunoj sali Doma kulture u Trebinju obratila prisutnima besedom o Dučiću, u kojoj je zaključila da je „lirika Dučićeva plod visoke osetljivosti; čula duboke, vazda bude misli; zaletne, razmahnute imaginacije”. Njen Dučić je, kaže u besedi, „kristalno čist kad se obraća Bogu. Aktiviran do poslednjeg svog atoma kad se okrene moru, vodi, nebu. Pa makar i da je nebo prazno, a more pusto, on će ugledati dve osamljenosti dušu i beskonačnost.
Dučićevi susreti započeli su u trebinjskim osnovnim školama u kojima su govorili pesnici Mirjana Bulatović i Dejan Aleksić, dok su u Gimnaziji „Jovan Dučić” nastupali Radomir Andrić, Selimir Radulović, Mato Uljarević i Miroslav Aleksić.
Posle polaganja cveća na spomenicima Dučiću i Njegošu u Narodnoj biblioteci Trebinje održana je tribina „Još dvije-tri reči o ćirilici, rode”. Na njoj je zaključeno da je neophodno više brige o zaštiti nacionalnog pisma i konstatovana i njegova ugroženost ne samo na rubnim krajevima našeg jezika. Pomoćnik ministra prosvete i kulture Republike Srpske Tanja Đaković otvorila je skup i podsetila na Zakon o upotrebi jezika i ćirilice.
Dučićevim svečanostima pridružio se i Muzej Hercegovine, gde je otvorena izložba „Srbija zemlja fresaka” iz fundusa Narodnog muzeja iz Beograda. Na izložbi su govorili autor izložbe dr Bojan Popović, načelnica Odeljenja za zaštitu kulturno-istorijskog nasleđa Milica Kotur i direktor muzeja Ivana Grujić. Na završnom programu manifestacije svoje stihove govorili su i Zoran Kostić, Dragan Hamović, Đorđe Nešić, Vera Basor i Zdravka Babić.
Celu manifestaciju pratio je Hor „Braća Baruh” iz Beograda, glumci Narodnog pozorišta Biljana Đurović i Siniša Ubović, prvak opere iz Novog Sada Vasa Stajkić, solista Vuk Zekić, pijanista Borko Milojković i kantautor iz Novog Sada Miloš Zubac.
U ime Kulturnog centra, koji je organizator, direktor Đoko Vučinić je istakao da je posle godina pandemije „održana manifestacija koja nas vraća u srce kulturnog života i daje novo lice Trebinju”. Pokrovitelj manifestacije je grad Trebinje.

Pozivam publiku u poseban svet
Prvi put sam u Beogradu i veoma sam uzbuđena što sam imala priliku da se predstavim srpskoj publici sa sjajnim muzičkim delom, Koncertom za violinu br. 1 Maksa Bruha. Kao muzičarka, sa entuzijazmom komuniciram sa novim slušaocima, rekla nam je Bomsori Kim, mlada violinistkinja iz Južne Koreje, poznata po virtuoznom i bogatom zvuku, koju smo slušali prošlog vikenda na Bemusu.
Diplomirala je na Univerzitetu u Seulu, gde je studirala sa Jang Uk Kimom. Završila je i master studije na Džulijaru. Pored pobede na 62. Međunarodnom muzičkom takmičenju koju organizuje Državna nemačka televizija iz Minhena (ARD), Bomsori je osvojila nagrade i na mnogim drugim prestižnim takmičenjima. Svira na violini „gvarnerijus” iz 1725. godine, koju je dobila na korišćenje od Fondacije „Samsung” u Koreji i Društva „Stradivari Čikaga”. Kritika je istakla da je vešta da svaki trenutak u muziciranju učini potpuno svojim i osobenim, a ona dodaje:
– Veoma sam polaskana i zahvalna što čujem takve reči. Želela bih da svojim sviranjem stvaram prostor i vreme, koji nadilaze ovozemaljsko i uobičajeno i volela bih da pozovem svu svoju publiku u ovaj poseban svet, da dožive nešto nezaboravno i da osete neverovatnu energiju, koju mogu poneti kući sa sobom posle koncerta.
Na pitanje zašto se opredelila za violinu kao instrument i kakve razlike postoje između obrazovanja u Seulu i Njujorku, odgovara:
– Izabrala sam violinu, jer sam konačno uspela da se izrazim bez limita sa ovim prelepim instrumentom. Sistem pravljenja zvuka na violini veoma je sličan pevanju i zato je ona bila ta koja je najviše uticala na moje detinjstvo. Seul i Njujork imaju mnogo sličnosti, ali obrazovni sistem i koncept nastavnika i učenika definitivno je različit. Otvorenost i poštovanje različitosti je bilo veoma impresivno i inspirativno za mene.
Naša sagovornica je prvi album objavila 2019. za „Dojče gramofon”, a ističe da je potpisala ekskluzivni ugovor sa njima 2021.
– Ova izdavačka kuća je bila moj san iz detinjstva. Slušala sam sve legendarne snimke Herberta fon Karajana i drugih vrhunskih muzičara nebrojeno puta. Sanjarila sam da ću postati muzičar slušajući albume „Dojče gramofona”. Veoma sam zahvalna što sam deo jedne porodice u prestižnoj istoriji klasične muzike.
O tome šta je najviše doprinelo njenoj karijeri, da li su to bila takmičenja ili festivali i ka čemu stremi, otkriva nam:
– Kao mladom azijskom muzičaru takmičenja su mi bila neophodna, usled nedostatka povezanosti sa muzičkim svetom u Evropi i drugim zapadnim zemljama. To je bio jedini način da se koncerti održe. Posebno okruženje koje većina takmičenja pruža učesnicima može biti veoma korisno za ljude koji žele da postanu profesionalni koncertni umetnici. I festivali su mi takođe veoma važni, jer na njima možemo zaista pokazati sebe kao umetnike i doprineti programima i idejama sa produkcijske strane gledišta. A kreiranje sopstvene diskografije je naredni korak. Tu ideje mogu biti još raznovrsnije i gotovo neograničene, tako da zaista možemo istražiti, biti kreativni i postati jedinstveni umetnici koji ostavljaju utisak na slušaoce.
Bomsori Kim je kao solista nastupala u brojnim koncertnim prostorima, kao što su: Zlatna sala Muzikferajna u Beču, dvorana Čajkovskog u Moskvi, Filharmonijska dvorana u Sankt Peterburgu, Dvorana Finlandije u Finskoj, Herkules sala i Pozorište Princa regenta u Minhenu, Berlinska filharmonija, dvorana Rudolfinum i dvorana Smetana u Pragu, Karnegi hol i Linkoln centar u Njujorku. Sezona 2021/2022 uključila je nastupe sa: Njujorškom filharmonijom, Simfonijskim orkestrima San Franciska i Frankfurtskog radija, Danskim nacionalnim simfonijskim orkestrom, Singapurskim i Tokijskim simfonijskim orkestrom. Njeno vreme tek dolazi.

Gangsterski rep i blistavo zlato sa Rajne
Solun – Dramatična je i avanturistička priča taj Ksatarov put od imigrantskog geta do vrha muzičkih lista u Nemačkoj i širom sveta. Givar Hadžabi, ili Dživar – kako pravo ime ovog repera kurdskog porekla izgovaraju Nemci – sa porodicom se doselio u ovu zemlju sredinom osamdesetih godina prošlog veka i vrlo brzo je od sitnog kriminalca postao veliki diler droge, koji je zbog namirivanja dugovanja kartelu isplanirao i sproveo čuvenu pljačku zlata na Rajni, zbog koje je i robijao.
Ksatar, muzička zvezda kriminalne prošlosti, 2015. godine je napisao i objavio autobiografiju pod nazivom „Sve ili ništa”, koju je tokom jednog svog godišnjeg odmora pročitao i kultni nemačko-turski reditelj, scenarista i producent Fatih Akin, inače i sam vrlo dobro upoznat i sa Hadžabijevom pričom i sa njegovom rep muzikom. Od tog trenutka do povezivanja reditelja i repera preko „Instagrama” nije prošlo dugo i bilo je samo pitanje vremena kada će se Ksatarova životna priča naći i na velikom filmskom platnu.


Fatih Akin na 63. solunskom festivalu (Foto: 63. TIFF)


To se, evo, sada i desilo. Fatih Akin i Givar Hadžabi-Ksatar pre neki dan su na 63. solunskom festivalu zajedno predstavili film „Rajngold” („Rajnsko zlato”), pred prepunom dvoranom, uz srdačan doček i ispraćaj i uz direktan razgovor sa domaćom i inostranom publikom i novinarima. Uvodnu reč dao je umetnički direktor festivala Orestis Andreadakis, rekavši za Akina i da je „jedan od najznačajnijih savremenih reditelja, uporan, smeo, strastven, ali i nežan” i da je reč o autoru koji u svojim filmovima „dotiče sve velike probleme našeg sveta, vrlo često kroz moć i magiju muzike”. Svoje obraćanje gledaocima Fatih Akin je započeo rečima:
– Ovaj film se pokazao kao veliki izazov za mene. Tokom snimanja izgubio sam oca i to je bila samo jedna od prepreka koje su se pojavile. Ipak, stekao sam i veoma bliske prijatelje, glumac Arman Kašani je jedan od njih. Otkrila ga je moja supruga koja je bila kasting-direktor „Rajngolda” i ovo je njegov prvi dugometražni film. Stekao sam još jedno prijateljstvo kojim sam bio blagosloven, sa Emiliom Sakrajom, on u filmu tumači Ksatarov lik, koji je i tragičan i komičan, nasilan ali i veoma nežan i duboko ljudski.
I zaista, sve to važi za taj neobičan lik sada već sredovečnog čoveka, čija je životna putanja do sada bila puna uspona i padova i borbe za preživljavanje. Akinov film prikazuje Hadžabijev život pun događaja: počevši od paničnog bekstva njegovih roditelja muzičara iz Teherana tokom revolucije 1979. u provinciju Kurdistan, gde se pridružuju kurdskoj pobuni, preko nasilnog napada iranske vojske, kada reperova majka u pećini punoj slepih miševa rađa sina, putovanja u Irak, u kojem su osumnjičeni za špijunažu i zatvoreni, pa do traženja azila u Parizu, a potom i Bonu. I naravno da su svi ovi porodični brodolomi i stresovi ostavili traga na Givaru, koji se u novoj sredini brzo okrenuo i zlu, da bi svoje proživljavanje svega toga pretvorio i u svoju umetnost – u muziku i ono što se može nazvati i gangsterskim repom.
Na pitanje o svom odnosu upravo sa ovakvom vrstom muzike, Fatih Akin je odgovorio: „Slušao sam hip-hop osamdesetih. U Nemačkoj je počela da se razvija neka vrsta gangsterskog repovanja, koji tada nisam baš razumeo. Gangsterski rep se razvija na mestima gde se dešavaju društveni prevrati, u favelama i u svim delovima sveta gde postoje društvene nejednakosti. On odražava jaz između bogatih i siromašnih. To što je Givar Hadžabi bio i ostao toliko popularan čak i kod osmogodišnje dece, već je bilo neka vrsta mita. Dakle, mitski element u mom filmu je povezan sa njim od samog početka, kao i sa samim nemačkim identitetom.”
Iz gledališta u Solunu mogle su se čuti i kritike na račun „Rajngolda”, u smislu da film „glorifikuje nepokajanog gangstera”, sa čim se Fatih Akin nije složio.
– Kriminalitet je stariji od pokretnih slika, on je tu hteli mi to ili ne i to je nešto za šta su zainteresovani ljudi iz celog sveta i zato on postoji u popularnoj kulturi i istoriji. Kada snimam film na takvu temu pre svega želim da razumem svet koji opisujem, ne sudim o tome, ali i ne veličam. Mislim da sam više zabavljač nego umetnik i moj glavni cilj je da zabavim publiku. Previše je lako kritikovati u tom kontekstu, ako ga kritikujete, kritikujete i društvo. Ja sam samo glasnik. Nemojte ubiti glasnika – rekao je reditelj.
Film „Rajngold” Fatiha Akina nemačku premijeru je imao krajem oktobra, a na 63. solunskom festivalu dogodila se ona internacionalna. Inače, Akin trenutno ima dva projekta u pripremi. Jedan je igrani film „Amrum”, o dečaku koji se bori da preživi na istoimenom ostrvu u Severnom moru u poslednjoj nedelji Drugog svetskog rata, a drugi je televizijska serija (prva u karijeri koju radi) „Moja majka Marlen”, o životu nemačke filmske dive Marlen Ditrih sa Dajanom Kruger u naslovnoj ulozi...


Givar Hadžabi-Ksatar (Foto 63.TIFF)


Ksatar o filmu i sudbini
Solun – Još dok sam bio u zatvoru, mnoge producentske kompanije su posegnule za snimanjem filma o meni. Sedam godina kasnije, kada sam izašao iz zatvora, razgovarao sam sa svojim advokatom i zamolio ga da nađe nekoga ko će preuzeti projekat moje filmske biografije. Kada se Fatih Akin, čiji sam veliki obožavalac, zainteresovao za to, nisam mogao da verujem. Ono što je ispalo jeste ovaj film na koji je i moja majka veoma ponosna, izjavio je u razgovoru sa solunskom publikom Givar Hadžabi-Ksatar.
Na pitanje da li se kaje zbog nečega u svom životu, slavni reper je odgovorio: „Da sam se vratio u prošlost i ponovo bio u istoj poziciji, verovatno bih uradio isto. Mi shvatamo život kakav dolazi, donosimo izbore i nastavljamo sa njima. Ali molim vas nemojte uzimati sve ovo što se događalo sa mnom kao primer koji treba slediti. Brinite o sebi, to je najvažnije.”
</div>
<div id="ekonomija">
Pojačane kontrole evidentiranja prometa u sportskim udruženjima i teretanama
Inspektori Poreske uprave, izvršili su ukupno 294 kontrole u sportskim udruženjima i teretanama od uvođenja novog modela fiskalizacije. Kod 53 poreska obveznika izrečena je mera privremene zabrane obavljanja delatnosti (40,46 odsto), kod 78 poreskih obveznika kontrole su bez nepravilnosti (59,54 procenata), kod 11 poreskih obveznika kontrola je u toku (uzimanje izjave, pregled dokumentacije), kod 100 poreskih obveznika koji u momentu kontrole nisu zatečeni na adresi, prijavljenoj Poreskoj upravi, pokrenuti  su postupci privremenog oduzimanja PIB-a. Kod 52 poreska obveznika koji u momentu kontrole nisu radili, a identifikovani su na adresi prijavljenoj Poreskoj upravi, biće predmet naknadne kontrole.
Poreska uprava, zahvaljujući novom modelu fiskalizacije, raspolaže sa svim neophodnim podacima o prometu, u realnom vremenu, na svakoj maloprodajnoj lokaciji u Republici. Na taj način, uz primenu analize rizika i ciljanih kontrola, u mogućnosti je da efikasno reaguje na svaku nepravilnost kod poreskih obveznika koji ne ispunjavaju svoje zakonske obaveze, saopštili su iz Poreske  uprave.
Koristeći napredne metode analize rizika, kao i prednosti savremenih rešenja koje donosi novi sistem fiskalizacije, težište kontrola u prethodnom periodu bilo je, između ostalog, i na kontroli poreskih obveznika koji se bave sportskom i rekreativnom delatnošću. Novi model fiskalizacije doprinosi smanjenju sive ekonomije i mogućnosti raznih zloupotreba, što jasno rezultira povećanjem budžeta za javne i društvene potrebe svih građana Republike Srbije. Porez prikupljen na ovaj način, posredstvom budžeta ulaže se u kvalitetno ostvarivanje svih javnih i društvenih potreba građana. Svaki dinar uložen u izgradnju bolnica, dečijih ustanova, škola, auto-puteva, uložen u kulturu i sport, školstvo i zdravstvo potiče i sa ispravno izdatog fiskalnog računa.
S obzirom na to da novi zakon predviđa postojanje kuar koda na svim fiskalnim računima, građani mogu skeniranjem da provere ispravnost svakog računa i da i na taj način, uspostavljajući direktnu vezu sa Poreskom upravom, doprinose borbi protiv sive ekonomije. Poreska uprava je, od početka uvođenja novog modela fiskalizacije, sprovela ukupno 12.807 provera evidentiranja prometa preko fiskalnih uređaja kod poreskih obveznika u Srbiji.

Poljska preuzima udeo Gasproma u poljskoj firmi Europolgas
VARŠAVA – Poljska će preuzeti vlasnički udeo ruskog Gasproma u poljskom preduzeću Europolgas, izvestio je danas dnevnik Žečpospolita.
Kako navodi list, radi se o Gaspromovom udelu od 48 odsto u Europolgasu, kompaniji koja je vlasnik poljske deonice gasovoda Jamal, prenosi Rojters.
Poljska je u septembru uvela sankcije Gaspromu navodeći da će njegova imovina biti zamrznuta, javlja Tanjug.
Mateuš Berger, poljski državni sekretar zadužen za stratešku energetsku infrastrukturu, koga je Rojters danas kontaktirao, odbio je komentar.
Varšava je u aprilu uvela sankcije protiv 50 ruskih oligarha i kompanija u nastojanju da poveća pritisak na Moskvu zbog njene invazije na Ukrajinu. Istovremeno, Rusija je prekinula izvoz gasa u Poljsku pošto je Varšava odbila da plaća u rubljama.

Termoelektrana- toplana u Pančevu počela da proizvodi struju
Termoelektrana-toplana (TE-TO) Pančevo započela je proizvodnju električne energije, a celokupna proizvodnja isporučuje se u domaći elektroenergetski sistem čime se doprinosi energetskoj sigurnosti  Srbije. Planirano je da TE-TO Pančevo u 2023. godini isporuči oko 1.400 gigavat sati električne energije, što je dovoljno za snabdevanje oko 300.000 prosečnih domaćinstava u Srbiji godišnje. Proizvedena električna energija isporučuje se Elektroprivredi Srbije, potvrdili su juče iz ove kompanije.
TE-TO Pančevo je prva gasno-parna elektrana u Srbiji, namenjena za kombinovanu proizvodnju električne i toplotne energije na bazi prirodnog gasa, jednog od ekološki najčistijih goriva. Ukupna instalisana električna snage TE-TO Pančevo je 189 megavata. U sastav glavne opreme energetskog postrojenja TE-TO Pančevo ulaze dve gasne turbine sa generatorima, dva kotla-utilizatora i jedna parna turbina sa generatorom. Tehnologija koja se koristi u TE-TO omogućava efikasnije korišćenje goriva u poređenju sa odvojenom proizvodnjom toplotne i električne energije.
Uštedom u potrošnji goriva značajno se smanjuje emisija štetnih gasova po jedinici proizvedene energije i to smanjenje može da dostigne do 50 odsto u odnosu na emisije koje bi nastale pri zasebnoj proizvodnji toplotne i električne energije svedene po jedinici proizvedene energije.

Ukrajina izvezla do sada 15,1 milion tona žita u sezoni 22/23
KIJEV – Ukrajina je do sada izvezla skoro 15,1 milion tona žitarica u sezoni 2022/23, što je za 30,6 odsto manje u odnosu na 21,8 miliona tona izvezenih u istom periodu prethodne sezone, prema današnjim podacima Ministarstva poljoprivrede.
Podaci ministarstva pokazuju da je u dosadašnjem toku sezone, koja je počela u julu 2022. i traje do juna 2023, izvezeno 5,7 miliona tona pšenice, 8,1 milion tona kukuruza i 1,2 miliona tona ječma, prenosi Rojters.
Vlada je saopštila da bi ukrajinska žetva mogla da iznosi između 50 i 52 miliona tona žitarica ove godine, što je znatno ispod rekordnih 86 miliona tona u 2021. godini zbog gubitka teritorije koju su zauzele ruske snage i nižih prinosa.
Izvoz žitarica je opao otkako je Rusija u februaru pokrenula napad na Ukrajinu i blokirala ukrajinske crnomorske luke, što je izazvalo skok globalnih cena hrane i strah od nestašice u Africi i na Bliskom istoku, prenosi Tanjug.
Tri crnomorske luke su deblokirane krajem jula u okviru sporazuma između Moskve i Kijeva postignutog uz posredovanje Ujedinjenih nacija i Turske.

Belgija će imati najveći budžetski deficit u evrozoni
BRISEL - Belgija će imati najveći budžetski deficit u evrozoni u naredne dve godine, prema podacima Evropske komisije.
Ova zemlja će biti i jedina članica evrozone s dugom iznad 100 odsto bruto domaćeg proizvoda (BDP), koja će se u 2023. i 2024. godini suočiti s daljim rastom duga zbog mera državne podrške privredi i građanima da se izbore s rastućim cenama energije i usled mehanizma automatske indeksacije plata, izveštava list Eko.
Evropski komesar za ekonomiju Paolo Đentiloni istakao je ovaj drugi faktor kao loš za konkurentnost Belgije, dodajući, međutim, da sada nije vreme za promenu tog sistema.
Đentiloni procenjuje da je mehanizam indeksacije plata manje kontroverzan u trenutnim okolnostima - imajući u vidu današnje višestruke krize - nego što bi bio u normalnim okolnostima, budući da pomaže da se odgovori na stvarni problem.
Ovaj stav objašnjava time da je „socijalna komponenta sada važnija nego u normalnim vremenima, i važnija od kompromisa između socijalnog aspekta i konkurentnosti”.
Budžetski deficit Belgije bi trebalo da dostigne više od 17 milijardi evra u 2023. i više od 20 milijardi evra u 2024. Povratak na uravnoteženije javne finansije još uvek izgleda daleko, pošto belgijska vlada smatra da trenutna kriza iziskuje veću potrošnju, prenosi portal Euractiv. com.
Belgijski premijer Aleksander De Kru je u oktobru izrazio zabrinutost zbog budžetskog deficita, ukazujući međutim na činjenicu da potreba da „niko ne bude ostavljen na cedilu podrazumeva visok ceh za državu”, prenosi Tanjug.
Odgovarajući na kritike u vezi sa fiskalnim posledicama mera koje je vlada preduzela u borbi protiv krize, on je upitao: „Šta je trebalo da uradimo?… Da li je trebalo da odbijemo davanje pomoći samozaposlenima? Da li je možda trebalo da ostavimo našu srednju klasu da se smrzava?”.
Evropska komisija predviđa privredni rast Belgije od 2,8 odsto ove godine, zatim od 0,2 procenta u 2023. i od 1,5 odsto u 2024. Inflacija u toj zemlji bi ove godine trebalo da dostigla vrhunac od 10,4 odsto, nakon čega bi, prema oceni EK, trebalo da padne na 6,2 odsto iduće godine, a zatim na 3,3 procenta 2024.

Mesečna inflacija u oktobru 1,9 odsto, godišnja 15 procenata
Cene proizvoda i usluga za ličnu potrošnju porasle su u oktobru 2022. godine u proseku za 1,9 posto u odnosu na septembar, dok su u poređenju sa istim mesecom prošle godine povećane za 15 procenata, objavio je danas Republički zavod za statistiku.
Oktobarska inflacija je u odnosu na decembar 2021. godine zabeležila rast od 13,5 odsto, navodi se u saopštenju. U oktobru su na mesečnom nivou najviše porasle cene restoranai i hotela, za 4,1 procenat, zatim cene hrane i bezalkoholna pića (3,5%), odeće i obuće (2,2%), opreme za stan i tekuće održavanje (1,7%), te stanovanja, vode, električne energije, gasa i ostalih goriva (1,5%).
Obrazovanje je poskupelo za 1,3 posto, transport za 0,6, rekreacija i kultura za 0,5, a alkoholna pića i duvan, komunikacije i zdravlje za po 0,2 odsto.
Cene ostalih proizvoda i usluga nisu se bitnije menjale.

Devizne rezerve Srbije 16,8 milijardi evra
Bruto devizne rezerve Narodne banke Srbije na kraju oktobra iznosile su 16,87 milijardi evra i bile su za 369 miliona evra više nego na kraju prethodnog meseca, saopštila je danas NBS.
Na tom nivou deviznih rezervi obezbeđuje se pokrivenost novčane mase M1 od 148,7 odsto i gotovo pet meseci uvoza robe i usluga, što je skoro dvostruko više od standarda kojim se utvrđuje adekvatan nivo pokrivenosti uvoza robe i usluga deviznim rezervama, navedeno je u saopštenju. Neto devizne rezerve ili devizne rezerve umanjene za devizna sredstva banaka po osnovu obavezne rezerve i drugim osnovima na kraju oktobra iznosile su 13,91 milijardu evra i u odnosu na kraj prethodnog meseca bile su više za 367,3 miliona evra.
Povećanje deviznih rezervi prvenstveno je, kako je navedeno, rezultat kupovine deviza NBS na domaćem deviznom tržištu u iznosu od 480 miliona evra.
Na povećanje deviznih rezervi u oktobru dodatno su uticali neto prilivi po osnovu devizne obavezne rezerve banaka, upravljanja deviznim rezervama, donacija i po drugim osnovima, u ukupnom iznosu od 148,3 miliona evra.
To je, kako je navedeno, bilo više nego dovoljno da se pokriju neto odlivi radi izmirenja deviznih obaveza države po osnovu deviznih kredita u neto iznosu od 83,2 miliona evra i drugim osnovima, ukupno 61 milion evra, kao i negativan
efekat tržišnih faktora u oktobru u neto iznosu od 115,1 miliona evra. On je u najvećoj meri rezultat pada cene zlata na međunarodnom tržištu za dva odsto i slabljenja dolara prema evru za 1,4 odsto.
Obim realizovane trgovine devizama na međubankarskom deviznom tržištu u oktobru iznosio je 790,7 miliona evra i bio je za 61,5 miliona evra manji nego u prethodnom mesecu. Vrednost dinara prema evru u oktobru gotovo je nepromenjena, dok je od početka godine dinar nominalno ojačao prema evru za 0,2 odsto.
NBS je na međubankarskom deviznom tržištu u oktobru kupila 525 miliona evra.
„Reagujući na kontinuirane pritiske ka jačanju dinara kupovinom deviza od maja, u neto iznosu od 2,37 milijardi evra, NBS je u potpunosti nadoknadila neto prodaju deviza iz prva četiri meseca ove godine od 2,27 milijardi evra tako da je od početka godine do kraja oktobra neto kupila 100 miliona evra, radi održavanja relativne stabilnosti kursa dinara prema evru”, navela je NBS, prenosi Tanjug.

„Blek frajdej” u senci inflacije
Dok se bliži popularni „Blek frajdej”, vikend pred praznike sa tradicionalno najvećim rasprodajama, trgovci širom sveta strahuju od anketa koje pokazuju da veliki broj potrošača ne razmišlja o božićnim kupovinama i poklonima i da će ove godine definitivno „stegnuti kaiš”.
Šest od deset Britanaca imaće manje novca za trošenje tokom praznika, objavio je nedavno Rojters najnovije istraživanje „Delojta”.
Prema ovim podacima, 38 odsto ispitanika izjavilo je da će kupiti jeftinije poklone, a toliko ih je reklo i da će namirnice za pripremu obroka kupovati u diskontima.
Oko osam odsto Britanaca neće kupiti ništa, što ne čudi s obzirom na inflaciju koja je dostigla četrdesetogodišnji maksimum. Ovo potvrđuje i prošlomesečno istraživanje u kojem su se oni već izjašnjavali da nameravaju da troše manje novca.
U „Delojtu” su rekli da kupci u prazničnu sezonu ulaze sa manjim budžetima i ne iznenađuje to što svi traže način da najbolje iskoriste raspoloživi novac.
Istovremeno, u Americi očekuju blagi rast kupovina pred praznike, između 6 i 9 odsto, ali je to gotovo za polovinu manji rast nego prošle godine, pa čak i u vreme pandemije.
Manje trošenja i više briga – ovako Kanađani ocenjuju pretprazničnu sezonu dok se bore s inflacijom i rastom kamatnih stopa. U najnovijoj anketi „Ipsosa” navedeno je da je gotovo polovina ispitanika zabrinuto da li će ove godine uopšte moći da kupi poklone. Najviše ih brine rast cena hrane, a oko 30 odsto njih će smanjiti kupovine u odnosu na prethodne godine.
Još jedno ispitivanje takođe ukazuje kakva klima vlada u Evropi. Svaki četvrti Evropljanin svoju finansijsku situaciju opisuje kao „nesigurnu”, više od polovine smatra da postoji ozbiljan rizik da će postati nesigurna u narednim mesecima.
Oko 80 odsto anketiranih je već bilo prinuđeno da načini teške izbore pri kupovini, pokazuje istraživanje koje je za nevladinu organizaciju „Sekur popiler” sproveo „Ipsos”.
Kako je prenela Beta, u šest evropskih zemalja (Francuska, Nemačka, Grčka, Italija, Poljska i Velika Britanija) urađeno je istraživanje o povećanju životnih troškova usled poskupljenja energenata, rasta inflacije i rata u Ukrajini. Od više od 6.000 učesnika istraživanja, 54 odsto je reklo da je njihova kupovna moć opala tokom protekle tri godine, uglavnom zbog rasta cena hrane, goriva, grejanja i kirija.
Najteže pogođena zemlja je Grčka, gde je 68 odsto anketiranih reklo da je njihova kupovna moć pala mnogo ili donekle. U Francuskoj je taj procenat 63 odsto, u Italiji 57 odsto, u Nemačkoj 54 odsto, u Velikoj Britaniji 48 odsto i u Poljskoj 38 odsto. Oko 80 odsto ispitanika je reklo da je već moralo da pravi značajne kompromise, i to 62 odsto da smanji putovanja, 47 odsto grejanje, 42 odsto je pozajmljivalo novac od prijatelja ili rođaka, 40 odsto je našlo dodatni posao, a 29 odsto je preskakalo obrok. Većina njih, 64 odsto, reklo je da često ili ponekad ne mogu da odluče na čemu još da uštede, jer su se već odrekli čega su mogli, 28 odsto anketiranih ostane bez novca do sredine meseca, a 27 odsto često ili ponekad strahuje da će izgubiti kuću.
Italijani i Grci najviše zabrinuti
U proseku je 27 odsto ispitanika u šest zemalja reklo da je njihova finansijska ili materijalna situacija nesigurna i da bi „jedan neočekivani trošak mogao promeniti sve”, dok je 55 odsto kazalo da mora da vodi računa.
Budućnost za mnoge izgleda još neizvesnija. Većina Evropljana, 55 odsto, oseća da postoji veliki ili znatan rizik da će doći u nesigurnu finansijsku situaciju u narednim mesecima, a svaki peti smatra da je mogućnost za to veoma velika. Italijani (70 odsto) i Grci (68 odsto) su najviše zabrinuti, a zatim Britanci (47 odsto) i Francuzi (42 odsto).
Roditelji preskaču obroke
Istraživanje je pokazalo da roditelji posebno moraju da „stegnu kaiš” da bi prevazišli krizu. Velika većina, više do 70 odsto, reklo je da su morali da smanje svoje slobodne aktivnosti, frizerske i kozmetičke tretmane i kupovinu odeće da bi očuvali kvalitet života svoje dece.
Gotovo polovina roditelja (48 odsto) je takođe rekla da redovno manje jedu kako bi prehranili decu, a 66 odsto je kazalo da su morali da ograniče aktivnosti dece, uključujući izlete i praznike.
U proseku 49 odsto roditelja je zabrinuto da neće moći da zadovolje potrebe svoje dece, a trećina je izjavila da već ne može da im obezbedi raznovrsnu ishranu.
Istraživanje je pokazalo i velike razlike između zemalja u pogledu grupa koje su najviše izložene riziku od siromaštva – u Nemačkoj su to penzioneri (61 odsto), u Italiji mladi (57 odsto), a u Velikoj Britaniji samohrani roditelji (55 odsto).
</div>
<div id="vesti">
Slede nova hapšenja
Tužilaštvo za organizovani kriminal (TOK) donelo je naredbu o sprovođenju i proširenju istrage protiv 38 pripadnika „vračarskog klana”. Saslušano je 16 osoba, nakon čega je tužilaštvo predložilo sudiji za prethodni postupak Posebnog odeljenja Višeg suda u Beogradu da odredi pritvor za 32 osobe.
Za organizovanu kriminalnu grupu sa Vračara policija je imala saznanja i pre materijala koji je dobila od Evropola, rekao je juče Miroslav Cmolić, načelnik Službe za borbu protiv organizovanog kriminala (SBPOK).
On je poručio da će se hapšenja nastaviti.
Cmolić je za TV Prva kazao da su informacije o „vračarskom klanu” imali od godine kada su uhapsili pripadnike Belivukovog klana.
„Nismo mogli paralelno da radimo obe kriminalne grupe”, rekao je on.
Dodao je da izjava okrivljenog saradnika Srđana Lalića nije uticala na ova hapšenja, već je Tužilaštvo za organizovani kriminal procenilo da je sad najbolji momenat za hapšenje.
Objasnio je da policija sada ima dovoljno dokaza za krivičnu prijavu koja je na 1.700 stranica.
Cmolić je izjavio da je cilj ovog klana bio da se skloni jedino lice koje im je stajalo na putu da završavaju svoje poslove, te da su razmišljali da li da predsednika Srbije ubiju javno, da mu ubiju jedno ili drugo dete.
Načelnik SBPOK-a je kazao i da su tokom istrage došli do dovoljno dokaza da se država alarmira kako ne bi došlo do realizacije ove namere kriminalaca.   
„Verovatno su predsednik i njegova porodica bili pod pojačanom zaštitom, nisam upoznat, to rade drugi”, rekao je Cmolić.
Potvrdio je i da je namera bila atentat na Vučića prilikom otvaranja spomenika Stefanu Nemanji, da je bio obezbeđen snajper i ekipe iz Srbije, ali i iz inostranstva.
Cmolić je rekao da njegova služba ne može da dođe do određenih kriminalaca i da je potrebna pomoć iz inostranstva.
Naveo je da je vođa ove kriminalne organizacije Radoje Zvicer, a da je Nikola Vušović, koji je nedostupan i u bekstvu, na čelu „vračarske grupe”.
 „Zvicer je na vrhu. Iz prepiski se vidi da se pripremala eliminacija predsednika Vučića što im je bio prioritet. Od hapšenja Belivukove grupe imali smo sve više pisanih tragova o pripremanju ubistva, te da su mete bile i Vučićev brat i deca”, rekao je načelnik SBPOK-a.  
Cmolić je izjavio da je Vušović bio u pritvoru u Dominikanskoj Republici, ali je nestao pre nego što je krenuo avion sa policijom iz Srbije da ga preuzme.
„Da li je u Dominikani ili Španiji, ne znamo, proveravamo. Zvicer je možda u Panami ili Turskoj”, kazao je Cmolić.
Načelnik SBPOK-a je naglasio da su planirana i dalja hapšenja, jer je mnogo pripadnika „vračarskog klana” u bekstvu.

Diablo i Francuz organizovali tri ubistva
Pripadnici „vračarske grupe”, koju je, kako se sumnja, osnovao i predvodio Nikola Vušović, terete se da su počinili tri ubistva, pet pokušaja ubistava, trgovali narkoticima i oružjem.
Krivična dela su, kako se sumnja, činili kako bi ostvarili prevlast na tržištu droge, saznaje „Politika”.
Prilikom priprema i dogovora u vezi sa izvršenjem krivičnih dela, osumnjičeni su koristili aplikaciju „Skaj” na kojoj je svaki od pripadnika grupe imao svoje „kodno” ime (neki od njih i nekoliko), odnosno nadimak.
Tako je Vušović oslovljavan sa Diablo, Pirana i Valhala, a njegov najbliži saradnik Uroš Piperski – Le Bron Džejms, Bubatronac, Džejms, Francuz 1111, Francuz 1...
Osumnjičeni Lazar Ilić je na „Skaju” bio Anonimus, a Nedeljko Todorović SSS.
Kako saznajemo, pod pseudonimima koje su koristili, oni su se dogovarali o  ubistvima Aleksandra Šarca, Aleksandra Halabrina i Dragana Ristića i pripremali likvidacije Samira Divljanovića, Miloša Nilovića, sada pokojnog Lazara Vukićevića (žrtva klana Veljka Belivuka prim. aut.), Andrije Zarića i Arsenija Stefanovića.
Aleksandar Šarac, prva žrtva „vračarske grupe”, prema sumnjama tužilaštva, ubijen je 17. oktobra 2020. godine u podzemnoj garaži Tržnog centra „Ušće”. U njega je, kako se sumnja, pucao Lazar Ilić i to tako što mu je prišao s leđa i iz pištolja „brovings patent” sa prigušivačem ispalio dva projektila u glavu. Naređenje da se Šarac ubije, kako se sumnja, dao je Vušović. Vođa „vračarske grupe” je kontaktirao okrivljenog Todorovića i rekao mu da nađe pogodnu lokaciju za likvidaciju Šarca i da organizuje plan dolaska i odlaska sa tog mesta. O svemu što je uradio, Todorović je obaveštavao isključivo samo Vušovića.
– Okrivljeni Nikola Kačarević je Šarca, koristeći njihov prijateljski odnos, namamio u TC „Ušće”, dok su osumnjičeni Đorđe Knežević, Ivo Bukljaš i Marko Tacić, imali zadatak da lociraju vozilo kojim se oštećeni dovezao – navodi se u dokumentu u koji je „Politika” imala uvid.
Interesantno je da je prvobitan plan bio da u Šarca puca Filip Grujić kojem bi za to bilo plaćeno 6.000 evra. Osim pomenutih osumnjičenih, uloge u Šarčevoj likvidaciji imali su i ostali osumnjičeni pa su tako neki od njih pratili metu, a neki organizovali prevoz izvršioca krivičnog dela u Crnu Goru.
Druga žrtva Vušovićeve grupe bio je Aleksandar Halabrin, koji je ubijen 20. marta 2020. u iznajmljenom stanu na nepoznatoj lokaciji „Vračarska grupa” se na ubistvo Halabrina odlučila zato što je „imala pouzdane informacije da on planira ubistva Uroša Piperskog i Daria Đorđevića. Telo Halabrina nađeno je dva meseca posle njegove likvidacije – 16. maja 2020. u mestu Parcani, zaselak Zminjak, na sto metara od asfaltnog puta iz pravca sela Babe. Ubistvo Halabrina je, kako se sumnja, organizovao Piperski sa Vušovićem i Đorđevićem.
– Prvobitan plan bio je da Piperski Halabrina ubije eksplozivom, ali se od ovog plana ubrzo odustalo. Tokom promene plana, osumnjičeni Ostojić i Raičević i za sada NN lica su prikupljali podatke o kretanju Halabrina i zajedno sa Vušovićem i Darkom Maletićem planirali da iznajme stan u koji bi namamili Halabrina i ubili ga. U stan u kojem je likvidiran, Halabrina je namamio osumnjičeni Vladimir Kovačević – navodi se u dokumentu.
Četiri meseca nakon Halabrina, pripadnici „vračarske grupe” ubili su Dragana Ristića iz beogradskog naselja Kaluđerica. U njega je, prema podacima do kojih je došla policija, pucao Vuk Ursulov 10. septembra 2020. Ursulov je, kako se sumnja, u vozilu „folcvagen pasat” koji je nabavio za izvršenje krivičnog dela, sačekao da Ristić svojim „audijem A3” izađe iz dvorišta kuće u kojoj je živeo, a potom ga svojim vozilom udario u zadnji deo njegovog. Na ovaj način, Ursulov je namamio Ristića da izađe iz svog vozila, nakon čega je u njega iz pištolja „FN broving” ispalio osam projektila.
Izvršenje ovog krivičnog dela, sa 60.000 evra finansirao je Dario Đorđević. Kao i prilikom izvršenja prethodna dva ubistva i u ovom su članovi grupe imali pojedinačne zadatke.
Samira Divljanovića, članovi grupe pokušali su da ubiju 29. decembra 2019. godine u Kursulinoj ulici tako što je osumnjičeni Aleksandar Milošević pucao u njegovom pravcu. Ovom prilikom, Divljanović je zadobio lakše telesne povrede i pobegao je sa mesta događaja. Pokušaj Divljanovićevog ubistva organizovali su, kako se sumnja, Vušović i Piperski.
Vušović, Todorović, Jovanović i Bukljaš sumnjiče se i za pokušaj ubistva Miloša Nilovića, 11. maja 2020. u bašti kafića „Petit bistro“ na Vračaru.
Oružje, municiju i silikonsku masku za pokušaj Nilovićevog ubistva je, kako se sumnja, nabavio lično Vušović, a za izvršenje krivičnog dela angažovao je Jovanovića, Todorovića i Bukljaša. Jovanović je imao zadatak da pronađe osobu koja će pucati u Nilovića, dok je Todoroviću povereno da „opservira” lokacije i ugostiteljske objekte u koje Nilović odlazi.
Nilovićevu likvidaciju, „vračarci” su procenili na 150.000 evra. Kako Miloš Miljanović, koji je trebalo da puca u Nilovića, nije uspeo da izvrši zadatak koji mu je poveren, Vušović je rekao Bukljašu da ostavi ključ ispod otirača stana koji je iznajmljen kako bi se Miljanović sakrio u njega.
Ubistvo Lazara Vukićevića (žrtve klana Veljka Belivuka) trebalo je, kako se sumnja, da bude izvedeno 7. oktobra 2019. godine u Riječkoj ulici na Vračaru. Za organizaciju ubistva bili su zaduženi Vušović i Luka Cerović.
Vukićević je trebalo da bude ubijen kada je stavljen kilogram eksploziva nedaleko od vozila „porše”, koji je trebalo daljinski da aktivira Marko Drakula.
Likvidacija Andrije Zarića trebalo je da bude izvršena u Dalmatinskoj ulici 27. novembra 2020. godine. Piperski je u svojstvu jednog od organizatora grupe, kako se sumnja, naložio Stevanu Mandariću da „po svaku cenu organizuje ubistvo Zarića tako što će postaviti eksplozivnu napravu ispod vozila koje je koristio”. Za ubistvo Zarića bilo je obezbeđeno 50.000 evra.
Eksploziv pod automobil nije postavljen, pa su pripadnici organizovane kriminalne grupe Zarića pokušali da ubiju krajem novembra tako što je osumnjičeni Sava Stankić iz pištolja marke „valter” ispalio dva projektila u žrtvu od kojih ga je jedan pogodio u levu butinu.
Likvidacija Arsenija Stefanovića pokušana je 1. februara 2021. godine na jednom od parkinga u naselju Bežanijska kosa kada je okrivljeni Petar Jevtić, prišao vozilu „audi A3” u kojem je Stefanović sedeo na mestu suvozača i u njega iz pištolja, kroz zatvorena vozačeva vrata, ispalio više projektila. Stefanović je ranjen u levu natkolenicu.
Miroslava Derikonjić 

Antrfile

Osumnjičeni

Naredbom o sprovođenju istrage, kao pripadnici „vračarske grupe” koja se sumnjiči za tri ubistva, pet pokušaja ubistava, trgovinu drogom i oružjem, imenovani su: Nikola Vušević (32), Uroš Piperski (33), Nedeljko Todorović (52), Dario Đorđević (34), Luka Cerović (29), Miloš Miljanović (35), Aleksandar Milošević (32), Aleksandar Naumovski (33), Vladan Miketić (44), Vladimir Kovačević (33), Vuk Ursulov (34), Darko Miletić (33), Rašo Ban (34), Đorđe Knežević (25), Ivo Bukljaš (25), Jovan Bošnjak (25), Jovica Sovilj (36), Nikola Kačarević (36), Lazar Ilić (25), Marko Drakula (30), Marko Tacić (23), Miloš Pavlović (29), Miloš Raičević (30), Nikola Božilović (31), Nikola Mileković (26), Nikola Filipović (29), Petar Jeftić (31), Radivoj Jovanović (34), Rajko Topić (32), Stevan Mandarić (35), Strahinja Savić (35), Filip Grujić (35), Ivan Biletić (39), Vojin Stupar (41), Miloš Andrijević (38), Aleksandar Ostojić (33), Draško Nikolić (35) i Nikola Vukojević (25).

DETALjI ISTRAGE PROTIV ČLANOVA „VRAČARSKOG KLANA”
Diablo i Francuz organizovali tri ubistva

Pripadnici grupe Nikole Vušovića su tokom dogovora izvršenja krivičnih dela koristili „Skaj” aplikaciju

Pripadnici „vračarske grupe”, koju je, kako se sumnja, osnovao i predvodio Nikola Vušović, terete se da su počinili tri ubistva, pet pokušaja ubistava, trgovali narkoticima i oružjem.
Krivična dela su, kako se sumnja, činili kako bi ostvarili prevlast na tržištu droge, saznaje „Politika”.
Prilikom priprema i dogovora u vezi sa izvršenjem krivičnih dela, osumnjičeni su koristili aplikaciju „Skaj” na kojoj je svaki od pripadnika grupe imao svoje „kodno” ime (neki od njih i nekoliko), odnosno nadimak.
Tako je Vušović oslovljavan sa Diablo, Pirana i Valhala, a njegov najbliži saradnik Uroš Piperski – Le Bron Džejms, Bubatronac, Džejms, Francuz 1111, Francuz 1...
Osumnjičeni Lazar Ilić je na „Skaju” bio Anonimus, a Nedeljko Todorović SSS.
Kako saznajemo, pod pseudonimima koje su koristili, oni su se dogovarali o  ubistvima Aleksandra Šarca, Aleksandra Halabrina i Dragana Ristića i pripremali likvidacije Samira Divljanovića, Miloša Nilovića, sada pokojnog Lazara Vukićevića (žrtva klana Veljka Belivuka prim. aut.), Andrije Zarića i Arsenija Stefanovića.
Aleksandar Šarac, prva žrtva „vračarske grupe”, prema sumnjama tužilaštva, ubijen je 17. oktobra 2020. godine u podzemnoj garaži Tržnog centra „Ušće”. U njega je, kako se sumnja, pucao Lazar Ilić i to tako što mu je prišao s leđa i iz pištolja „brovings patent” sa prigušivačem ispalio dva projektila u glavu. Naređenje da se Šarac ubije, kako se sumnja, dao je Vušović. Vođa „vračarske grupe” je kontaktirao okrivljenog Todorovića i rekao mu da nađe pogodnu lokaciju za likvidaciju Šarca i da organizuje plan dolaska i odlaska sa tog mesta. O svemu što je uradio, Todorović je obaveštavao isključivo samo Vušovića.
– Okrivljeni Nikola Kačarević je Šarca, koristeći njihov prijateljski odnos, namamio u TC „Ušće”, dok su osumnjičeni Đorđe Knežević, Ivo Bukljaš i Marko Tacić, imali zadatak da lociraju vozilo kojim se oštećeni dovezao – navodi se u dokumentu u koji je „Politika” imala uvid.
Interesantno je da je prvobitan plan bio da u Šarca puca Filip Grujić kojem bi za to bilo plaćeno 6.000 evra. Osim pomenutih osumnjičenih, uloge u Šarčevoj likvidaciji imali su i ostali osumnjičeni pa su tako neki od njih pratili metu, a neki organizovali prevoz izvršioca krivičnog dela u Crnu Goru.
Druga žrtva Vušovićeve grupe bio je Aleksandar Halabrin, koji je ubijen 20. marta 2020. u iznajmljenom stanu na nepoznatoj lokaciji „Vračarska grupa” se na ubistvo Halabrina odlučila zato što je „imala pouzdane informacije da on planira ubistva Uroša Piperskog i Daria Đorđevića. Telo Halabrina nađeno je dva meseca posle njegove likvidacije – 16. maja 2020. u mestu Parcani, zaselak Zminjak, na sto metara od asfaltnog puta iz pravca sela Babe. Ubistvo Halabrina je, kako se sumnja, organizovao Piperski sa Vušovićem i Đorđevićem.
– Prvobitan plan bio je da Piperski Halabrina ubije eksplozivom, ali se od ovog plana ubrzo odustalo. Tokom promene plana, osumnjičeni Ostojić i Raičević i za sada NN lica su prikupljali podatke o kretanju Halabrina i zajedno sa Vušovićem i Darkom Maletićem planirali da iznajme stan u koji bi namamili Halabrina i ubili ga. U stan u kojem je likvidiran, Halabrina je namamio osumnjičeni Vladimir Kovačević – navodi se u dokumentu.
Četiri meseca nakon Halabrina, pripadnici „vračarske grupe” ubili su Dragana Ristića iz beogradskog naselja Kaluđerica. U njega je, prema podacima do kojih je došla policija, pucao Vuk Ursulov 10. septembra 2020. Ursulov je, kako se sumnja, u vozilu „folcvagen pasat” koji je nabavio za izvršenje krivičnog dela, sačekao da Ristić svojim „audijem A3” izađe iz dvorišta kuće u kojoj je živeo, a potom ga svojim vozilom udario u zadnji deo njegovog. Na ovaj način, Ursulov je namamio Ristića da izađe iz svog vozila, nakon čega je u njega iz pištolja „FN broving” ispalio osam projektila.
Izvršenje ovog krivičnog dela, sa 60.000 evra finansirao je Dario Đorđević. Kao i prilikom izvršenja prethodna dva ubistva i u ovom su članovi grupe imali pojedinačne zadatke.
Samira Divljanovića, članovi grupe pokušali su da ubiju 29. decembra 2019. godine u Kursulinoj ulici tako što je osumnjičeni Aleksandar Milošević pucao u njegovom pravcu. Ovom prilikom, Divljanović je zadobio lakše telesne povrede i pobegao je sa mesta događaja. Pokušaj Divljanovićevog ubistva organizovali su, kako se sumnja, Vušović i Piperski.
Vušović, Todorović, Jovanović i Bukljaš sumnjiče se i za pokušaj ubistva Miloša Nilovića, 11. maja 2020. u bašti kafića „Petit bistro“ na Vračaru.
Oružje, municiju i silikonsku masku za pokušaj Nilovićevog ubistva je, kako se sumnja, nabavio lično Vušović, a za izvršenje krivičnog dela angažovao je Jovanovića, Todorovića i Bukljaša. Jovanović je imao zadatak da pronađe osobu koja će pucati u Nilovića, dok je Todoroviću povereno da „opservira” lokacije i ugostiteljske objekte u koje Nilović odlazi.
Nilovićevu likvidaciju, „vračarci” su procenili na 150.000 evra. Kako Miloš Miljanović, koji je trebalo da puca u Nilovića, nije uspeo da izvrši zadatak koji mu je poveren, Vušović je rekao Bukljašu da ostavi ključ ispod otirača stana koji je iznajmljen kako bi se Miljanović sakrio u njega.
Ubistvo Lazara Vukićevića (žrtve klana Veljka Belivuka) trebalo je, kako se sumnja, da bude izvedeno 7. oktobra 2019. godine u Riječkoj ulici na Vračaru. Za organizaciju ubistva bili su zaduženi Vušović i Luka Cerović.
Vukićević je trebalo da bude ubijen kada je stavljen kilogram eksploziva nedaleko od vozila „porše”, koji je trebalo daljinski da aktivira Marko Drakula.
Likvidacija Andrije Zarića trebalo je da bude izvršena u Dalmatinskoj ulici 27. novembra 2020. godine. Piperski je u svojstvu jednog od organizatora grupe, kako se sumnja, naložio Stevanu Mandariću da „po svaku cenu organizuje ubistvo Zarića tako što će postaviti eksplozivnu napravu ispod vozila koje je koristio”. Za ubistvo Zarića bilo je obezbeđeno 50.000 evra.
Eksploziv pod automobil nije postavljen, pa su pripadnici organizovane kriminalne grupe Zarića pokušali da ubiju krajem novembra tako što je osumnjičeni Sava Stankić iz pištolja marke „valter” ispalio dva projektila u žrtvu od kojih ga je jedan pogodio u levu butinu.
Likvidacija Arsenija Stefanovića pokušana je 1. februara 2021. godine na jednom od parkinga u naselju Bežanijska kosa kada je okrivljeni Petar Jevtić, prišao vozilu „audi A3” u kojem je Stefanović sedeo na mestu suvozača i u njega iz pištolja, kroz zatvorena vozačeva vrata, ispalio više projektila. Stefanović je ranjen u levu natkolenicu.
Miroslava Derikonjić 
 
Antrfile
 
Osumnjičeni
 
Naredbom o sprovođenju istrage, kao pripadnici „vračarske grupe” koja se sumnjiči za tri ubistva, pet pokušaja ubistava, trgovinu drogom i oružjem, imenovani su: Nikola Vušević (32), Uroš Piperski (33), Nedeljko Todorović (52), Dario Đorđević (34), Luka Cerović (29), Miloš Miljanović (35), Aleksandar Milošević (32), Aleksandar Naumovski (33), Vladan Miketić (44), Vladimir Kovačević (33), Vuk Ursulov (34), Darko Miletić (33), Rašo Ban (34), Đorđe Knežević (25), Ivo Bukljaš (25), Jovan Bošnjak (25), Jovica Sovilj (36), Nikola Kačarević (36), Lazar Ilić (25), Marko Drakula (30), Marko Tacić (23), Miloš Pavlović (29), Miloš Raičević (30), Nikola Božilović (31), Nikola Mileković (26), Nikola Filipović (29), Petar Jeftić (31), Radivoj Jovanović (34), Rajko Topić (32), Stevan Mandarić (35), Strahinja Savić (35), Filip Grujić (35), Ivan Biletić (39), Vojin Stupar (41), Miloš Andrijević (38), Aleksandar Ostojić (33), Draško Nikolić (35) i Nikola Vukojević (25).

Luka Bojović dolazi u Srbiju 30. novembra iz Španije
Luka Bojović dolazi 30. novembra u Srbiju, gde je slobodan čovek. Ovu informaciju potvrdio je juče Miroslav Cmolić, načelnik SBPOK-a, i dodao da je Bojović bezbednosno ugrožen, te da će o tome biti informisan kroz razgovor.
Bojović se trenutno nalazi u zatvoru u Španiji.
„Za sada ne mogu o tome da govorim, znamo samo da će biti transportovan 30. novembra i ovde treba da mu se izvade dokumenta. On je kod nas slobodan čovek, ne vodi se nijedan postupak protiv njega. Naravno, obavićemo neke razgovore sa njim. Njemu jeste bezbednost ugrožena u Srbiji, na šta će biti upozoren. Šta će dalje biti, to ćemo tek videti”, rekao je Cmolić.
Ranije je objavljeno da će Bojović u Srbiju stići 15. novembra. On je u Španiji osuđen na zatvorsku kaznu od 18 godina zatvora zbog organizovanog kriminala i u kazamatu je od 9. februara 2012. godine kada je uhapšen u Valensiji.
Ministarstvo pravde nedavno je potvrdilo da će španske vlasti uskoro proterati Luku Bojovića u Srbiju jer je izdržao više od polovine kazne i kao stranac je stekao pravo na uslovni otpust.

Policija zaplenila 904 kilograma duvana u Sremskoj Mitrovici
SREMSKA MITROVICA - Pripadnici MUP u Sremskoj Mitrovici, u saradnji sa Poreskom policijom, podneće krivičnu prijavu nadležnom tužilaštvu protiv 28-godišnjeg muškarca, jer su u njegovoj kući pronašli ukupno 904 kilograma duvana.
On se sumnjiči za krivično delo nedozvoljen promet akciznih proizvoda, navodi se u saopštenju Policijske uprave Sremska Mitrovica, preneo je Tanjug.
Prilikom pretresa kuće osumnjičenog, policija je pronašla i oduzela 640 kilograma duvana u listu i 264 kilograma rezanog duvana, kao i naparivač, električnu mašinu za sečenje i pet noževa za mašinu za rezanje duvana

Povređena državljanka Srbije stabilno posle intervencije
ISTANBUL – Konzulka Srbije u Istanbulu Ivana Pejović, izjavila je jutros da je državljanki Srbije, koja je povređena u eksploziji u Istanbulu, u bolnici  urađena intervencija koja je protekla uspešno. Pejović je za TV Prva rekla da je srpska državljanka sada u stabilnom stanju i da će ostati u bolnici.
Njoj je povređena ruka i imala je strano telo u ramenu.
Konzulka je najavila da će danas otići do bolnice da se uveri da je povređena državljanka Srbije dobro i da vidi šta još konzulat može da uradi.
Pejović je navela da ju je jutros pozvao ministar spoljnih poslova Ivica Dačić, kako bi se raspitao o zdravstvenom stanju povređene državljanke Srbije.
Dačić je juče rekao da je u smrtonosnoj eksploziji u Istanbulu ranjena srpska turistkinja Dragana Ristić iz Niša.

Za 24 sata 791 novi slučaj kovida, četiri preminula
U poslednja 24 sata u Srbiji je na koronavirus bila pozitivna 791 osoba, od 10.611 testiranih, dok su od posledica infekcije preminula četiri pacijenta.
Ministarstvo zdravlja u dnevnom izveštaju navodi da su trenutno na bolničkom lečenju 272 kovid pacijenta, od kojih je 26 na respiratorima, prenosi Beta.
Od početka epidemije u Srbiji je prema zvaničnim podacima, od kovid-19 preminulo ukupno 17.314 osobe.

Srbin na važnoj funkciji u Svetskom savetu crkava
Svetski savet crkava, u čiji sastav ulazi 349 hrišćanskih crkava, imenovao je dr Andreja Jeftića za novog direktora Komisije za veru i poredak.
Svetski savet crkava, čije je sedište u Ženevi, obuhvata oko 590 miliona hrišćana u 120 zemalja, a među članicama su, pored Srpske pravoslavne crkve, i Ruska pravoslavna crkva, Grčka pravoslavna crkva, Vaseljenska patrijaršija, Crkva Engleske, Metodistička crkva i brojne druge denominacije, dok Rimokatolička crkva ima status posmatrača.
Jeftić, teolog i saradnik Instituta za filozofiju i društvenu teoriju u Beogradu, nekadašnji docent na Pravoslavnom bogoslovskom fakultetu, predstavlja SPC u Svetskom savetu crkava od 2013. godine.
„Rad i misija Komisije za veru i poredak duboko korespondira sa mojim suštinskim verovanjima i vrednostima koje su me vodile kroz život i teološki razvoj. Da bismo bili verni Hristovom pozivu i samoj prirodi Božijeg otkrivenja, koje se može shvatiti samo kao zajednički događaj, verujem da teologija treba da bude ekumenska“, rekao je Jeftić, objavio je Svetski savet crkava.
On veruje da teologija mora da bude univerzalna.
„Ako je zaključana unutar zamišljenih granica, bilo akademskih ili crkvenih, teologija ne uspeva da ponudi svoju službu svetu čije je spasenje doneo Hrist“, rekao je on.

Zlatibor decenijama nadahnjuje svetlopisce
Zlatibor – Proplanci u jesenjem koloritu dovode ovog miholjskog leta ljubitelje prirode u nedra Zlatibora. Retko ko odoli da ne fotografiše ove upečatljive predele. U ovaj kraj već decenijama dolaze i vrsni foto-reporteri, stvarajući snimke za pamćenje.
Nekad je Zlatibor posebna inspiracija bio Iliji Laziću, autoru slike kiridžije Todora na razglednici „Zlatiborski brzi voz”. Potom poznatom foto-reporteru „Politike” Petru Otoranovu, koji je najbolje ovekovečio „Staro selo” u Sirogojnu. U ovo doba zlatiborski vidici, boje i prostori nadahnjuju naše vodeće majstore fotografije.
Sada je, navode u Turističkoj organizaciji Zlatibor, ovo područje jedno od najčešće fotografisanih u Srbiji. Društvene mreže i mediji prepuni su slika obnovljenog jezera u centru, prizora iz kabine „Gold gondole”, lepota prostrane visoravni u svim godišnjim dobima. Gotovo da nema turiste koji mobilnim telefonom ili foto-aparatom nije slikao ove predele i atrakcije.
– To masovno fotografisanje doprinosi širokoj promociji zlatiborskih lepota, s tim što je za turizam ove planine i te kako značajan rad profesionalnih fotografa, koji ovekovečuju prave vrednosti Zlatibora. Njihovi visokokvalitetni snimci ostaju kao trajno svedočenje o najposećenijem planinskom centru Srbije, koji dogodine obeležava 130 godina turizma – ističe direktor TO Zlatibor Vladimir Živanović.
Ovdašnji motivi već tri decenije privlače Martina Candira, majstora fotografije iz Novog Sada. Od aparata se ne razdvaja bezmalo pola veka, svojim fotografijama ulepšao je više od 200 raznih publikacija, bio urednik fotografije u novinama i časopisima, imao preko 100 samostalnih i 200 grupnih izložbi kod nas i u inostranstvu. Dobitnik je nagrada „Zlatno oko”, „Zlatno pero privrede” i drugih. – Zaista je užitak slikati Zlatibor, čija je priroda prepuna izuzetnih motiva za fotografisanje. Snimao sam ovde sva četiri godišnja doba i svaki put su isti prizori drugačiji. Na mojim fotografijama moguće je videti kako se Zlatibor iz godine u godinu menja, a ipak zadržava prave vrednosti – izjavio je Candir.
Borovi, kolibe i netaknuta priroda inspiracija su iskusnom fotografu Milošu Karakliću iz Sevojna. Za samo nekoliko godina ozbiljnog bavljenja fotografijom osvojio je medalje na domaćim i stranim foto-konkursima i više od 200 diploma. Među dobijenim medaljama najvrednijim smatra zlatne iz FIAP. Za 2021. našao se među 10 najboljih izlagača u Srbiji.
– Budući da pretežno slikam pejzažnu fotografiju, na mojim fotosima su pejzaži Zlatibora, gde je i sada netaknuta priroda, gde se još uvek može videti buđenje novog dana, izlazak i zalazak sunca. Uz kolibe i borove, privlače me i Stopića pećina, vodopad u Gostilju, lepote Tornika – navodi Karaklić.
Predele Zlatibora rado slika i foto-reporter iz Užica Slobodan Jovičić, saradnik „Politike” već duže od četvrt veka. Napravio je i u našem listu objavio hiljade fotografija iz jugozapadne Srbije, a neumoran je kad s kamerom obilazi ove inspirativne terene. Jesenji snimci zlatiborskih lepota uz ovaj tekst deo su Jovičićeve bogate foto-kolekcije.

Zimska depresija stiže sa hladnim vremenom i kraćim danima
Osećate se umorno? Nemate volju za obavljanje svakodnevne aktivnosti? Imate povećanu potrebu za slatkišima i snom? Muči vas neobjašnjiv osećaj tuge i žalosti? Ako je odgovor na ova pitanja pozitivan, velika je verovatnoća da vam se prikrada zimska depresija, sezonski afektivni poremećaj koji pogađa svakog desetog Evropljanina i od koga boluje čak 40 odsto stanovnika Skandinavskog poluostrva. Što smo dalje od ekvatora, veća je učestalost sezonskog afektivnog poremećaja – neko ko živi u Kanadi ima veći rizik od razvoja sezonske depresije od žitelja Floride i Kalifornije. U Floridi, primera radi, svega 1,5 odsto ljudi pati od zimskog „bluza”, dok se u severnom Nju Hempširu čak deset procenata stanovništva bori sa sezonskom melanholijom. Istraživanja govore da su ljudi širom sveta tokom zimskih meseci manje sposobni da se nose sa stresom nego za vreme toplih dana, a ova sezonska tuga osetljivije osobe može gurnuti na ivicu depresije. Zbog složenih hormonalnih procesa, polna statistika svedoči da žene četiri puta češće pate od ovog sezonskog poremećaja.
Odgovor na pitanje zbog čega se vraćanje sata unazad, do koga dolazi poslednjeg vikenda u oktobru, smatra „prethodnicom” zimske depresije relativno je jednostavan i glasi – što manje sati provedemo na suncu, veća je šansa da će nas preplavi „zimski bluz”. Naime, glavni uzrok sezonske depresije je kraći boravak na suncu, jer manjak dnevne svetlosti izaziva smanjeno lučenje serotonina, neurotransmitera sreće i zadovoljstva. Drugi važan faktor u regulaciji sreće i tuge je melatonin, hormon koji reguliše spavanje, čiji je nivo tokom dana u uobičajenim okolnostima niži nego noću. U najhladnijem godišnjem dobu povećava se proizvodnja melatonina, što može uzrokovati osećaj pospanosti i bezvoljnosti. Zimska depresija dijagnostikuje se kod osoba koje su depresivne svakodnevno, najmanje dve nedelje i kod kojih se melanholično raspoloženje ponavlja dve godine uzastopno.
S obzirom da zimsku depresiju izaziva deficit sunčeve svetlosti, osobe sklone melanholiji treba da provode što više vremena na dnevnom svetlu i u šetnji. Fizička aktivnost podiže nivo tzv. neurotransmitera zadovoljstva, a pravilna ishrana može biti saveznik u lečenju sezonske depresije – preporučuje se smanjenje unosa ugljenih hidrata i uzimanje hrane bogate proteinima i vitaminima. Ako ste u mogućnosti, radni i životni prostor neka vam bude dobro osvetljen.
Razlog zbog koga i mentalno zdrave osobe pate od zimske melanholije relativno je jednostavan: hladnoća nas čini manje pokretnim, a fizička neaktivnost smanjuje proizvodnju neurotransmitera zadovoljstva. Nekada je to mnogo lakše reći nego uraditi, ali najdelotvorniji način da se „otrgnemo” iz „zagrljaja” zimske tuge jeste kretanje i fizička aktivnost. Stručnjaci za mentalno zdravlje podsećaju da je i sport dobar saveznik u borbi sa svakom depresijom, bilo da je ona sezonskog karaktera ili se javlja u sklopu nekog drugog poremećaja.

Poziv zainteresovanima za dobrovoljno služenje vojnog roka
Ministarstvo odbrane poziva sve državljanine Srbije od 19 do 30 godina koji žele da obuku uniformu Vojske Srbije da se prijave za dobrovoljno služenje šestomesečnog vojnog roka sa oružjem.
Poziv za prijavu je otvoren tokom čitave godine, a do kraja novembra traje prijavljivanje za decembarski uputni rok.
Prijavu za dobrovoljno služenje vojnog roka i vojnostručno osposobljavanje za rezervne oficire moguće je podneti u svim filijalama Pošte Srbije, na portalu e-uprave kao i u centrima Ministarstva odbrane, nekadašnjim vojnim odsecima.
Mladići i devojke koji se odluče da dobrovoljno služe vojni rok u stroju Vojske Srbije, pored mogućnosti da steknu nove veštine, upoznaju se sa savremenim naoružanjem i vojnom opremom, primaće i mesečnu platu od 38.000 dinara.
Biće im obezbeđeni i naknada putnih troškova, zdravstveno osiguranje, smeštaj, ishrana, kao i vojna odeća i obuća, prenosi Tanjug.
Nakon odsluženja vojnog roka zainteresovanima se pruža mogućnost da odmah stupe u profesionalnu vojnu službu u Vojsci Srbije po ubrzanoj proceduri.
Svi zainteresovani detaljne informacije u vezi sa uslovima i postupkom prijavljivanja za dobrovoljno služenje vojnog roka sa oružjem u Vojsci Srbije u 2022. godini mogu da dobiju u centrima Ministarstva odbrane i u svojim opštinama.

Gurni rupu pod tepih
Niš – Meštani niškog sela Donje Vlase postupili su u skladu sa ovdašnjim običajem da se problemi koji ne mogu da se reše guraju pod tepih. Oni su stare zastore za podove iskoristili da njima prekriju većinu rupa na lokalnom putu. Tako su svojim vozilima obezbedili koliko-toliko sigurniji prolaz, naročito na delu druma kojim se uzbrdo stiže u Donje Vlase.
Žitelji ovog sela na samo nekoliko kilometara od centra Niša već dugo muče muku s lokalnim putem koji prolazi kroz centar naselja. Najmanje dva puta godišnje, i to najčešće sami, popravljali su ga nasipanjem zemlje, sitnog kamenja ili peska. Sve dok se ove jeseni nisu dosetili da problemu pristupe na „inovativan” način. Kako kažu, prostirke su zaista ublažile truckanje i stradanje amortizera, a tepisi ujedno čuvaju asfalt od daljeg propadanja. I još dodaju, ne bez doze crnog humora, da je njihov metod ekološki prihvatljiv…
Godinama je, ispričali su, zbog neadekvatnog održavanja, glavna ulica u Donjem Vlasu prepuna udarnih rupa, a isto je i na putu kojim su povezani s drugim naseljima, seoskim grobljem i šumama. Posle neuspešnih pokušaja da skrenu pažnju nadležnim službama i organima na loše stanje seoskih puteva, dogovorili su se da stvar uzmu u svoje ruke. I dalje sve rupe nasipaju, a onda preko njih postavljaju tepihe da voda posle obilnijih kiša ne bi spirala pesak i šljunak u kanal pored saobraćajnice. Posebno je zadovoljavajući učinak prostirki preko rupa na velikoj uzbrdici pre ulaska u selo ne samo za prolaz putničkih vozila već i traktora i drugih poljoprivrednih mašina.
Svoju akciju u šali su nazvali „Gurni rupu pod tepih”. Obišli su sve seoske kuće i iz ostava, podruma i pomoćnih zgrada pokupili ne baš mali broj starih tepiha umotanih u rolne. Umesto da završe na đubrištu, isluženi zastori za podove dobili su novu, korisnu namenu. Em olakšavaju promet motornih vozila, em kao svojevrsna „umetnička instalacija” opominju na loše stanje seoskih puteva i njihovo neadekvatno održavanje.

Trgovci u Leskovcu u znak protesta zatvorili radnje na sat i po
LESKOVAC - Većina vlasnika butika u Niškoj ulici u Leskovcu danas su tačno u 12 zatvorili svoje trgovine na sat i po, u znak podrške kolegama u Leskovcu i Nišu, zbog, kako tvrde, poreskih inspektora koji vrše torturu nad njihovim kolegama. „Štrajkujemo protiv torture poreskih inspektora, koji se iživljavaju nad nama. Naš cilj je još da nam se pridruže kolege i iz ostalih gradova, koji posluju u istim uslovima”, kazao je za agenciju Beta jedan od vlasnika radnje u Leskovcu.
U Niškoj ulici se nalazi najviše trgovinskih radnji u Leskovcu, a veći deo njih je zatvoren na 15 dana zbog, kako piše na natpisima kojima su oblepljeni objekti, nepoštovanja poreskih propisa.
„Iako sve uredno i po zakonu radimo, inspektor ne izađe iz radnje bez neke kazne. Prosto ti se ne dozvoljava da zaradiš ni ovaj bedni dinar”, navode leskovački trgovci.
Vlasnici trgovina u jednom delu Niša već duže vreme protestuju zatvrajući svoje radnje i butike na sat vremena.

Niš ima 3.600 parking mesta za 81.000 registrovanih vozila
NIŠ – Tokom septembra, oktobra i novembra „Oko sokolovo” zabeležilo je na niškim ulicama 20.124 prekršaja, rekao je načelnik niške komunalne milicije Dejan Kovačević.
„Broj prekršaja u vezi sa nepropisnim parkiranjem značajno se smanjio u novembru. Sada evidentiramo dnevno od 70 do 90 prekršaja, a u septembru i oktobru bilo je 300 do 450 prekršaja”, izjavio je Kovačević. ;
Prema njegovim rečima, najčešći prekršaji vozača su parkiranje na trotoaru, na prilazima kućama i stambenim zgradama, na zelenim površinama i na odstojanju manjem od šest metara od raskrsnice. Povodom negodovanja Nišlija da im kazne stižu i za parkiranje ispred kuća ili ulaza u dvorište, Kovačević objašnjava da je reč o javnim površinama na kojima je zabranjeno parkiranje i to je obeleženo žutim linijama.
„Kažnjava se parkiranje na tom mestu, ali ne i zaustavljanje da bi se otvorila kapija, istovario nameštaj, ogrev ili bilo šta drugo. 'Oko sokolovo' pored fotografija pravi i kratke video snimke na kojima se vidi da li se neko zaustavio da bi otvorio kapiju i ušao u dvorište ili se parkirao”, istakao je Kovačević.
On je kazao da operateri pregledaju svaki video snimak i storniraju takve snimke, na kojima se vidi da je reč o zaustavljanju. Ukoliko se dogodi greška, dodao je Kovačević, vozači se žale i te žalbe se uvažavaju. Kazna za nepropisno parkiranje iznosi 5.000 dinara, a ukoliko se plati u roku od osam dana smanjuje se za polovinu. Građani Niša su zbog rada dva vozila Komunalne milicije sa sistemom „Oko sokolovo” organizovali protest ispred Gradske kuće, ali se pozivu koji je podeljen preko društvenih mreža odazvalo svega dvadesetak ljudi. ;
Oni su zatražili da se rad „Oka sokolovog” obustavi sve dok grad ne obezbedi veći broj parking mesta. Niš trenutno ima oko 3.600 parking mesta i više od 81.000 registrovanih vozila, prenosi Beta.

Dodatnih 580 miliona iz budžeta za kupovinu seoskih kuća
Rebalansom budžeta obezbeđeno je dodatnih 580 miliona dinara za kupovinu seoskih domaćinstava, što će omogućiti useljenje još 560 porodica, rekao je ministar za brigu o selu Milan Krkobabić. On je za TV Hepi rekao da od sledeće sedmice počinje da radi komisija koja će odlučivati o zahtevima za dodelu seoskih kuća koji su podneti do 1. novembra.
Krkobabić je podsetio da je do sada dodeljena 1.101 seoska kuća u koje je useljeno više od 2.000 odraslih osoba i oko 1.500 dece, a sa novim useljenjima 5.000 mladih živeće na selu zahvaljujuci podršci Ministarstva za brigu o selu.
„Dogodilo se ono u šta je malo ko verovao, a to je da ljudi koji imaju u proseku manje od 29 godina, žive na selu, a još bitnije je da je 20 odsto njih iz gradova, krenulo ka selu”, rekao je Krkobabić.
Ministar predviđa da će sve više ljudi da napušta prigradska naselja i odlazi na selo, jer, kako je rekao, kirije rastu, a na selu imaju mogućnost da dobiju „krov nad glavom”. Govoreći o situaciji na Kosovu i Metohiji on je ocenio da je pogrešno što je veliki broj Srba otišao sa te teritorije.
„Pušku, ženu i zemlju ne ostavljaš nikome. A mi smo bili toliko hrabri da odemo i sada moramo da rešavamo ove probleme. Ključ je da nam rubna područja ožive, da imamo ljude na našoj zemlji. Dnevno nam stiže od 13 do 15 zahteva. I to je bitno, mi to rešavamo”, rekao je Krkobabić, prenosi Tanjug.

Čovek nije plen pantera
Biolog Zoološkog vrta u Beogradu Kristijan Ovari izjavio je danas da ne treba paničiti zbog pojave pantera, za kojim i dalje traje potraga na području Apatina, jer čovek nije plen toj životinji koja se prvenstveno hrani sitnijim životinjama.
Ovari u izjavi Tanjugu ističe da panter nije iz zooloških vrtova jer je pričao s kolegama iz Hrvatske, Mađarske i Srbije, koji su rekli da ni iz jednog od tih zoo vrtova nije pobegao panter.
„U svetlu onoga što se dešavalo sa lavom koji je zaplenjen u Subotici, pa je dospeo u Zoološki vrt na Paliću, postoji problem sa krijumčarenjem divljih životinja, nelegalnim držanjem. Postoji mogućnost da je, posredstvom toga, i ova životinja dospela u prirodu, odnosno tamo gde joj nije mesto”, rekao je Ovari.
Biolog poručuje da ne bi trebalo paničiti jer, pre svega, toj životinji čovek nije plen.
„Ona se hrani prvenstveno sitnijim životinjama od sebe-zečevi fazani, sitna divljač, odbegli kućni ljubimci, ali nikako ljudi”, kazao je Ovari.
Pojašnjava da je panter životinja koja ima tajnovit način života, što znači da „neće samo tako da se pojavi, već se skriva”.
„Imali smo priliku da vidimo kada su je registrovali pre neki dan kod Banje Junaković sa kojom lakoćom je ona uspela da se zavuče u neko šiblje, toliko da ni termo kamere nisu uspele da je nađu. Pogotovo crno kamuflažno krzno pogoduje ovakvoj situaciji tako da ona savršeno ima mogućnost da pobegne”, objasnio je.
Dodao je da je to isti slučaj kao i sa kunama koje žive u potkrovljima.
„Ljudi ih nisu svesni, a zapravo su vrlo korisne. Love pacove i druge životinje. Slično tome i ova životinja je tu negde i hrani se drugim životinjama, a da mi ne znamo za njeno postojanje. Ne treba paničiti”, poručio je Ovari.

Zdravstveni turizam – nedovoljno iskorišćen resurs u regionu
Visoke stope rasta u celom svetu iz godine u godinu beleži razvoj zdravstvenog turizma, a procene su da će, zbog trenda starenja populacije i sve izraženije okrenutosti ljudi ka zdravom životu, briga o zdravlju uskoro postati najjača svetska industrija, koja će 2030. godine ostvariti 22 odsto svetskog BDP-a i biti najveći pokretač odlaska na putovanja. Neki ljudi putuju u druge zemlje zbog očuvanja i poboljšanja zdravlja (velnes turizam), a neki zbog lečenja i rehabilitacije (medicinski turizam). Kada je reč o zemljama u regionu, najviše se traže stomatološke usluge, estetske operacije, vantelesna oplodnja, a sve veća potražnja vlada i za zahvatima iz domena ortopedije i kardiohirurgije. S druge strane, zdravi ljudi žele da uživaju u velnes i spa centrima u banjama i ustanovama na moru koje imaju razvijene ove kapacitete.
Kako je na 11. konferenciji zdravstvenog velnes i spa turizma, koji je održan u Bečićima u Crnoj Gori, naglasila Aleksandra Gardašević Slavuljica, generalna direktorka Direktorata za razvojne politike u turizmu Ministarstva ekonomskog razvoja, neophodno je da zemlje u regionu više porade na promociji zdravstvenog turizma.
– Svedoci smo veoma turbulentnih vremena u kojima živimo. Kovid 19, geopolitička situacija, inflacija – sve to utiče na situaciju u turizmu i čini je vrlo neizvesnom. To nam govori i da je turizam veoma zavistan od svih tih poremećaja, ali je naša obaveza da ga učinimo fleksibilnijim. Zdravstveni turizam je u vidu dokumenta inkorporiran u strategiju o turizmu Crne Gore do 2025. godine. Da bi se on razvijao moramo da povećamo broj hotela visoke kategorije sa četiri i pet zvezdica, da radimo na proširivanju mreže sa avio-letovima jer ljudi žele lako i brzo da stignu do destinacije, da imamo visoko stručan medicinski kadar, da se u toku tretmana koristi oprema poslednje generacije, da se terapije sprovode u akreditovanim medicinskim centrima i institucijama, kao i da cene budu povoljne – istakla je Gardašević Slavuljica, koja je napomenula da se, kada je reč o Srbiji, dosta uradilo na polju banjskog turizma i da je to došlo do izražaja tokom pandemije kovida 19.
– Srbija ima ogroman potencijal u razvoju ruralnog turizma, jer je to najtraženije u svetu. U Beogradu je dosta razvijen segment zdravstvenog turizma u domenu plastične hirurgije, cene su konkurentne, veliki su kapaciteti, stručnjaci su odlični, a možda bi trebalo povećati broj akreditovanih medicinskih institucija. Ujedno tim turistima treba ponuditi obilazak grada i ostatke zemlje – smatra Gardašević Slavuljica.
Podaci koji su analizirani pre pandemije pokazali su da se u svetu oko 14 miliona ljudi odluči da za zdravstvene usluge ode u inostranstvo, gde potroši nekoliko hiljada dolara. Zbog toga zdravstveni turisti spadaju u najpoželjnije.
Vasilije Vlatko Stijepović, predsednik Medikal spa-asocijacije Crne Gore i Klastera zdravstvenog turizma Crne Gore, ističe za „Politiku” da zdravstveni turizam beleži godišnji rast svuda, pa da i u zemljama regiona ima perspektivu u dopuni turističke ponude.
– Pre desetak godina krenuli smo u razvoj ove vrste turizma u Crnoj Gori, napravivši presek koji su to njegovi potencijali. Morali smo da napravimo razliku između turiste kao pacijenta i turiste koji je dobrog psihofizičkog stanja i želi samo da unapredi svoje zdravlje. Slovenija i Hrvatska su u ovom segmentu najviše odmakle od zemalja u regionu. U Hrvatskoj je posebno razvijen dentalni turizam, a u Sloveniji su dobro urađene privatizacije i novac je usmeren za razvoj termi i banjskog lečenja. Srbija ima veliki potencijal u banjama i trebalo bi da ga iskoristi. Koliko sam upoznat, jedan deo njih je prilagođen savremenim tržištima, ali je potrebno još investicija da bi bili konkurentni na tržištu. Mi u Crnoj Gori smo dosta vremena potrošili na zakonsku regulativu da bi mogli da realizujemo projekte i programe u ovoj oblasti. Nedostaje akreditacija ustanova koje se bave zdravstvenim turizmom da bi one bile promovisane na adekvatan način – navodi Stijepović.
Naš sagovornik napominje da je sada svest o zdravstvenom turizmu veća u odnosu na period od pre deset godina, da više nema „nevernih Toma” koji govore da u regionu nemamo adekvatnu medicinsku uslugu i da nam je javno zdravstvo na poslednjem mestu po evropskom skor indeksu.
– Kada govorimo o medicinskom turizmu, dominantne grane su estetska hirurgija, vantelesna oplodnja, ortopedija i stomatologija. Stomatološke usluge kod nas su 10 do 12 puta jeftinije nego u Zapadnoj Evropi. I ne treba zaboraviti da zdravstveni turizam produžava sezonu boravka na moru i da 365 dana može da se radi, a ne samo letnja tri meseca – dodaje Stijepović.
Dr Marina Delić, rukovodilac objekta „Vrmac”, koji se nalazi u crnogorskom Prčnju, pojasnila je ovom prilikom kako sada izgleda jedno od poznatih lečilišta u bivšoj Jugoslaviji.
– „Vrmac” je bio organizacioni deo Instituta za rehabilitaciju Beograd do 2019. godine, kada je kupljen i u potpunosti renoviran u hotel sa pet zvezdica „Blu Kotor Bej”. Na lekovitost ovog mikroklimata utiče sveži morski vazduh, koji se meša s ugodnim planinskim strujanjima, čisto more, izobilje sunčanih dana i bujna vegetacija. Tradicija Prčnja kao prirodnog lečilišta datira od 1920. godine, kada je odlukom kraljevske vlade proglašen za prirodno klimatsko lečilište. Prčanj je proslavio i slavni Njegoš, koji je baš ovo mesto izabrao za lečenje, a i danas je poznato po isceliteljskom i blagotvornom lečenju respiratornih bolesti, astme, bronhitisa i raznih alergija. Sada je ovde vrhunska zdravstvena ponuda iz domena fizikalne i rehabilitacione medicine, medicinskog velnesa i antiejdžing tretmana. Pruža se holistički pristup oporavka zdravlja – istakla je dr Delić.
A koliko je bitan velnes koncept u Srbiji?
Peđa Filipović, učitelj i kreator masaža u velnes konceptu, na ovom skupu je predstavio priču o formiranju velnes koncepta u Specijalnoj bolnici za rehabilitaciju „Banja Koviljača”, koja je pionir u zdravstvenom turizmu i gde je još 2005. godine uveden prvi velnes zdravstveni koncept u Srbiji.
– Više bismo morali da učimo o tome kako da „upakujemo” ono što radimo jer je marketing jako važan. Mislim da je neophodno i da više koristimo prirodne potencijale koje imamo. Posedujemo fantastične termalne vode koje ne koristimo. Toliko programa i za preventivu i za rehabilitaciju mogu da se rade u termalnim vodama. Mađarska, Slovenija i Hrvatska imaju odlične banjske kapacitete i znaju dobro da ih predstave i približe ljudima – smatra Filipović.

ANTRFILE
Ne može prvo da se sagradi vodenica, pa da se pita gde je reka

Dr Nebojša Kavarić, koordinator Komisije za zaštitu i unapređenje zdravlja u Podgorici, naglašava za naš list da zdravstveni turizam može potencijalno da bude veoma značajan izvor stabilnosti ukupne turističke privrede i da ima veliki značaj za javno zdravstvo.
 Razvoj turističkih kapaciteta mora da podrazumeva i izgradnju zdravstvenog turizma. To trenutno nije slučaj ni u Srbiji ni u Crnoj Gori. Ne može prvo da se sagradi vodenica, pa da se pita gde je reka. Pitanje je da li postoji dovoljno hotela koji nude u svojoj ponudi zdravstveni turizam, imaju li dovoljno opreme, da li postoje školovani kadrovi… Zdravstveni turisti lako mogu da pobegnu ako ne ispunjavate sve uslove koje oni žele da imaju, organizovan prevoz, čistoću i urednost, stručnjake koji govore njihov jezik… Zdravstveni turizam treba da traje cele godine, a ne samo da se vezuje za godišnji odmor u julu i avgustu. To je prilika i za javno zdravstvo da bude održivije. Zdravstvenog turistu dobijate teško i zadržavate ga teško. Ono što mislim da nije dobro ni u Srbiji ni u Crnoj Gori je zdravstvena zaštita turista. Turistima je potreban koncept zdravlja na letovanju i da im brzo i blizu bude pružena zdravstvena zaštita, da posle toga mogu nesmetano da nastave ostatak odmora – zaključio je dr Kavarić.

Muzej žrtava genocida osudio vožnju po grobnici u Jajincima
Muzej žrtava genocida danas je najoštrije osudio vožnju i turiranje putničkih vozila po masovnim grobnicama u Spomen-području „Jajinci”. Zbog toga što se ovakvi slučajevi ne dešavaju prvi put, Muzej žrtava genocida, imajući u vidu potrebu jačanja kulture sećanja, pozvao je sve građane da se savesno i odgovorno odnose prema mestima stradanja naših zajedničkih nedužnih predaka.
Stručnjaci Muzeja žrtava genocida uočili su da su tokom prethodnog vikenda nepoznati građani vozili i turirali svoja putnička vozila po masovnim grobnicama u Spomen - području „Jajinci”, a to, kako ocenjuju, nedolično ponašanje su najoštrije osudili.
Muzej poziva i Ministarstvo unutrašnjih poslova, Komunalnu miliciju, odgovarajuće sekretarijate grada Beograda, JP „Zelenilo - Beograd” i Zavod za zaštitu spomenika kulture Grada Beograda da bez odlaganja, a u skladu sa svojim nadležnostima i ovlašćenjima, identifikuju lica koja su se nedolično ponašala na masovnoj grobnici u okviru memorijalnog prostora nekadašnjeg stratišta u Jajincima.
Takođe, zahtevaju od nadležnih institucija da preduzmu sve neophodne aktivnosti kako se ovakvi nedopustivi vandalski i anticivilizacijski postupci više ne bi dešavali.
Iz Muzeja ukazuju na to da je na Spomen - području „Jajinci” tokom Drugog svetskog rata likvidirano više desetina hiljada ljudi, ali i da su brojni memorijalni prostori, nekadašnja gubilišta civila, vojni memorijali i mesta stradanja u ovo naše vreme postali prostor za vandalsko, antiicivilizacijsko i antidemokratsko ponašanje pojedinih neodgovornih građana.
Kako dodaju, neretko ih koriste za organizaciju javnih koncerata, vožnju kola, šetnju kućnih ljubimaca, bavljenje sportskim aktivnostima, ali i kao izletišta...
Memorijalni prostor nekadašnjeg stratišta u Jajincima predstavlja kulturno dobro i kao takav je zaštićen zakonom, ali je očigledno predmet naše višedecenijske nebrige, zajedničke nedovoljne odgovornosti i manjka svesti o neophodnosti negovanja kulture sećanja na sve nevino postradale u oružanim sukobima, ukazuje se u saopštenju Muzeja žrtava genocida.

„Panter” izmiče poteri
Potraga na za životinjom iz porodice divljih mačaka bez uspeha je okončana i juče, iako je „prečešljano” veliko područje na teritoriji opštine Apatin. U priči koja zaokuplja pažnju ne samo žitelja severne Bačke već i šire javnosti, prvi dan vikenda bio je posebno dramatičan, jer je Opština Apatin u subotu izdala saopštenje da je  crni panter uočen u neposrednoj blizini Banje Junaković. „Mole se građani da do daljnjeg ne idu u tom pravcu, kao i u pravcu prigrevačke šume, jer se radi o veoma opasnoj i nepredvidivoj divljoj životinji”, navedeno je između ostalog u saopštenju.
„Snimljena u okolini Banje Junaković sa udaljenosti od oko 150 metara. U pitanju je amaterski snimak načinjen sa veće udaljenosti, pa su konture nejasne. Na osnovu video-zapisa ne možemo tačno da odredimo o kojoj je životinji reč. Mi gotovo ništa ne znamo o njoj, moguće je da je u pitanju divlja mačka, ali ne znamo joj navike, kretanje, što sve otežava potragu” kaže za „Politiku” Nemanja Ivanović, pomoćnik pokrajinskog sekretara za poljoprivredu, zadužen za oblast inspekcijskih poslova, koji rukovodi akcijom hvatanja. Kako ističe, u subotu je podignut i dron sa termovizijskom kamerom koji je „skenirao” oblast površine oko 150 hektara, ali ništa nije uočeno. Traganje je naon nekoliko satio prekinuto zbog magle.
Osim nadležnih iz javnih preduzeća „Vojvodinašume”, „Vode Vojvodine” i policijskih službenika iz Apatina, na terenu se nalaze i veterinar i dvoje timaritelja iz Zoološkog vrta u Subotici, potvrdila nam je Sonja Mandić, direktorka palićkog Zoološkog vrta. Sa sobom imaju i pušku za uspavljivanje životinja. Ukoliko divlja mačka bude uhvaćena, u dogovoru sa nadležnim ministarstvom biće definisano gde će se za nju naći odgovarajući privremeni smeštaj.
Potraga za životinjom koja se u medijskim izveštajima naziva crnim panterom (tako je „oslovljena” i u saopštenju Opštine Apatin) i za koju se ne zna kako se našla na slobodi, traje već gotovo čitavu sedmicu. Prošle nedelje, njeno prisustvo policijskoj upravi u Apatinu prvi su prijavili meštani sela Deronje, a dan kasnije i žitelji naselja u okolini Sonte.
Rukovodstvo Šumskog gazdinstva „Sombor” je 10. novembra uputilo obaveštenje apatinskim mesnim zajednicama Svilojevo, Sonta, Kupusina, Prigrevica i Bogojevo, te udruženjima ribolovaca, pčelara i lovaca, Policijskoj stanici u Apatinu i nadležnom šumarsko-lovnom inspektoru, kojim ih informiše da je u atarima opštine Apatin uočen crni panter (leopard). Navedeno je da je reč o opasnom predatoru, zbog čega je na građane apelovano da vode računa o sebi i svojim bližnjima, a da u slučaju da uoče životinju to odmah prijave policijskoj stanici.
Palićki i beogradski zoološki vrtovi posredstvom evropske asocijacije zooloških vrtova uputili su pitanje vrtovima u regionu da li im nedostaje neka od divljih životinja, ali su od svih dobili odričan odgovor.
Prisustvo divlje zveri na poljima severne Bačke izazvalo je, kako se i moglo pretpostaviti, gomilu komentara, među njima i mnogih šaljivih, ali i onih koji su se trudili da argumentovano objasne kako nije reč o crnom panteru, već o nekoj drugoj životinji iz porodice divljih mačaka. Mnogi su se prisetili i da je pre oko od godinu dana u pograničnom mađarskom selu Kiškunhalaš uočen crni panter koji je, kako se tada tvrdilo, pobegao iz zatočeništva. Policija je intenzivno tragala za njim, ali životinja nije uhvaćena. Međutim, stručnjaci kažu da gotovo ne postoji mogućnost da je reč o istoj životinji, odnosno da je nemoguće da se proteklih godinu dana neopaženo kretala ovim prostorom.
</div>
<div id="vreme">
Danas tokom dana pretežno sunčano i toplo, najviša dnevna do 18 stepeni
U Srbiji ujutru ponegde magla ili niska oblačnost, tokom dana pretežno sunčano i toplo, a uveče i tokom noći ka utorku prolazno naoblačenje na severu, ponegde sa slabom kišom.
Vetar slab i umeren, u donjem Podunavlju i Pomoravlju povremeno jak, istočni i jugoistočni. Najniža temperatura od 0 do 8, a najviša dnevna od 13 do 18 stepeni, saopštio je Republički hidrometerološki zavod.
U Beogradi pretežno sunčano i toplo. Vetar slab i umeren, istočni i jugoistočni.
Najniža temperatura od 5 do 8, a najviša dnevna oko 16 stepeni.
U toku noći prolazno naoblačenje na širem području grada, uz mogućnost kratkotrajne kiše.
U Srbiji u utorak ujutro ponegde magla i niska oblačnost, a tokom dana malo do umereno oblačno i suvo sa sunčanim intervalima.
U sredu na severu i zapadu Srbije, a od četvrtka do kraja perioda, 20. novembra, i u ostalim krajevima, umereno do potpuno oblačno sa čestom pojavom kiše, a na visokim planinama i sa susnežicom i snegom, preneo je Tanjug.
Temperatura u utorak i sredu bez bitnije promene, a od četvrtka u osetnom padu.
</div>
<div id="politika">
Haradinaj sumnja da Aljbin Kurti ima scenario da podeli Kosovo
Predsednik Alijanse za budućnost Kosova Ramuš Haradinaj navodi da je Kurtijev neuspeh u tome što nije dobio podršku bezbednosnih saveznika, blagoslov Amerike.
"Jednostranim akcijama Kurti ugrožava i KBS i jurisdikciju Kosova, oštetio je državu Kosovo", rekao je Haradinaj na RTV Dukađini, prenosi Kosovo onlajn.
Haradinaj kaže da se bezbednosna pitanja se ne rešavaju sama od sebe i da su Kurti i njegova vlada morali da zatraže pomoć SAD.
"Akcija ide u drugom pravcu, ka ugrožavanju dela zemlje. Sumnje su sada da li Kurti ima scenario da podeli Kosovo, to liči na scenario za podelu Kosova“, dodao je Haradinaj.
Na pitanje zašto veruje da Kurti cilja na podelu Kosova, Haradinaj je naglasio da od dolaska Kurtija na vlast nedostaje "meka moć".
Prema njegovim rečima, Kurti ide na ono što je sila zakona.
"Nekada davno u Štrpcu i drugim mestima su bile barikade, bilo je protesta, incidenata, nasilja, bila je dugoročna politika Amerike ali i EU da se ti ljudi integrišu. Prošlo je više od 10 godina otkako je počeo proces integracije ljudi sa severa, tamošnjih profesionalaca, davanje izgovora je neka vrsta izdaje za Kosovo, a posebno za dugoročna ulaganja. Svaka akcija koja se desila na severu bila je velika investicija i Amerikanaca, i rezultat velike dinamike da se situacija dovede u stanje u Gračanici i Štrpcu", rekao je Haradinaj.
On je naveo da od dolaska Kurtija na vlast nedostaje ta meka moć, kako se odnositi prema Srbima.
On je kazao i da su Kurti i ministar unutrašnjih poslova Dželjalj Svečlja nezreli za situacije na severu i nespremni da se suoče sa takvim situacijama, prenosi Reporteri.
"Kurti ne razume, ne zna, ne zna značaj teme, on je nezreo u ovim situacijama. Tako i Svečlja, oni su nezreli", rekao je Haradinaj.
Govoreći o registarskim tablicama, on je rekao da taj problem mogu da reše samo Sjedinjene Američke Države, kao i da bi umesto odlaska Besnika Bisljimija u Brisel, Kurti trebalo da pozove EU i kaže im da prihvata njihov predlog u vezi tablica.
"NI Lajčak ni Borelj ne mogu da reše ovaj problem već SAD", rekao je on.

Vjosa Osmani raspisala izbore za 18. decembar
PRIŠTINA – Predsednica privremenih prištinskih institucija Vjosa Osmani raspisala je danas vanredne izbore za gradonačelnike opština na severu Kosova i Metohije za 18. decembar.

Izbori će biti održani u opštinama Severna Mitrovica, Zubin Potok, Leposavić i Zvečan.

Odluka je doneta nakon završetka konsultacija sa predstavnicima političkih partija i Centralne izborne komisije, prenosi Ljajmi.

Osmani je najavila da će se obratiti međunarodnoj zajednici sa zahtevom za praćenje izbora i za što veće međunarodno učešće u izbornom procesu, prenosi Tanjug.

Navela je i da će bezbednosne institucije preduzeti sve mere „da se građani, bez obzira na nacionalnu pripadnost, osećaju zaštićeno, bezbedno i da mogu da ostvare ustavna prava”.

Na konsultacijama sa Osmanijevom nisu bili predstavnici Alijanse za budućnost Kosova i Srpske liste, dok su sastanku prisustvovali predsednik Partije kosovskih Srba Aleksandar Jablanović i predsednik Progresivno-demokratske stranke Nenad Rašić.

Borelj: Sastanak Beograda i Prištine na najvišem nivou ako bude napretka
Šef diplomatije EU Žozep Borelj izjavio je danas u Briselu da je spreman da zakaže sastanak Beograda i Prištine na najvišem nivou, „ako pregovarači naprave napredak ka praktičnom rešenju o registarskim tablicama pre roka 21. novembra”.
Borelj je najavio da „šefovi pregovarači počinju da rade na sledećim koracima ovde u Briselu već večeras”.
„Kosovska strana dolazi večeras. Spreman sam da zakažem liderski sastanak ako pregovarači postignu napredak ka praktičnom rešenju o registarskim tablicama pre roka 21. novembra”, kazao je Borelj novinarima posle sastanka ministara spoljnih poslova EU u Briselu na kojem je, pored ostalog, šefove evropskih diplomatija izvestio o razgovorima sa predsednikom Srbije Aleksandrom Vučićem i premijerom privremenih prištinskih institucija Aljbinom Kurtijem, koje je nedavno imao na marginama Pariskog mirovnog foruma.
On je dodao da 21. novembar ne sme da se dočeka bez dogovora „ili ćemo biti na ivici veoma opasne situacije”.
Vlasti privremenih prištinskih institucija su odredile 21. novembar kao datum posle kojeg će početi da kažnjavaju vozače na severu KiM koji poseduju KM registarske oznake.
Govoreći o njegovim razgovorima u Parizu sa predsednikom Vučićem i Aljbinom Kurtijem, Borelj je poručio da moraju da se smire tenzije koje su „izlišne i neproduktivne”.
„Ova tenzija dostiže veoma, veoma opasan nivo i moram da kažem da smo součeni sa najozbiljnijom i najopasnijom krizom od 2013. godine. Obe strane treba hitno da pokažu spremnost da rade na smanjenju tenzija. Neprihvatljivo je za bilo koju stranu da narušava ili ignoriše obaveze preuzete dijalogom”, naglasio je Borelj, prenosi Tanjug.
On tvrdi da je povlačenje Srba iz privremenih prištinskih institucija, sudstva i policije, kreiralo vakum na severu KiM i da u tom vakumu, kako je rekao, ''može da se desi najgore”.
Borelj je dodao da iz tih razloga traži da „obe strane pokažu više fleksibilnosti”.
On je izneo i nekoliko detalja o predlogu o kojem se razgovaralo u Parizu.
„Mi smo predstavili predlog i ja zahvaljujem Nemačkoj i Francuskoj na velikoj podršci oko ovog predloga. Kosovski Srbi moraju da se vrate u institucije. Kosovske vlasti moraju da pokažu fleksibilnost o registarskim tablicama i da rade na dogovoru za Zajednicu srpskih opština bez odlaganja. Za partnerima koji hoće evropsku budućnost, mi očekujemo evropsko ponašanje. Očekujemo volju da se nađe evropsko rešenje. To je osnovni preduslov. Obe strane se sada nalaze na raskrsinici i moraju da reše kojim će putem krenuti, prema Uniji ili prema prošlosti”, kaže Borelj.
On je naglasio da je taj predlog „u suštini njegov” i specijalnog izaslanika EU za dijalog Miroslava Lajčaka, i da je predlog dobio podršku Berlina i Pariza.
To je, kako je dodao, evropski predlog čiji je cilj da se izađe iz sadašnje logike upravljanja krizom.
„U poslednje dve, tri godine sve vreme radim na upravljanju krizom. To nije način za rešavanje problema. Treba da idemo ka strukturnom pristupu, da otvorimo značajna pitanja i da predupredimo krizu. To treba da bude korak napred i novi pristup. Što se tiče reakcija obe strane, ne mogu da kažem da su se složili, ali nisu odbacili predlog i to je već nešto. Ovu krizu moramo da rešimo pre iduće nedelje. Moramo da izbegnemo veliki sukob, sada kada nema policije na severu Kosova moramo da prevaziđemo ovaj veoma opasan trenutak, a onda bi mogli da pogledamo na problem drugim očima. Ne preko krize, nego preko strukturnog rešenja. Mislim da je to moguće”, kaže Borelj.
Šef diplomatije EU je naglasio da treba da se sprovede ono što je ranije potpisano, ističući da nema smisla raditi na novom sporazumu ako prethodni nisu primenjeni.
Borelj je izrazio svoju zabrinutost i zabrinutost ministara EU za situaciju u regionu Zapadnog Balkana gde se, kako je rekao, „nazire nekoliko kriza”.
Kao odgovor, EU pojačava svoj angažman „zato što je Zapadni Balkan naš geopolitički prioritet”, naveo je Borelj.

Osmani: Vanredni izbori za predsednike četiri opštine na severu KiM 11. ili 18. decembra
PRIŠTINA – Predsednica privremenih institucija u Prištini Vjosa Osmani saopštila je da bi vanredni lokalni izbori u četiri srpske opštine na severu Kosova i Metohije mogli da budu održani 18. decembra.
Osmani je, nakon sastanka sa predstavnicima političkih stranaka, rekla novinarima da je taj datum dogovoren u razgovoru sa njima.
„Zatražila sam mišljenje od svih partija koje su bile prisutne i predložila 18. decembar, ili 11. decembar kao drugu opciju”, prenela je ona.
Osmani je kazala da će po svoj prilici izbori biti održani 18. decembra.
Odluka o raspisivanju izbora biće doneta najkasnije do sutra ujutru.
Na sastanku nisu bili predstavnici Srpske liste, ali su, prema objavljenoj fotografiji, sastanku sa Osmani prisustvovali predsednik Partije kosovskih Srba Aleksandar Jablanović i predsednik Progresivno-demokratske stranke Nenad Rašić.
Sastanku nisu prisustvovali ni predstavnici Alijanse za budućnost Kosova, što su ranije i najavili, javlja Tanjug.
Osmani je podsetila da prema izbornom zakonu i odluci tzv. Ustavnog suda u Prištini, aktuelna situacija zahteva raspisivanje vanrednih izbora na severu KiM.
Ona je, kako prenose prištinski mediji, najavila da će tražiti da međunarodni posmatrači prate izbore na severu KiM, a od bezbednosnih institucija „preduzimanje svih mera da građani da mogu bezbedno da predaju svoj glas”.
Sastanak je usledio nakon što su gradonačelnici četiri srpske opštine na severu KiM podneli ostavke zbog odluke Prištine o registarskim tablicama.

Ambasadorka Nemačke: Neophodna puna primena Briselskog sporazuma
Ambasadorka Nemačke u Srbiji Anke Konrad izjavila je danas da je neophodna „puna primena Briselskog sporazuma i dogovora koje su postigle dve strane u dijalogu između Beograda i Prištine”.
Ona je danas u razgovoru sa ministrom spoljnih poslova Srbije Ivicom Dačićem istakla podršku Nemačke u procesu ubrzanja evropskih integracija Srbije.
Ambasadorka Konrad je ukazala da je Nemačka spremna da nastavi intenzivan politički dijalog i unapređivanje međusobnog poverenja sa Srbijom.
Ministar i ambasadorka su ocenili da su bilateralni odnosi veoma dobri i izuzetno razvijeni u svim oblastima, posebno u sferi ekonomije, prenosi Beta.
Dačić je podvukao da se u protekloj godini ukupna trgovinska razmena roba i usluge približila cifri od osam milijardi evra, što je veliki razlog za zadovoljstvo, navodi se u saopštenju Ministarstva spoljnih poslova Srbije.

Zašto nema političkog konsenzusa o Kosmetu
Postoji li šansa da se čitava politička scena u Srbiji ujedini u vezi s bilo kojom temom čak i kada je na dnevnom redu položaj Kosova i Metohije? Čak i političke stranke koje u prvi plan stavljaju status južne srpske pokrajine imaju toliko različite ideje i stavove da ih je teško staviti u jedinstven politički front. Hrvatska, Mađarska i Albanija samo su neki od primera kada su političke partije i pokreti svoje ideološke razlike i netrpljivosti lidera stavile na stranu da bi se homogenizovale i izborile za državotvorne ciljeve. Dok naše komšije imaju, legitimno, svoje državotvorne ciljeve i, bez obzira na to koja je politička opcija, ne skreću s nacionalne staze, u Srbiji je situacija ipak složenija.
Vlast i opozicija se razlikuju po svim temama, kao da Srbija ima široku lepezu mogućnosti kada je odbrana KiM u pitanju. Za građanski deo opozicije sigurno bi kao nacionalistički i tvrdo desničarsko zvučalo saopštenje koje nije izvučeno iz programa Dveri, Nove demokratske stranke Srbije, a koje se poziva na Rezoluciju 1244. „Obavezaćemo buduću vladu da odmah podnese program konkretnih mera Savetu bezbednosti UN kojim bi se omogućila dosledna primena Rezolucije 1244 o Kosovu, očuvao teritorijalni integritet i suverenitet Srbije, garantovala prava na miran i siguran život svim stanovnicima Kosova i podstakla njegova integracija u nove demokratske institucije zemlje.” Ovo je, inače, rečenica iz programa Demokratske opozicije Srbije iz 2000. godine, a odnosi se na jedan od deset akata koje je parlament trebalo da usvoji prvog radnog dana nakon pobede DOS-a na izborima u septembru iste godine.
Ispostavilo se da, po dolasku na vlast, DOS ovo obećanje u praksi nije mogao da ispuni. Posle više od dve decenije krug je zatvoren. Oni koji su bili opozicija pre 24. septembra 2000. godine danas su ponovo u istoj poziciji, baš kao što su na vlasti ljudi koji su i tada to bili. Samo sada neki političari s ramena otresu kosovsku prašinu i fokusiraju se na nekim drugim temama. Očuvanje teritorijalnog suvereniteta i integriteta i primena Rezolucije 1244 samo su teme za skupštinsku govornicu i televizijske emisije.
Da li je moguće da dođe do nacionalnog konsenzusa? Teoretski da, praktično ne. Šef poslaničkog kluba Srpske napredne stranke Milenko Jovanov nije optimista po ovom pitanju. Za „Politiku” kaže da je previše politikantstva i želje da se na toj teškoj i složenoj temi dobiju laki politički poeni, pa se predlažu rešenja koja lepo zvuče, ali ih je, u ovom trenutku, nemoguće ostvariti. „I to znaju i oni koji ta rešenja predlažu. Što je najgore, u takvom ponašanju prednjače oni zbog kojih se Srbija i nalazi u problemu kada je KiM u pitanju. S druge strane, Kurti je za drugi deo političke scene, javnosti i medija apsolutni heroj i intelektualac, koji će da sruši predsednika Vučića. Ostrašćeni mržnjom prema predsedniku Vučiću, oni potpuno zanemaruju štetu koju Kurti pravi i Srbiji i Srbima na KiM i faktički navijaju da napravi što veću štetu, jer će onda Vučiću biti teže. Tako da u tim okolnostima, opet kažem nažalost, ne vidim da se možemo dogovoriti oko politike koja bi bila čvrsta, argumentovana i realna”, ističe Jovanov.
S njim se slaže i lider Jedinstvene Srbije, koalicionog partnera SPS-a, Dragan Marković Palma, koji navodi da je utopija političko objedinjavanje na temu Kosmeta. Za naš list kaže da je davno poznato da kosovska priča ne može da poveže vlast i opoziciju. „Opozicija hoće da profitira na bilo kojem problemu u Srbiji, što je legitimno, ali smatramo da je Kosovo i Metohija važnije od bilo koje druge teme. Mi se, nažalost, razlikujemo od nekih drugih država. Umesto da smo jedinstveni oko nacionalnih pitanja, opozicija radi drugačije. Građanima Srbije ovakva opozicija ne može da pomogne jer je ogroman problem na Kosmetu i takvih problema nije bilo u novijoj istoriji, sigurno u poslednjih 20 godina. Koliko je njima stalo do te teme, najbolje svedoči to što na poslednjoj skupštinskoj sednici posvećenoj rebalansu budžeta niko od poslanika opozicije nije spomenuo Kosovo i Metohiju”, kaže Dragan Marković Palma.
A šta na sve to kaže opozicija? Lider Nove demokratske stranke Srbije Miloš Jovanović kaže da bi pitanje Kosova i Metohije svakako moralo da ujedini srpsku političku scenu i srpski narod u celini. Za „Politiku” naglašava da je činjenica, međutim, da to još nije slučaj. „Mi smo još uvek, zbog nesrećnih i poraznih eksperimenata iz dvadesetog veka – Jugoslavije i komunizma – jedno ideološki dezorijentisano društvo s raspolućenom i nedoraslom elitom. I zato je rad na istorijskom pomirenju i identitetskom utemeljenju jedan od najvažnijih, temeljnih prioriteta. Ali i nezavisno od toga, pitanje KiM bi moralo da nas ujedini jer bi svaka predaja naše južne pokrajine predstavljala samoubistvo Srbije. Prvo, jer bi bilo koji vid predaje predstavljao negaciju srpskog nacionalnog bića kao i srpske istorije i kulture. Drugo, jer bi se predajom KiM nužno nastavio proces dezintegracije srpskog prostora koji bi se produžio ukidanjem Republike Srpske, a zatim i daljim rastakanjem sadašnje centralne Srbije. Zato smo osuđeni na borbu za našu južnu pokrajinu, i to koliko god ona bude trajala, s krajnjim ciljem njene postupne, ali konačne reintegracije”, navodi Jovanović.
Politički analitičar Dragomir Anđelković kaže da je političko objedinjavanje po ovom pitanju malo verovatno i za naš list kaže da sve partije bilo da su u vlasti ili opoziciji moraju da rade u skladu s Ustavom Srbije. „To je glavna tačka i ako neko hoće da promeni politiku, mora da promeni najveći pravni akt. Sve političke elite od 2007. godine vode politiku koja često nije u sladu s nacionalnim interesima. Čitav briselski proces u kome je vlast učestvovala pokazao se negativan po nas. Dali smo jednostrano niz ustupaka, a zauzvrat nismo na kosovskom terenu bilo šta dobili i niko iz opozicije to nije ozbiljnije kritikovao, pa što bi se oko bilo čega objedinjavali”, kaže Dragomir Anđelković.
Utisak je da je poslednja nada u mogućnost da će vlast i opozicija uspeti da nađu zajednički jezik barem po pitanju Kosova i Metohije, a naročito za naš narod od Štrpca do Leposavića, i da su svi spremni da zarad interesa Srba na KiM, ali i države Srbije, pokažu jedinstvo, otišla s posebnom skupštinskom sednicom koja je bila posvećena Kosmetu. Gotovo niko nije ni pokušao da ostavi po strani sve svoje razlike i obračune. Umesto dogovora, opozicija je temu Kosova koristila isključivo u cilju političkog profita i nadmetanja.
Kakav će biti ishod sednice moglo se pretpostaviti kada se pre nekoliko meseci predsednik republike Aleksandar Vučić založio da na političkoj sceni Srbije u narednom periodu nikne nova politička formacija – „srpski blok”. To ne bi trebalo da bude stranka, ni koalicija, već bi predstavljao konsenzus o najvažnijim nacionalnim pitanjima. „Srpski blok”, koji je Vučić najavio kao blok pristojnosti i normalnosti, trebalo bi, kako je sam istakao, da čine oni koji nisu ni za Istok, ni za Zapad.
„Svi imaju svoje političke stranke, jedni su za jedne, drugi za druge, zato je važno da se formiraju pokreti u centru, koji su za Srbiju i vole ovu zemlju više od svega. Ta borba neće biti laka zato što se svi oni zajedno bore protiv nezavisnosti Srbije, svi ti ljudi u našoj zemlji. Svi ti ljudi, političari, partije bore se direktno protiv interesa Srbije, zato će biti važno da formiramo blok pristojnosti i formalnosti, srpski blok koji će da se suprotstavi i jednima i drugima”, rekao je Vučić. Međutim, po svoj prilici, pružena ruka vlasti opoziciji može da ostane u vazduhu.
Zelenović: Strateški dogovor sa Zapadom umesto kvazijedinstva
A nosilac izborne liste „Moramo” Nebojša Zelenović na pitanje o mogućnosti homogenizacije srpske političke scene u pogledu KiM, odgovara: „Bože, nisam čuo za homogenizaciju od devedesetih godina. Ta homogenizacija pod Miloševićem je dovela do iseljenja 250.000 Srba iz Hrvatske i do kapitulacije na KiM 1999. godine, dok je promotor tog kvazijedinstva umro kao sužanj, dok mu je suđeno za ratne zločine. Ne preporučujem sadašnjim vlastima da idu tim putem.” Kaže da je Srbiji potrebna strateška, diplomatska inicijativa i da treba da izađemo sa svojom vizijom zapadnog Balkana kao stabilnog i prosperitetnog regiona u narednih sto godina. Navodi da će strateški dogovor sa Zapadom otvoriti prostor da postanemo deo nove tehnološke revolucije, koja se temelji na prestanku korišćenja fosilnih goriva, na obnovljivim izvorima energije i koja će omogućiti stabilan rast privrede, blagostanje ljudi i sprečiti globalno zagrevanje. „Dakle, ne treba nama nikakva homogenizacija, već odluka građana da započnemo normalan život”, zaključuje Nebojša Zelenović.Antrfile
Obradović: Potrebna nova pregovaračka platforma
Lider Dveri Boško Obradović smatra pak da je tema odbrane i očuvanja Kosova i Metohije u sastavu Srbije nadstranačka i najvažnije srpsko nacionalno i državno pitanje danas. Za „Politiku” kaže da to sve na političkoj sceni obavezuje da oko ove teme hitno mora da se postigne nacionalno jedinstvo i konsenzus šta nam je dalje činiti. „Nas pet patriotskih opozicionih parlamentarnih stranaka (Dveri, Zavetnici, Novi DSS, POKS i Narodna stranka) već smo stali zajednički iza Deklaracije o reintegraciji Kosova i Metohije u puni ustavno-pravni poredak države Srbije. Otvoreni smo za komunikaciju i dogovor sa svim drugim političkim akterima iz vlasti i opozicije u ovom pravcu. Poslanička grupa Srpski pokret Dveri – Patriotski blok baš iz ovog razloga je predložila vanrednu sednicu skupštinskog Odbora za KiM, kao i posebnu sednicu Narodne skupštine na temu aktuelne krize u južnoj srpskoj pokrajini. Narodna skupština nakon javne rasprave treba da donese novu pregovaračku platformu koja bi obavezivala kako sadašnju, tako i buduće vlasti. Jedina ispravna i na Ustavu utemeljena platforma može biti reintegracija Kosova i Metohije u okvire države Srbije”, zaključuje Obradović.

Borelj: Beograd i Priština na ivici nove krize, tražiti rešenja
BRISEL - Visoki predstavnik EU Žozep Borelj izjavio je jutros da su Beograd i Priština „na ivici nove krize” i poručio da se mora izaći iz krizne logike i okrenuti se traženju rešenja.
Borelj je, pred početak sastanka ministara za spoljne poslove EU u Briselu, podsetio da se 11. novembra sastao sa predsednikom Srbije Aleksandrom Vučićem i premijerom privremenih prištinskih institucija Aljbinom Kurtijem u Parizu i naveo da je tamo „prezentovan predlog o kojem treba da se razgovara kao dobrom načinu da se izađe iz ove situacije”.
Borelj je pozvao obe strane da ispune svoje obaveze i primene dogovore potpisane pre više godina, prenosi Tanjug.

Pojas boršča na Balkanu
Počelo je, gde bi drugde nego na Kosovu. Iako su se Rusi iznenađujuće povukli sa prištinskog aerodroma „Slatina” prepuštajući teritoriju snagama NATO-a, Srbija je ubrzo u Moskvi identifikovala saveznika u odbrani svog suvereniteta i teritorijalnog integriteta.
Spisak gestova zahvalnosti je poduži, od prodaje „NIS-a” i euforije oko gradnje (zaboravljenog) „Južnog toka” preko sporazuma o strateškom partnerstvu do nepridruživanja raznim rezolucijama UN, EU ili OEBS-a koje se tiču Abhazije i Južne Osetije, kasnije i Krima.
Moskva je, vešto se oslanjajući na istoriju, kulturu, veru i „meku moć”, uz malo investicija počela da ostvaruje nesrazmerno veliki uticaj. „Branitelji Kosova” dočekani su širom otvorenih ruku. U zanosu bratstva zaboravljalo se ponašanje Rusije prema Srbiji kroz istoriju pa je proglašavano vekovno prijateljstvo.
Zapadni Balkan je još jednom pretvoren u poligon borbe za interese velikih sila od kojih su neki uticaji – liberalnog Zapada – nominalno dobrodošli, dok su drugi – autoritarnog Istoka – formalno nepoželjni.
Ovdašnja vlast, egzistenicijalno upućena na Zapad, prihvatila je kurs koji je Srbiju gurao u naručje Kremlja, gde sede mnogo darovitiji stratezi i diplomate od naših. Oni dobro znaju da bez emocija definišu ruske interese i da ih plasiraju kroz formulu odbrane Kosova, panslovenstva i panpravoslavlja. U igru protiv „dekadentnih vrednosti” Zapada, što uključuje i ljudska prava, uključena je i Srpska pravoslavna crkva.
Tako smo dogurali dotle da doskorašnji ministar izjavi da će Srbiji biti bolje da što pre prihvati da joj u EU nije mesto – što je poznata retorika Kremlja koji Uniju predstavlja kao promašen projekat nudeći alternativu na Istoku.
Većina građana Srbije – koji nisu obavezni da poznaju istoriju ili geostrategiju – počeli su da slave vlast Vladimira Putina, da ga doživljava kao sveca spasitelja srpskog Jerusalima. Istraživanja govore da je 70 odsto građana protiv sankcija Rusiji.
Ne čudi. Razni tabloidi godinama šire narativ o „zaverama” sa Zapada i planu NATO-a da „uništi” Srbiju, da bi posle agresije na Ukrajinu postali moćan medijski saveznik Moskve. Jedna televizija sa nacionalnom frekvencijom ostvarila je bum u rejtingu emisijom koja je destilisana ruska propaganda.
I šta sada? U ambijentu novih hladnoratovskih podela od Srbije se zahteva da se odluči. Posle decenija politika dve, tri, četiri stolice nije lako. Srbija je racionalno pokušavala da ostvari svoje interese na raznim geografskim širinama i dužinama, ali to više nije moguće u meri kao do sada.
Pridruživanje sankcijama, koje Zapad očekuje od Beograda, ima sasvim drugu dimenziju od one koju joj pripisuju ovdašnji putinofili. To je gest solidarnosti, potvrda da Srbija nastavlja da brani principe međunarodnog prava.
To što je isto to međunarodno pravo bilo brutalno prekršeno agresijom 1999, dodatno obavezuje Srbiju da osudi rusku agresiju i aneksiju četiri ukrajinske oblasti. To što je Putin, uvezujući Kosovo i Donbas u isti paket, pokazao spremnost da prizna Kosovo, ukoliko se prizna secesionizam koji je organizovao na istoku Ukrajine, trebalo bi da nam bude nauk – ali mnogima koji su zaslepljeni emocijama nije.
Politički blok koji je spreman da predsednika optuži sa izdaju ukoliko promeni stav oko sankcija mogao bi da se pita zašto Rusi ne pomognu srpskoj braći koja se nalaze na raspeću? Zašto Moskva, gde uporno ponavljaju da nemaju ništa protiv ulaska Srbije u EU, ne pokaže minimum razumevanja?
Kaznene mere Srbije bile bi bleda slika sankcija Nemačke. Pošto su stvarni efekti minimalni, u Kremlju bi mogli da kažu: razumemo pod kakvim ste pritiskom Zapada, proglasite te sankcije, a mi vam nećemo zameriti. Ali ne kažu.
Iako prezauzeta na ukrajinskom frontu, Rusija ne odustaje od namere da politički eksploatiše region zemalja koje su u znatnoj meri nekonsolidovane, nedovršene demokratije. Opstrukcija se više ne tiče samo NATO-a – možda i zato što su samo Srbija i BiH van – već i podrivanja članstva u EU istim metodama koje se koriste za slabljenje EU iznutra: finansijskom i drugom podrškom kleronacionalističkim i desnim formacijama.
Moskva pokazuje da želi da utiče na politiku Srbije, da ostvaruje svoje interese na zapadnom Balkanu kao svom „pojasu boršča”. Zato nas, poput omiljenog Putinovog ideologa Aleksandra Dugina, omamljuju porukama da je „središte sveta u Srbiji” .
Kremlju najviše odgovara status kvo na Kosovu jer je to regrutni centar destabilizacije. Tako je i sa Bosnom i Hercegovinom koju paralizuje politika Putinovog saveznika, Milorada Dodika. Tako je bilo u Crnoj Gori ili Severnoj Makedoniji.
Srbija je ne samo pod snažnim pritiscima Zapada već i Rusije – samo se o prvim glasno govori, dok se drugi zataškavaju i kriju kako se ne bi uznemiravali oni koji su nedavno slavili Putinov rođendan, a portrete ruskog predsednika šetali po litijama u Beogradu. Evropskom strpljenju dolazi kraj, a evropski političari, prvenstveno zbog sopstvenih građana, ne žele da u nedogled tolerišu prkos koji pokazujemo prema celokupnoj situaciji u kojoj se svet nalazi.
Zavođenje sankcija Rusiji nije antiruski čin. To je prvorazredan politički gest. I nije zaokret, kako se često čuje u optužbama na račun predsednika. Nema zaokreta. Radi se samo o povratku na geostrateški put koji je Srbija davno odabrala: ka Evropskoj uniji. Ka Zapadu.
To što je na tom putu bilo previše „vrludanja”, kako priznaje predsednik, to što se Srbija Istoku približila u meri koja ne dolikuje zemlji kandidatu za članstvo u EU, i to što je Moskva pokazala na šta bi sve bila spremna zarad svog interesa (priznanje Kosova), moralo bi da bude ozbiljna lekcija vlastima u Beogradu pred kojima je titanski zadatak da objasne da je spuštanje proruske euforije u dugoročnom interesu ove zemlje. Neće prosperitet i zaposlenost doneti ruske, već zapadne firme.

Rusiji preti raspad ako izgubi rat
Nakon što je ministar odbrane Sergej Šojgu naredio povlačenje ruske vojske iz Hersona, jasno je da taj grad neće biti ni poprište „bitke svih bitaka”, ni „drugi Staljingrad”, kako je nedeljama najavljivano. Ukrajinci su već povratili trećinu Hersonske oblasti, a ukoliko ovladaju ovim područjem, to će po Rusiju biti veoma opasno jer će i odbrana Krima biti mnogo teža – kaže u razgovoru za naš list dr Aleksandar Životić, profesor na Katedri za istoriju Jugoslavije Filozofskog fakulteta u Beogradu. Prema njegovim rečima, ruskoj strani sada ostaje da utvrdi levu obalu Dnjepra, kao što utvrđuje i prilaze Mariupolju i Melitopolju, i da se pred početak zime spremi za neku vrstu aktivne odbrane, to jest za zaštitu dosegnutih ciljeva.
Nasuprot onima koji su zloslutili bitku epskih razmera za Herson, vi ste predviđali da na ukrajinskom ratištu predstoji period relativnog zatišja. Na čemu ste zasnovali takvu procenu?
Naprosto klimatski i prirodni faktori diktiraju dinamiku ratovanja. Konfiguracija terena na istočnim vojištima je takva da raskvašeno tlo posle obilnih kiša postaje teško prohodno za vojnu tehniku i oklopne jedinice. Na jugu, u primorskom delu Hersonske oblasti, zemljište je peskovito i klima je drugačija, pa su i u ovo doba godine bile moguće zamašnije operacije, tim pre što je jesen kasnila. Međutim, i tamo polako staje ofanziva ukrajinskih snaga. Sada se ograničavaju na udare po saobraćajnoj infrastrukturi, po putevima i mostovima. Pri tome je ruska strana u stalnom riziku da bi uski koridor od Mariupolja do Hersona nekim brzim prodorom mogao da bude presečen na više mesta. U perspektivi, očekujem da će se ključni događaji na vojnom planu odvijati na istoku Ukrajine, možda i u delu Zaporoške oblasti. U oblasti Donjecka, gde se aktivno ratuje već osam i po meseci, ruska strana je postigla minimalan napredak. Ono što je postignuto u Luganskoj oblasti anulirano je ukrajinskom kontraofanzivom. Tako da se, prema sadašnjem stanju stvari, na frontovima ne nazire brzi kraj rata.
U prvim danima specijalne vojne operacije činilo se da će se sve završiti brzo, „nokautom u prvoj rundi”
Iskustva savremenih sukoba poučavaju da vojne intervencije moraju da se okončaju za sedam do 15 dana. Ukoliko se to ne dogodi – zaglibili ste se. Upravo se to desilo Rusiji. Potcenjen je odbrambeni potencijal Ukrajine i prenebregnuta je činjenica da je njena vojska, uz materijalnu i savetodavnu pomoć Zapada, znatno ojačala u poslednjih osam godina. Svi njihovi vodeći oficiri su mlađi ljudi, završili su vojne škole na Zapadu, a pri tome im je ruska vojna doktrina dobro poznata. Uz to, kalili su se u osmogodišnjim sukobima u Donjeckoj i Luganskoj oblasti. Osim što su ovladavale sve savremenijim naoružanjem, ukrajinske snage su u tranšama od po 10.000 vojnika upućivane na šestonedeljnu intenzivnu obuku u Poljsku i Veliku Britaniju. I nisu odlazile samo određene specijalnosti već čitave jedinice ranga bataljona – od komandanata do kuvara. U uslovima rata visok nivo obučenosti i opremljenosti nadograđen je obilatom obaveštajnom podrškom. Zapad ukrajinskoj vojsci asistira svim svojim kapacitetima za elektronsko izviđanje, od satelita preko specijalizovanih aviona do bespilotnih letelica, što omogućava dobijanje informacija u realnom vremenu. Koliko je to značajno, pokazao je uspeh kontraofanzive pokrenute krajem avgusta. Još jedna bitna stvar se ne sme smetnuti s uma: Ukrajinci se bore kod kuće, što njihovim trupama uliva dodatnu snagu i motivisanost. Postojala je ta pouka i u srpskoj vojnoj doktrini pre više od sto godina: „Jedan koji hoće vredi više od trojice koji moraju.”
U dobrom delu ovdašnje javnosti preovladava utisak da je Rusija na Ukrajinu podigla samo „mali prst” i da će se njena vojna nadmoć tek pokazati?
Činjenice govore drugačije, da ne kažem suprotno. Do mobilizacije proglašene 21. septembra Rusija je upotrebila sve što je mogla, kada je reč o kopnenoj komponenti oružanih snaga. Nema nijedne jedinice kopnene vojske, oklopne ili moto-streljačke brigade iz koje bataljonske grupe nisu angažovane na ukrajinskom ratištu. Tu mislim i na kopnenu komponentu mornarice, mornaričku pešadiju i vazdušno-desantne jedinice, Uz to, veliki deo tzv. strategijske avijacije koristi se u akcijama raketiranja, kao i celokupna Crnomorska flota. Pokušana je i upotreba dela Pacifičke flote, ali to je osujetila Turska, zatvorivši Bosforski moreuz za prolaz ruskih bojnih brodova u Crno more. Ipak, Rusija pred kraj devetog meseca ratovanja ne kontroliše u celini ni teritorije koje je formalno pripojila. Nije ostvarila premoć ni u vazduhu, iako je u tom segmentu Ukrajina dobila najmanju pomoć Zapada.
Šta bi se moglo dogoditi s Rusijom ako bude prinuđena na povlačenje sa svih teritorija u Ukrajini, uključujući i Krim?
Vojni poraz bi svakako imao ogromne posledice na unutrašnjem planu. U prvom redu došlo bi do političkih promena, ali to je najblaže što bi se moglo desiti. Postoji opasnost od različitih previranja koja bi se vrlo verovatno prelila na socijalni plan. Ulazeći u ovu vojnu operaciju, rusko rukovodstvo je mnogo toga stavilo na kocku. Ne samo međunarodni prestiž države već i pitanje opstanka zemlje u sadašnjem obliku. Valja znati da Rusija tokom vekova nije nastajala kao nacionalna država, već kao imperija koja se širila na jug i istok. Ona je mnogonacionalna i multikonfesionalna tvorevina, sazdana je od brojnih federalnih jedinica, autonomnih oblasti i regija. U slučaju većih unutrašnjih previranja i lomova, Rusija bi mogla da popuca upravo po tim šavovima.
U svojim analizama sukoba u Ukrajini uvek ste isticali da to nije samo oružani, već i ekonomski, propagandno-informacioni i energetski rat. Kako Rusija stoji na ova tri „civilna” fronta?
Propagandno-informacioni rat je ubedljivo izgubila, u tom segmentu je Rusija apsolutno nedorasla Zapadu. Na ekonomskom frontu se još drži, mada trpi velike gubitke. Između 2014. i 2019. BDP je opao za trećinu, a prema relevantnim procenama, na nivo privrede iz 2021. Rusija će se vratiti tek 2028, čak i ako se rat u Ukrajini završi brzo i u skladu s postavljenim ciljevima. U ovom vremenu ubrzanog napretka, decenija tehnološkog zaostajanja je katastrofa za zemlju koja pretenduje da bude velesila. Što se tiče energetskog aspekta rata, Evropa poručuje da će se za nekoliko godina osloboditi zavisnosti od ruskog gasa i nafte. Sad čujemo da Šolc kaže kako je Nemačka taj cilj već postigla po pitanju gasa, Francuska šalje slične poruke... Ako je to stvarno tako, onda je Rusija zaista u velikom problemu jer je i ona zavisna – od izvoza energenata. U Evropu je odlazilo čak 84 posto njenog gasa. Ovde je važno reći da se Zapad nikada nije naročito plašio Rusije na ekonomskom, pa ni na energetskom planu. Ali se zato plašio njene kopnene vojne moći. U svetlu razvoja događaja u Ukrajini, sada je i taj strah razvejan. Uostalom, i zvanična Moskva priznaje da ima prednost jedino u segmentu nadzvučnog raketnog naoružanja. I to je ona manje vidljiva suština silnih paketa sankcija Rusiji, koji se pravdaju namerom da se zaustavi njena ratna mašinerija. Pravi cilj je da se Rusija za duže vreme odseče i izoluje, da se dovede u stanje hroničnog zaostajanja. Takva Rusija bila bi po meri Zapada. Naročito je kao slabiji i poslušni partner potrebna Americi u budućem velikom sukobu s Kinom, za koji se nadam da neće biti i oružani. S druge strane, i Kina računa na Rusiju, takođe kao na svog slabijeg partnera u tom „velikom finalu” za globalnu premoć. Te i takve pretenzije dve velike sile jesu tragedija ruskog naroda i države.
U svetlu ovih činjenica, jasno je zašto mesecima nema vidljivih mirovnih inicijativa, poput početnih pokušaji predsednika Makrona i Erdogana...
Nijednoj strani sada ne odgovara kraj rata. Rusija je daleko od vojne pozicije koja bi joj omogućila da diktira uslove mira, a Ukrajina, osokoljena vojnim uspesima, veruje da bi mogla da oružjem izbori povratak na stanje pre 2014. godine. Uz već pomenute manje ili više skrivene ciljeve Zapada, jasno je zašto okončanje vojnih dejstava nije ni na vidiku. Ovaj sukob bi mogao da potraje dugo, da se pretvori u ono što Britanci zovu višegeneracijski rat. Do obrta bi eventualno moglo da dođe ukoliko stabilnost Evrope bude ugrožena usled nezadovoljstva stanovništva zbog pada standarda, inflacije i nestašica. To bi onda iznedrilo neku međunarodnu mirovnu inicijativu, možda čak i pritisak na Kijev da pristane na izvesne ustupke.
Pritisaka i međunarodnih inicijativa u ovom periodu nije pošteđena ni Srbija iako se ne nalazi blizu epicentra sukoba na istoku Evrope?
Kada je Rusija ušla u Ukrajinu da oružjem zaštiti svoje interese, to je značilo da je srpski faktor na Balkanu prepustila na milost i nemilost Zapadu. U uslovima tektonskih poremećaja međunarodnih odnosa navučena je neka nova gvozdena zavesa od Baltika do Crnog mora. I sve što je ispod te linije razgraničenja interesnih sfera Zapad smatra svojom neprikosnovenom zonom uticaja. Zato je jasno da će po pitanju Kosova i Bosne i Hercegovine pritisak biti sve veći, jer čitavo ovo područje tretiraju kao svoje dvorište, iz koga će pomesti sve što im smeta.
Kako da se kao država i narod ravnamo prema tim novim okolnostima da bi ostvarili svoje interese ili barem prošli s najmanje štete?
Moramo da jasno uočimo gde se ukrštaju linije interesa velikih sila i kakve su njihove projekcija budućnosti Balkana. Ovo jeste velika kriza, ali i odsudna šansa da odredimo svoje mesto u koordinatnom sistemu. Mi vidimo da se pojavljuju obrisi nekakvih ponuda koje u tom smislu stižu Srbiji. Nije još poznato šta je sve u tom paketu, ali nas istorijsko iskustvo od kraja osamdesetih uči da kad god bi odlučili da nešto apriori odbijemo, sledeća ponuda bi bila gora. Ako ne pokažemo spremnost da se uklopimo u novi svetski poredak koji je u nastajanju, alternativa je izolacija. Tako izolovani, bićemo proglašeni pretnjom po susede. A to povlači otvaranje pitanja granica. U tom slučaju, nema odbrane interesa ni na Kosovu, ni u Republici Srpskoj, nema razvoja, nema stranih investicija. Ekonomija se danas sve više stavlja u funkciju državne politike, u funkciju onog što se u širem smislu može označiti kao odbrambena politika. Zato ne treba imati iluzija da će inostrane firme ostati u zemlji koja se opredelila za izolaciju, bez obzira na državne subvencije koje ovde uživaju. I u Rusiji su strane kompanije imale povoljne uslove za poslovanje, pa su se za tri dana svi pokupili i otišli.

RIK objavio rezultate elektorskog glasanja
Na izborima za članove Nacionalnog saveta hrvatske nacionalne manjine pobedila je lista „Hrvati i dalje zajedno” koju predvodi Jasna Vojnić, sa osvojena 29 mandata, saopšteno je sinoć iz Republičke izborne komisije (RIK).
Od prisutna 83 elektora, njih 80 je glasalo za tu listu.
Pobedu na izborima za članove saveta crnogorske nacionalne manjine odnela je lista čiji je nosilac Dragoljub Malović, za koju je glasalo 99 elektora i koja je dobila 23 mandata, objavljeno je na sajtu RIK-a.
Izborna lista čiji je nosilac Borče Veličkovski pobedila je na izborima za članove saveta makedonske nacionalne manjine, sa 56 glasova i osvojena 23 mandata, navodi se na sajtu Republičke izborne komisije. Na elektronskoj skupštini, održanoj u Skupštini Srbije, 27 elektora izabralo je petnaestočlani Nacionalni savet Goranaca. Birači su glasalo za listu Amira Kajkuša koja je dobila 26 glasova, a jedan glas je bio nevažeći.
Kako je ranije saopštila Republička izborna komisija, pravo glasa imalo je 456.199 birača.
Od ukupno 23 nacionalna saveta nacionalnih manjina, za 19 članovi su se birali neposredno, dok se za četiri birali putem elektorskih skupština.
Nacionalne manjine koje su birale članove nacionalnog saveta na neposrednim izborima su: albanska, aškalijska, bošnjačka, bugarska, bunjevačka, vlaška, grčka, egipatska, mađarska, nemačka, poljska, romska, rumunska, ruska, rusinska, slovačka, slovenačka, ukrajinska i ceška.
Četri nacionalne manjine birale su članove za nacionalne savete putem elektorske skupštine, a to su: makedonska, hrvatska, crnogorska i goranska nacionalna manjina, prenosi Tanjug.
</div>
<div id="vesti">
Zelenski: Oslobađanje Hersona je početak kraja rata u Ukrajini
HERSON - Predsednik Ukrajine Volodimir Zelenski trijumfalno je danas prošetao ulicama grada Hersona i ocenio da rusko povlačenje odatle predstavlja „početak kraja rata”, ali je isto tako priznao da ukrajinska vojska plaća krupnu cenu za svoje odlučne napore da potisne okupatora.
Ponovno zauzimanje Hersona jedan je od najvećih uspeha Ukrajine i još jedan je bolni udarac Kremlju, a moglo bi da posluži kao odskočna daska za dalje napredovanje unutar okupiranih teritorija, ocenjuje Asošiejted pres.
Veliki delovi istočne i južne Ukrajine još su pod ruskom kontrolom, uključujući dve trećine Hersonske oblasti, a oslobođeni glavni grad oblasti i dalje je u dometu ruske artiljerije i projektila.
Teške borbe nastavljene su u drugim krajevima Ukrajine, a ruska državna agencija RIA Novosti izvestila je da je grad Oleški na suprotnoj obali Dnjepra u odnosu na Herson, došao pod udar ukrajinske artiljertije.
U Hersonu, Zelenski je dodelio medalje vojnicima i pozirao sa njima za selfije, uz davanje izjava nepokornosti.
„Ovo je početak kraja rata. Korak po korak dolazimo do svih privremeno okupiranih teritorija”, rekao je, međutim, on se i sumorno osvrnuo na posledice borbi, u smislu da su one „odnele najbolje heroje” Ukrajine.
Zelenski je izjavio da je grad zasut poteznim i nagaznim minama, a ukrajinske vlasti kažu da postoje znaci ratnih zločina, kao i na drugim oslobođenim teritorijama.
Ruske snage su „uništavale sve na svom putu, rasturile su čitavu naponsku mrežu”, rekao je predsednik Ukrajine.

Direktori SVR i CIA sastali se u Ankari
ANKARA - Fahretin Altun, šef za medije i komunikacije u turskom predsedništvu, potvrdio je da su direktor Ruske spoljne obaveštajne službe (SVR) Sergej Nariškin i direktor američke Centralne obaveštajne agencije Vilijam Berns održali danas sastanak u Ankari.
„Potvrđujemo sastanak direktora ruskih i američkih obaveštajnih službi u Turskoj, koji je organizovala Nacionalna obaveštajna organizacija”, rekao je on za NTV, preneo je TAS.
Razgovarano je o pretnjama međunarodnoj bezbednosti, uključujući i one vezane za moguću upotrebu nuklearnog oružja, dodao je on.
Prema rečima turskog zvaničnika, Ankara, zahvaljujući čijim posredničkim naporima je ranije održan sastanak ministara spoljnih poslova Ukrajine i Rusije i zaključen dogovor o žitu, nastaviće pregovore sa svim stranama za postizanje mira.
Da je došlo do rusko-američkih konsultacija u Ankari ranije je za TAS potvrdio portparol Kremlja Dmitrij Peskov.
„Ti pregovori su se desili. To je predložila američka strana”, rekao je on, ne precizirajući predmet razgovora.
Turski mediji su ranije izvestili da je sastanak direktora Ruske spoljne obaveštajne službe i CIA održan u sedištu Nacionalne obaveštajne organizacije Turske.

UN i organizacije za ljudska prava osudile ubistvo 15-godišnje Palestinke
RAMALA - Izraelski vojnici ubili su jutros pred zoru 15-godišnju palestinsku devojčicu tokom racije na Zapadnoj obali, saopštilo je palestinsko ministarstvo zdravlja.
Ubistvo devojčice izazvalo je osudu UN i organizacija za ljudska prava.
Okolnosti smrti Fule al-Masalmeh u gradu Beitunija u centralnom delu okupirane Zapadne obale nisu sasvim jasne.
Izraelska vojska je navela da su vojnici pucali na vozilo koje je ubrzano krenulo ka njima pošto su mu signalizirali da stane, kao i da se ovaj incident istražuje.
Očevici međutim tvrde da vozilo u kojem se nalazila nije predstavljalo očiglednu opasnost za izraelske vojnike, od kojih su neki čučnuli iza parkiranih automobila i vozač ih nije mogao lako videti.
Palestinsko ministarstvo zdravlja je jutros saopštilo je žrtva imala 19 godina i pogrešno ju je identifikovalo, ali je danas popodne objavilo da je poginula 15-godišnjakinja dan pre svog rođendana.
Izaslanik UN za Bliski istok Tor Venesland objavio je na Tviteru da je „užasnut tragičnim ubistvom” i pozvao Izrael da sprovede „hitnu i temeljnu istragu”.
Evro-mediteranski hjuman rajts monitor je saopštio da ubistvo devojčice „odražava ozbiljno nepoštovanje palestinskih života”.
Jedan stanovnik Beitunije je rekao da su izraelski vojnici oko 3.30 ušli u grad i uhapsili njegovog suseda.
On je sa prozora video 20-tak vojnika kako pretražuju parkirana vozila ispred njegove zgrade. Potom se u daljini pojavilo vozilo, kako on tvrdi kretalo se pažljivo oko 20 do 30 kilometara na sat i nije video ništa sumnjivo.
Grupa vojnika iza parkiranih automobila je iznenada otvorila vatru na to vozilo bez upozorenja, rekao je očevidac Bakr Armuš.
Posle žetoke paljbe vozač je izašao iz automobila ranjen sa rukama iznad glave, a devojčica je klonula preko mesta suvozača.
Gradonačelnik Beitunije Dia Kurt je rekao da su vojnci uhapsili vozača.
Palestinci i organizacije za ljudska prava optužuju izraelske vojnike da koriste prekomernu silu protiv Palestinaca, a da za to ne odgovaraju.
Vojska, međutim, tvrdi da je suočena sa složenim situacijama opasnim po živote.
Napetost između Izraelaca i Palestinaca je pojačana već mesecima i izraelska vojska od proletos, kada je u palestinskim napadima ubijeno 19 ljudi u Izraelu, svake noći hapsi osumnjičene ekstremiste.
Više od 130 Palestinaca je ubijeno u izraelsko-palestinskim sukobima na Zapadnoj obali i istočnom Jerusalimu ove godine, najviše od 2006.
Izraelska vojska navodi da su većina ubijenih Palestinaca bili ekstremisti, ali su ubijeni i mladići koji protestuju zbog racija.
Izraelske vojne operacije podstakle su palestinske oružane napade u kojima je ubijeno najmanje četvoro Izraelaca u proteklim nedeljama.
Izrael kaže da racije imaju za cilj uništenje mreža ekstremista i sprečavanje budućih napada.
Palestinci upozoravaju da je cilj racija učvršćenje okupacije koja traje već 55 godina.
Izrael je osvojio Zapadnu obalu u ratu 1967. godine zajedno sa pojasom Gaze i istočnim Jerusalimom. Palestinci teže da na tim teritorijama osnuju nezavisnu državu.

Uhapšen osumnjičeni za ubistvo tri studenta
ŠARLOTSVIL - Osumnjičeni napadač koji pucao na Univerzitetu u Virdžiniji i ubio tri člana fudbalskog tima priveden je danas, saopštile su vlasti.
Osumnjičeni je uhapšen 13 časova nakon što je pucao na autobus sa svojim kolegama koji su se vraćali sa izleta.
Uhapšena osoba identifikovana je kao Darnel Džons Junior, preneo je AP.
Još dva studenta su ranjena u pucnjavi koja se dogodila kasno sinoć nedaleko od garaže univerzitetskog kampusa. Autobus je vraćao studente koji su išli na izlet u Vašington.
Zvaničnici navode da je jedan student u kritičnom stanju, dok je drugi u dobrom stanju u lokalnoj bolnici.
Vlasti su posle pucnjave pokrenule veliku potragu od vrata do vrata, a sve u kampu obavestile da ostanu u svojim sobama.
Naređenje je bilo na snazi duže od 12 sati, a ukinuto je u jutarnjim časovima po lokalnom vremenu.

Mask radnicima Tvitera ukinuo besplatne obroke
Ilon Mask ukinuo je besplatne obroke zaposlenima Tvitera kako bi uštedeo 13 miliona dolara godišnje, nakon što je tvrdio da više ljudi donosi vlastite obroke nego što jede besplatne. Večeru često nema ko da pojede jer nema nikoga u zgradi - tvitovao je milijarder.
Mask nastoji da smanji troškove posle kupovine Tvitera u ugovoru vrednom 44 milijarde dolara. Visoki troškovi zaduživanja i rastući bojkot oglašivača otkako je Mask preuzeo kompaniju izvršili su veliki pritisak na poslovanje. Mask je prošle nedelje je izjavio i da bankrot nije isključen.
Maskova odluka da ukine besplatne obroke dovela je do sukoba s bivšom izvršnom direktorkom Trejsi Hokings. Ona je na Tviteru odgovorila na Maskove tvrdnje i rekla da je posećenost u firmi bila između 20 do 50 odsto.
- Besplatni obroci su omogućili zaposlenima da rade za vreme doručka i sastanaka - rekla je.
Odluka o ukidanju besplatnih obroka za zaposlene došla je nekoliko sati nakon što je Mask navodno otpustio 4.400 od 5.500 Tviterovih spoljnih radnika, uključujući i one koji nadziru bezbednost na internetu.

Rezolucija  Generalne skupštine UN: Rusija da plati ratnu odštetu Ukrajini
NjUJORK - Generalna skupština Ujedinjenih nacija odobrila je danas rezoluciju u kojoj se navodi da Rusija mora da plati Ukrajini ratnu odštetu i da je Moskva odgovorna za invaziju na Ukrajinu., prenosi Tanjug.
U rezoluciji, koju je podržalo 94 od 193 država članica Generalne skupštine UN, navodi se da Rusija mora da odgovara za kršenje međunarodnog prava u Ukrajini i protiv Ukrajine.
U rezoluciji se navodi i da Rusija „mora da snosi pravne posledice za sve svoje međunarodne protivpravne postupke, uključujući i isplatu obeštećenja za povrede i bilo kakvu štetu prouzrokovanu takvim radnjama”, preneo je Rojters.
Rezolucije Generalne skupštine UN nisu obavezujuće, ali imaju političku težinu, podseća britanska agencija.
Sednica je održana na inicijativu Kanade, Gvatemale, Holandije i Ukrajine.
Rusija je bila protiv usvajanja dokumenta, izjavivši da nacrt rezolucije nema pravnu težinu i da predstavlja „ništavni pokušaj da se legalizuje ono što se ne može legalizovati sa stanovišta međunarodnog prava”.
Stalni predstavnik Rusije u UN Vasilij Nebenzja rekao je na sednici da zapadne zemlje nastoje da iskoriste blokirana suverena sredstva Rusije kako bi nastavile sa isporukama i otplatom oružja koje je već dostavljeno Kijevu i nazvao je ovu mogućnost „očiglednom pljačkom”.
Predstavnik Rusije je upozorio da bi usvajanje rezolucije moglo da se kao „bumerang” vrati njenim inicijatorima i upozorio da će „takva odluka samo dovesti do povećanja nestabilnosti i napetosti u svetu”.

Rusija ne prihvata preduslove za pregovore o Ukrajini
Preliminarni uslovi za pregovore o Ukrajini, uključujući i povlačenje ruske vojske su neprihvatljivi, izjavio je zamenik ministra inostranih poslova Rusije Aleksandar Gruško.
„Naš predsednik je nekoliko puta govorio da smo spremni za pregovore. Međutim, ti pregovori, naravno, trebalo bi da uzmu u obzir situaciju na terenu“, rekao je on komentarišući izjavu ministra inostranih poslova Finske Peka Haviste o tome, da se mirovni pregovori o Ukrajini mogu održati samo ako Rusija povuče vojsku.
Prema njegovim rečima, to je neprihvatljivo za Moskvu.
Gruško je istakao i da su izjave francuske i austrijske strane, da su potrebni pregovori Moskve i Kijeva, samo retorika.
„To je retorika. Ni Francuska, ni Austrija ne pokazuju nikakve diplomatske napore“, naveo je on komentarišući izjavu Pariza u Beču.
Ranije je predsednik Francuske Emanuel Makron pozvao da se povećaju diplomatski napori za rešavanje situacije u Ukrajini. Ministar inostranih poslova Austrije Aleksandar Šalenberg je istakao da je potrebno ostaviti otvorene opcije za pregovore između Rusije i Ukrajine.

I Rusi s dvostrukim državljanstvom mogu da budu mobilisani
MOSKVA - Od danas i građani Rusije koji imaju državljanstvo ili boravišnu dozvolu neke druge zemlje mogu biti pozvani u rusku vojsku, navodi se u ukazu predsednika Vladimira Putina koji je stupio na snagu.
Ranije su samo građani Rusije koji nemaju dvojno državljnstvo mogli biti regrutovani, a strani državljani su i do sada mogli da služe u ruskoj vojsci pod ugovorom.
Prema novoj verziji pravilnika, mogu biti regrutovani „vojnici, mornari, narednici i podoficiri koji su državljani Rusije, uključujući i one koji imaju državljanstvo druge zemlje ili boravišnu dozvolu ili drugi dokument koji potvrđuje pravo na stalni boravak na teritoriji strane države.

SAD uvele nove sankcije Rusiji
VAŠINGTON - SAD su objavile danas da uvode novu rundu sankcija Rusiji namenjenih da poremete lanac snabdevanja ruskog vojnog aparata i finansijske mreže vezane za Kremlj, među kojima firme u Francuskoj i Švajcarskoj.
Sankcije su uvedene ruskoj kompaniji za elektroniku Milandr i paravan kompanijama u Jermeniji, Tajvanu i u Švajcarskoj vezanim za tu rusku firmu, navodi se u saopštenjima američkog Ministarstva finansija i Stejt departmenta.
„Kao odgovor na neizazvan rat Moskve protiv Ukrajine SAD nastavljaju da remete lance snabdevanja ruske vojske i da nameću velike troškove onima koji pomažu predsedniku Vladimiru Putinu, kao i svima koji podržavaju rusku brutalnost prema njenom susedu, rekao je državni sekretar Entoni Blinken u saopštenju.
Vašingon takođe uvodi sankcije članovima porodice ruskog oligarha Sulejmana Kerimova, koji je već pod ruskim sankcijama, među kojima jednoj od njegovih ćerki Gulnari Kerimovoj koja ima četiri agencije za nekretnine u Francuskoj.
Sankcije su uvedene i švajcarskom državljaninu Lorenu Kacu koji vodi te agencije.
Nove restrikcije uperene su na upravu rusko-malteške aviokompaniju „Emperor Aviation”, koja organizuje luksuzna putovanja porodice Kerimov.
Među osobama kojima su uvedene sankcije je Aleksander-Valter Študhalter, koji ima ključnu ulogu u mreži finansiranja Kerimovih, kao i ruski biznismen Murat Alijev i entiteti koji su za njega vezani, navodi se u saopštenjima.
Takođe još dve kompanije holdinga sa sedištem u Švajcarskoj vezane za Andreja Grigorijeviča Gurijeva, bivšeg ruskog senatora bliskom Vladimiru Putinu, nalaze se na novom spisku.
Američkim sankcijama zamrznuta je moguća imovina tih osoba u SAD i zabranjene su bilo kakve interakcije između njih i američkih ili drugih banaka.

Bajden: Demokrate su i dalje za abortus, ali nemaju dovoljno glasova da ga pretoče u zakon
VAŠINGTON - Predsednik SAD Džozef Bajden izjavio je danas da će Demokratska stranka, kojoj on pripada, zadržati svoju poziciju u vezi sa zaštitom prava na abortus, ali da nema glasačku snagu u Kongresu da to pravo pretoči u federalni zakon, javlja Si-En-Enn.
Pravo na abortus je u Americi bilo garantovano sudskim presedanom „Ro protiv Vejda” (Roe v Wade) iz 1973. godine, ali je Vrhovni sud SAD, u kojem od početka ove decenije većinu čine sudije konzervativnog opredeljenja, početkom leta ove godine oborio taj presedan, pa je regulativa prava na abortus prepuštena saveznim državama. Rezultat su bila dramatična ograničenja ili potpuna zabrana tog prava u brojnim državama u kojima vlast drže republikanci.
Bajden je rekao novinarima na Baliju da je za pretvaranje bivšeg presedana „Ro protiv Vejda” u federalni zakon potrebno 60 glasova u Senatu, ali demokrate - iako sada trže tesnu većinu - nemaju toliku većinu. ;
„Mislim da Amerikanci ne mogu očekivati mnogo više od onog da ćemo zadržati našu poziciju” prema abortusu, izjavio je Bajden i dodao: „Mislim da nema dovoljno glasova da se (presedan) pretoči u zakon, osim ako se nešto neuobičajeno ne desi u Predstavničkom domu (Kongresa)”.
Na nedavno završenim međuizborima za Kongres, demokrate su zadržale tesnu većinu u gornjem domu, Senatu, ali se čini da će republikanci preuzeti kontrolu nad donjim domom, Predstavničkim domom.
Bajden je ponovo izneo predviđanje da će demokrate „doći na veoma tesnu razdaljinu (republikancima) u Predstavničkom domu”.
Za kontrolu nad donjim domom Kongresa mora se imati najmanje 218 mandata. Republikanci za sada imaju 211 i demokrate 204 osvojenih mandata, a čekaju se rezultati izbora iz najzapadnijih saveznih država SAD, ponajviše iz Kalifornije.

EU isporučila Ukrajini oružje za osam milijardi evra
BRISEL - Evropska unija i države članice uputile su Ukrajini oružje i vojnu opremu u vrednosti od najmanje osam milijardi evra, izjavio je danas visoki predstavnik EU za spoljnu politiku i bezbednost Žozep Borelj, prenosi Tanjug.
To je oko 45 odsto onoga što su SAD isporučile Kijevu, rekao je Borelj novinarima posle sastanka sa kolegama iz EU u Briselu, preneo je Rojters.

Ubijene tri osobe u pucnjavi na univerzitetu u Virdžiniji
RIČMOND – Tri osobe su poginule, a dve su povređene u pucnjavi u kampusu univerziteta u Šarlotsvilu, u Virdžiniji, saopštila je danas policija.
Kako su izjavili zvaničnici, poginula su trojica članova ragbi tima, preneo je AP.
Napad se dogodio u 22.30 časova u nedelju, a policija je saopštila da je za pucnjavu osumnjičen student Kristofer Darnel Džons, koji je u međuvremenu priveden, javlja Tanjug.
On je napao autobus u kome su se nalazili studenti koji su se vraćali sa izleta.

Peskov: Rusko-američki pregovori u toku u Ankari
MOSKVA – Portparol Kremlja Dmitrij Peskov saopštio je danas da su u toku pregovori između Rusije i SAD u Ankari, javila je agencija RIA Novosti.
Prethodno je ruski list Komersant preneo da su ruska i američka delegacija doputovale u Ankaru na pregovore, kao i da je u ruskoj delegaciji direktor Spoljne obaveštajne službe Sergej Nariškin.
Neimenovani zvaničnik Bele kuće saopštio je da direktor američke Centralne obaveštajne agencije (CIA) Vilijam Berns boravi u Ankari kako bi razgovarao sa svojim ruskim kolegom o posledicama eventualne ruske upotrebe nuklearnog oružja u Ukrajini.
Zvaničnik Bele kuće rekao je da Berns, bivši američki ambasador u Rusiji, ne vodi nikakve pregovore s Nariškinom, preneo je Rojters.
„On ne vodi pregovore niti razgovara o rešavanju rata u Ukrajini”, rekao je zvaničnik, dodajući da će Berns pokrenuti pitanje Amerikanaca zatvorenih u Rusiji, javlja Tanjug.
Američka košarkašica i dvostruka osvajačica zlatne olimpijske medalje Britni Griner uhapšena je 17. februara na moskovskom aerodromu zbog posedovanja ulja kanabisa u prtljagu, koje je zabranjeno u Rusiji, a osuđena je 4. avgusta na devet godina zatvora.
Advokat Aleksandar Bojkov, koji zastupa Grajnerovu je izjavio ranije da bi Amerikanka mogla biti deo razmene zatvorenika između SAD i Rusije.
Prema rečima zvaničnika Bele kuće, ukrajinske vlasti su pre Bernsovog puta u Tursku bile obaveštene.
Poslednji put ruska i američka delegacija sastale su se u Ženevi 10. januara radi razgovora o bezbednosnim garancijama.

Rusija uvela sankcije Kanadi, na meti i glumac Džim Keri
MOSKVA – Rusija je donela meru zabrane ulaska u zemlju za sto Kanađana, uključujući i holivudskog glumca Džima Kerija, saopštilo je danas rusko ministarstvo spoljnih poslova.
„Ulazak je zabranjen na osnovu reciprociteta kao odgovor na odluku režima premijera Džastina Trudoa da uvede sankcije ruskom rukovodstvu, političarima, poslanicima, poslovnim ljudima, stručnjacima, novinarima, kulturnim ličnostima i svima ostalima koje kanadska rusofobična vlada smatra nepoželjnim”, navodi se u saopštenju, prenosi TASS.
Kanada je 28. oktobra uvela sankcije protiv 35 Rusa i šest ruskih kompanija.
U Kanadi živi veliki broj Ukrajinaca koji su tražili od vlade u Otavi da pooštri sankcije prema Rusiji, javlja Tanjug.
Sankcije su uvedene zameniku ruskog premijera Aleksandru Novaku, ministru industrije Denisu Manturovu, ministru za energetiku Nikolaju Šulginovu i predsedniku borda direktora Gasproma Viktoru Zubvkovu.
Kanada je takođe uvela sankcije kompanijama Lukoil, Transoil i Sogaz.

Mask govorio o susretu sa vanzemaljcima, tajnim civilizacijama i putovanju raketama
Putovanje raketama sa kraj na kraj sveta, tuneli za rešavanje saobraćajnih gužvi, susret sa vanzemaljcima ili otkrivanje do sada nepoznate civilizacije, deo su vizije budućnosti milijardera Ilona Maska.
Najbogatiji čovek sveta, osnivač „Tesle“ i „Spejs iksa“, koji je nedavno postao vlasnik Tvitera, obratio se video-linkom poslovnim ljudima koji su se okupili na marginama samita G20.
Maskov nastup bio je veoma neobičan jer je govorio odeven u tradicionalnu indonežansku košulju, u mračnom okruženju tako da su mu se videli samo lice i ruke, a bio je okružen svećama.
Nije jasno gde se Mask nalazio u trenutku obraćanja, navodi Rojters, dodajući da je njegov privatni avion u tom trenutku bio u Ostinu u Teksasu, gde je sedište „Tesle“.
Mask se okupljenima obratio rečima da „radi mnogo i neprekidno... od jutra do mraka, sedam dana u nedelji“, te da ima previše posla. Umesto da govori o svojoj kupovini Tvitera, Mask se više bavio vizijom budućnosti i kako će ona izgledati.
„Možda ćemo pronaći vanzemaljske civilizacije ili otkriti civilizacije koje su postojale pre više miliona godina. Mislim da bi to bilo neverovatno zanimljivo, otići tamo i istražiti galaksiju“, rekao je Mask.
Pored toga, izneo je teoriju da će se u budućnosti putovati raketama sa kraja na kraj sveta za veoma kratko vreme, kraće od sat vremena. Te rakete bi, prema Maskovoj zamisli, letele 20 puta brže od zvuka. Ilon Mask vidi električna vozila i tunele ispod zemlje kao odgovor na saobraćajne gužve.

Your browser doesn’t support video.
Please download the file: video/youtube

Lavrov se oglasio posle vesti da je završio u bolnici: Tako su govorili i za Putina
Šef ruske diplomatije Sergej Lavrov, komentarišući glasinama da je primljen u bolnicu na Baliju, podsetio je da i o ruskom lideru Vladimiru Putinu već 10 godina pišu da je bolestan.
„A već 10 godina o našem predsedniku se piše da je bolestan. Ovo je, generalno gledano, igra koja nije nova u politici“, rekao je Lavrov u video snimku koji je objavila portparolka ruskog ministarstva spoljnih poslova Marija Zaharova na svom Telegram kanalu.
Lavrov je posavetovao zapadnim novinarima da "češće pišu istinu".

Ranije su zapadni mediji javili da je ruski ministar spoljnih poslova Sergej Lavrov primljen u bolnicu nakon dolaska na samit G20 koji se održava na Baliju.
Lavrov će sutra učestvovati na samitu G20.

Sastali se Bajden i Si, tema razgovora - nuklearni rat
Nuklearni rat nikada ne bi smeo biti vođen, poruka je koju su danas poslali predsednik SAD Džozef Bajden i njegov kineski kolega Si Điping sa njihovog prvog susreta otkako je Bajden postao predsednik.
Bajden i Si su, na sastanku na marginama samita zemalja G20 na Baliju, podvukli da u nuklearnom ratu ne može biti pobednika i istakli svoje protivljenje upotrebi ili pretnji upotrebom nuklearnog oružja u Ukrajini, prenosi američka agencija AP.
Tokom sastanka, koji je trajao oko tri sata, predsednici su se usaglasili da bi Vašington i Peking trebalo da rade na prevazilaženje nesuglasica i pronalaženju pravog kursa u bilateralnim odnosima.
"Kao lideri naše dve nacije, delimo odgovornost, da pokažemo da Kina i SAD mogu da prevaziđu razlike, da sprečimo da konkurencija postane izvor sukoba i da pronađemo načine da zajedno radimo na hitnim globalnim pitanjima koja zahtevaju našu međusobnu saradnju“, rekao je Bajden.
Kineski predsednike Si je istakao da smo svedoci velikih promena koje se odvijaju na način kao nikada ranije i da je čovečanstvo suočeno sa izazovima bez presedana, prenela je kineska agencija Sinhua.
„Svet se nalazi na raskršću. Kuda dalje? Ovo je pitanje koje nije samo na nama, već i na umu svih zemalja“, rekao je Si i napomenuo da planeta očekuje da Kina i SAD pravilno upravljaju svojim odnosima.
Si dodaje da je njegov sastanak sa Bajdenom privukao veliku pažnju i da bi dve strane trebalo da rade sa svim zemljama kako bi unele više nade u svetski mir i veće poverenje u globalnu stabilnost.
Naglasio je da je spreman na iskrenu i dubinsku razmenu mišljenja sa Bajdenom o pitanjima od strateškog značaja u Kini i SAD i da želi da dve zemlje unaprede odnose i da se vrate na kolosek zdravog i stabilnog rasta, prenela je kineska agencija.
Kina se nada da će NATO, Evropska unija i SAD s Rusijom voditi svestrani dijalog, izjavio je Si.
„Podržavamo obnavljanje mirovnih pregovora Rusije i Ukrajine i nadamo im se, a istovremeno očekujemo da će SAD, NATO i EU voditi svestrani dijalog s Rusijom“, naglasio je Si, a prenosi Ministarstvo inostranih poslova Kine.
Predsednici Kine i SAD, Si Đinping i Džozef Bajden, sastali su se na marginama samita G20 na Baliju. To je njihov prvi lični susret, koji je trajao tri sata i 12 minuta.

Novo lice adut desnice u Francuskoj - Žordan Bardela naslednik Marin le Pen
Marin le Pen nema neprijatelja jačeg od njenog prezimena, s čime se napokon suočila. Peglanje imidža, koje je započela još kada je oca isključila iz stranke, donelo joj je ogroman uspeh, ali je tek brisanje dinastije s čelne pozicije u Nacionalnom okupljanju može dovesti na mesto o kojem njena porodica sanja pola veka. Možda.
Marin le Pen je odlučna da proba. Učinila je veliku promenu, iako kozmetičku, koja bi se 2027. mogla pokazati presudnom da napokon osvoji Jelisejsku palatu na izborima za predsednika na kojima se Emanuel Makron više ne može kandidovati. Naime, ona se povukla s čelne pozicije u stranci i na svoje mesto postavila mlado, lepo, nasmejano lice. Žordan Bardela je novi predstavnik francuske ekstremne desnice. Moderna generacija nacionaliste, koja se pere od toksičnog nasleđa rasizma i antisemitizma najveće opozicione partije, koju je kao Nacionalni front pre pola veka osnovao Žan-Mari le Pen. U to vreme, zbog njegovih skandaloznih stavova, viđeni političari i predsednici nisu ni hteli da sede s njim u istoj prostoriji, a kamoli da učestvuju u televizijskim debatama.
Od tada se štošta promenilo. Između stavova vlasti i ekstremno desničarske partije neretko se mogu podvući paralele. Marin le Pen postala je najveća pretnja francuskoj vladajućoj mašineriji, kojoj se 2017. približila čak u finalu predsedničkih izbora, da bi ove godine opet uzdrmala Makronovu poziciju osvojivši u finalnom izbornom ciklusu čak 41,45 odsto podrške birača. Političarima nije svejedno kada sedaju s njom za debatni sto, što garantuje uzavrelu atmosferu u parlamentu, prvi put posle dugo godina, jer je Le Penova postigla i istorijski, može se reći porodični i stranački uspeh, osvajanjem čak 89 mesta – što je desetostruko povećanje i najbolji rezultat ikada u istoriji. Ovakvo nešto bila je samo puka mašta njenog oca.
Marin ima još jednu vrlinu – svesna je svog ograničenja. Jasno joj je da je njeno prezime na čelu partije, uprkos svemu što je ostvarila, teret u daljim uspesima. Nacionalno okupljanje je u naponu snage, njihova liderka se trudi da ih oslobodi svakog balasta. Zato će se njen glas ubuduće čuti, pre svega u parlamentu, gde je zapravo i najpotrebnija, a za to vreme će dvadesetsedmogodišnji Bardela graditi novi imidž krajnje desničarske stranke. Privlačiće nove glasove mlade generacije. Surfovaće na talasu podrške strankama desnice širom Evrope. Predstavljaće se nacionalistom novog tipa koji nema ništa zajedničko s usudom kojim je partiju žigosao osnivač Žan-Mari le Pen. Marin želi da pri pomenu njene partije, koja bi bila dostojna da sutra vodi državu, Francuzi izbrišu asocijaciju na ksenofobične neonacističke sile koje brane Filipa Petena, šefa francuske višijevske vlade koja je sarađivala s nacistima u vreme okupacije. Ne želi više ni da misle da će uz njih Francuska napustiti EU.
Upadljivo doteran, u odelu krojenom po meri, mlad i ambiciozan, Žordan Bardela će im reći da je tu da se bori protiv povećanih troškova života i da brani dušu francuske kulture, nacionalno biće, temelje Francuske. Pojavom podseća na Emanuela Makrona, kakav je aktuelni predsednik bio kada se njegovo sveže lice pojavilo kao kontrateža izlizanim političarima socijalista i republikanaca koji su decenijama žonglirali na vlasti. Francuzi su ih bili siti, njihovih ispraznih priča i elitističkih obećanja. Makron je delovao kao neko ko će osvežiti francusku politiku, baš kao mlađani Bardela sada.
Obraćajući se stranci, Bardela je govorio kako će ujediniti sve one koji žele da vrate Francusku na pravi put. Prisećao se svog odrastanja u siromašnoj porodici italijanskog porekla u predgrađu Pariza, tvrdeći da će biti put ka oporavku, koji je zemlji potreban da odagna decenije grešaka, rezignacije i kukavičluka. Slatkorečiv, ali direktan impresionira i svoje neprijatelje asertivnošću u debatama. Kada je ekstremna desničarka Đorđa Meloni uzela vlast u Italiji, Bardeli su zacaklile oči. Izjavio je da nijedna pretnja ne može zaustaviti demokratiju jer narod Evrope diže glave i uzima sudbinu u svoje ruke.

Gutereš predložio osnivanje Pakta klimatske stabilnosti
NUSA DUA- Moramo da radimo zajedno na usporavanju globalnog zagrevanja, sudbina planete zavisi od naše aktivnosti ili pasivnosti, poručio je Generalni sekretar Ujedinjenih nacija Antonio Gutereš na skupu G20 koji u Indoneziji okuplja najrazvijenije zemlje sveta.
Gutereš je u svom govoru predložio osnivanje Pakta klimatske solidarnosti, po kome bi razvijene ekonomije uložile dodatne napore da ograniče rast globalnog zagrevanja na 1,5 stepeni Celzijusa, prenosi Tanjug.
Razvijene ekonomije bi preko Pakta finansijski i tehnološki pomogle zemljama sa rastućim ekonomijama da ubrzano pređu na obnovljive izvore energije. „Aktivnost-ili pasivnost G20 će odlučiti da li će svaki član naše porodice imati priliku da živi miran i održiv život, na zdravoj planeti”, upozorio je Gutereš.

Turska bez komentara o navodnim razgovorima Amerike i Rusije
ANKARA - Turski zvaničnici nisu hteli da komentarišu izveštaje medija o razgovorima između ruskih i američkih predstavnika koji su navodno vođeni u Ankari, prenela je danas turska TV 100, pozivajući se na neimenovane izvore.
Ruski list Komersant tvrdi, pozivajući se na neimenovani izvor, da se danas u Ankari održavaju pregovori ruske i američke delegacije.
List navodi da je izvor odbio da pruži detalje razgovora, ali ističe da je u ruskoj delegaciji direktor Spoljne obaveštajne službe Sergej Nariškin.
Portparol Kremlja Dmitrij Peskov izjavio je da ne može ni da potvrdi ni da demantuje informacije o razgovorima u Ankari, piše Komersant, prenosi Tanjug.
Poslednji put ruska i američka delegacija sastale su se u Ženevi 10. januara radi razgovora o bezbednosnim garancijama.

Evropska komisija: Srbija napredovala u usklađivanju vizne politike
BRISEL - Portparolka Evropske komisije Antia Hiper izjavila je danas da je Srbija napredovala u harmonizaciji svoje vizne politike za viznom politikom EU.
„Srbija je napravila napredak u harmonizaciji. Zemlja je uskladila svoju listu sa vizama za Tunis i Burundi u oktobru i novembru, a sada radi na daljoj harmonizaciji svoje vizne politike”, rekla ja Hiper.
Evropska poruka za usklađivanje vizne politike Srbije je upućena više puta na tehničkom i političkom nivou od strane komesarke Ilve Johanson i potpredsednika Komisije Margaritisa Shinasa koji su posetili Zapadni Balkan.
Hiper je pomenula i na povećanje broja migranata na zapadno-balkanskoj migracionoj ruti naglasivši da je potrebna saradnja između država članica i evropske agencija za granice Fronteks, kako bi EU mogla da pruži neophodnu podršku Zapadnom Balkanu, ali i kako bi se sačuvala Šengenska zona.

Kurdska partija negira umešanost u bombaški napad u Istanbulu
ISTANBUL – Radnička partija Kurdistana negirala je umešanost u jučerašnji bombaški napad u Istanbulu, čime je negirala i tvrdnje Turske o odgovornosti za eksploziju u kojoj je poginulo šest osoba, saopšteno je danas na veb stranici partije.  Dodaje se da meta PKK nikada nisu civili, prenosi Rojters
Turska je ranije danas saopštila da su PKK i Jedinica narodne zaštite (IPG), koja je skoncentrisana u Siriji, odgovorne za eksploziju na aveniji Istiklal u Istanbulu. Milicija sirijskih kurda IPG se istakla kao dobro organizovana oružana grupa tokom sirijskog građanskog rata. Oni su uspostavili uporište na severu zemlje nakon što su se snage sirijske vlade povukle, a povezani su i sa glavnom frakcijom sirijskih Kurda Partijom demokratske unije (PID).
Turska smatra da se PID i IPG ne razlikuju od Kurdistanske radničke partije (PKK), koja je 1984. godine pokrenula pobunu u Turskoj za politička i kulturna prava Kurda. U sukobima je do sada poginulo više od 40.000 ljudi.
Oko 15-20 odsto ukupne populacije Turske od oko 85 miliona čini kurdska manjina, koja uglavnom živi u istočnim i jugoistočnim oblastima koje se graniče sa Sirijom. Turska smatra sirijsko uporište PID-a pretnjom po nacionalnu bezbednost, prenosi Tanjug.

Stoltenberg: Ne potcenjujte Rusiju, ona i dalje konroliše velike delove Ukrajine
HAG – Na Ukrajini je da odluči koji su joj uslovi prihvatljivi za pregovore o okončanju rata koji Rusija vodi protiv te zemlje, izjavio je danas generalni sekretar NATO Jens Stoltenberg i poručio da je uloga NATO da podrži zvanični Kijev.
„Na Ukrajini je da odluči koji su joj uslovi prihvatljivi, a na nama je da ih podržimo”, rekao je on na zajedničkoj konferenciji za novinare sa članovima holandske vlade u Hagu, prenosi Rojters.
Stoltenberg je upozorio da Rusija ne bi trebalo da se potcenjuje.
„Oni i dalje kontrolišu velike delove Ukrajine. Ono što bi trebalo da uradimo jeste da ojačamo Ukrajinu”, zaključio je Stoltenberg, prenosi Tanjug.

Slovenija će obučavati ukrajinske vojnike u Poljskoj
BRISEL- Ministarka spoljnih poslova Slovenije Tanja Fajon potvrdila je danas u Briselu, pred početak sednice Saveta za spoljne poslove EU, da će njena zemlja učestvovati u misiji EU za obuku ukrajinskih vojnika. Fajon je takođe najavila da će tokom sednice podsetiti svoje kolege da se „zapadni Balkan ne sme zaboraviti”, prenela je agencija STA.
Šefovi diplomatija zemalja EU razgovaraće danas o daljoj pomoći Ukrajini u svetlu ruske vojne operacije, a očekuje se da će i zvanično pokrenuti misiju na teritoriji EU za obuku ukrajinskih vojnika. Ova misija Evropske unije za pomoć Ukrajini će obezbediti obuku na individualnom nivou i na nivou jedinica do veličine brigade, a u planu je i obuka specijalnih jedinica. Po dolasku u Brisel Fajonova je u izjavi za STA potvrdila da će njena zemlja učestvovati u misiji EU, ali je i precizirala da Slovenija neće biti domaćin misiji jer će se obuka najverovatnije odvijati u Poljskoj i u drugim zemljama.

Komersant: Pregovori predstavnika Rusije i Amerike u Ankari
MOSKVA - Ruski list Komersant tvrdi, pozivajući se na neimenovani izvor, da se danas u Ankari održavaju pregovori ruske i američke delegacije.
List dodaje da je njegov izvor odbio da pruži detalje razgovora, ali navodi da je u ruskoj delegaciji direktor Spoljnoobaveštajne službe Sergej Nariškin.
Portparol Kremlja Dmitrij Peskov izjavio je da ne može ni da potvrdi ni da demantuje informacije o razgovorima u Ankari, piše Komersant, preneo je Tanjug.
Poslednji put ruska i američka delegacija sastale su se u Ženevi 10. januara radi razgovora o bezbednosnim garancijama.

Kremlj ne odustaje od Hersona - to je teritorija Rusije
MOSKVA – Portparol Kremlja Dmitrij Peskov nije danas komentarisao vest o poseti ukrajinskog predsednika Vladimira Zelenskog ukrajinskom gradu Hersonu, koji su ruske snage nedavno napustile. Na pitanje novinara kako Kremlj ocenjuje posetu Zelenskog Hersonu, Peskov je kratko odgovorio:
„Bez komentara. Vi znate da je to teritorija Ruske Federacije”, prenosi Interfaks. Prethodno su agencija Rojters i ukrajinska agencija Ukrinform objavili da je Zelenski danas posetio Herson.

Turska odbila saučešće Amerike: Znamo odakle je koordinisan napad
Turska je odbila da primi saučešće od Sjedinjenih Američkih Država nakon terorističkog napada u Istanbulu, izjavio je ministar unutrašnjih poslova Sulejman Sojlu.
„Znamo odakle je koordinisan napad. Dobili smo poruku i znamo o čemu se tu radi. Ne prihvatamo saučešće Američke ambasade. Nismo podmukli ni prema kome, ali više ne možemo da tolerišemo ove podmukle postupke. Ulica Istiklal je naše dete. Da nismo uhvatili napadača, on bi danas pobegao u Grčku“, rekao je ministar, prenosi Si-En-En Turk.
Portparolka Bele kuće Karin Žan Pjer rekla je ranije da SAD osuđuju čin nasilja koji se dogodio u Istanbulu i izražava saučešće porodicama žrtava.

Amerikanci prave antirusku koaliciju
Sjedinjene Američke Države nisu sposobne da same dobiju rat protiv Rusije, stav je ogromne većine vojnih analitičara. Ukoliko bi do takvog sukoba i došlo, on bi se, barem inicijalno, sigurno dešavao na teritoriji evroazijskog džina, što bi ga s ruske strane u startu učinilo odbrambenim, a što bi posledično značilo i da bi želja za pobedom kod sukobljenih vojski bila različita. U takvim okolnostima udaljenost bojišta od domaćeg kontinenta bila bi za Amerikance definitivno nepovoljna okolnost.
Dugim rečima, ratnim planerima iz Vašingtona potrebni su saveznici. Tu na terenu, što bliže istočnim granicama i, naravno, evropski. Na NATO, i pored svih dogovora, potpisanih obaveza, zajedničkih strategija i zaklinjanja na večitu vernost u SAD ne mogu da se oslone. Alijansa je previše glomazna, nefunkcionalna da bi bezrezervno krenula u bilo kakvu zajedničku akciju. Zato su u Vašingtonu skloniji nekim drugim, direktnijim koalicijama, pre svih s Poljskom i Rumunijom, za koje veruju da bi se pridružile udaru na Rusiju i čije bi teritorije bile pogodan „placdarm” za američku vojnu silu.
Ipak, američki pukovnik Daglas Makgregor podseća: „Kada se Napoleon Bonaparta 1812. spremao u veliki pohod na Rusiju i on je stvorio koaliciju zemalja voljnih da mu se pridruže. Osnovu njegove armije sačinjavalo je tada neverovatnih 400.000 Francuza, ali bili su tu i vojnici iz Italije, Holandije, Nemačke, Poljske... Istini za volju, ovakva skupina baš i nije mogla da se pohvali posebnim entuzijazmom pošto su, sem Francuza, jedino Poljaci bili spremni na dugi marš do Moskve. Ipak, bila je to sila.”
I na kraju, kada je sva ta soldateska posle meseci pešačenja stigla do ruske prestonice, usled žestokih hladnoća, usputnih bitaka, iscrpljenosti, pogibija, boleštine i pogrešne logistike njen broj je spao na manje od polovine. Ubrzo nakon toga Pruska i severnonemački saveznici prešli su na stranu Rusije dok su ostali, sem Poljaka, jednostavno dezertirali ili pomrli tokom povlačenja. Kraj nam je poznat...
Danas se ratovi vode sasvim drugačije. Iznurivanje žive sile višemesečnim pešačenjem stvar je prošlosti. Na liniju fronta stiže se transportnim avionima, koplja i sablje zamenilo je automatsko oružje, topove koji su sa sumnjivom preciznošću mogli da tuku na svega koju stotinu metara zamenile su haubice dometa od desetinu kilometara, precizno vođene dalekometne rakete, dronovi-samoubice... Upravo zbog toga na čelo ruske vojske nedavno je stupio Sergej Vladimirovič Surovikin, general Oružanih snaga Rusije i komandant Vazdušno-kosmičkih snaga.
Pitanje je koliko bi Poljaci ili Rumuni zaista mogli da pomognu Amerikancima u pohodu na Rusiju. Ovi prvi su svakako voljni da se ogledaju s velikim protivnikom na istoku. Ne bi im bilo prvi put. Setimo se da su početkom 17. veka u velikom pohodu uspeli čak da zauzmu Moskvu. I kasnije tokom istorije odnosi dve zemlje su se menjali prilagođavajući se aktuelnim odnosima snaga u ovom delu sveta. Poljaci su, jednako kao i Rumuni, poslednji put pred Rusima pognuli glave pred kraj Drugog svetskog rata.
Ipak, ostaje dilema koji bi bili ciljevi takve koalicije, kakvi bi bili metodi delovanja i šta bi se dešavalo u slučaju njenog uspeha. Da li je namera tek da se ruska vojska istisne iz Ukrajine, da se obezbedi obustava vatre i omoguće pregovori ili je reč o pokušaju da se u ukrajinsku dramu uvuče ceo Zapad?
Kao što rekosmo, malo ko veruje da su Amerikanci sposobni sami da poraze rusku vojnu silu. Partneri su im potrebni ne bi li na sebe preuzeli deo tereta. Ali ni u slučaju zajedničkog delovanja nije sasvim izvesno da bi ruska vojska bila nadvladana, a Moskva naterana na pregovore. O tome nas uči istorija. Posebno ona povezana s Drugim svetskim ratom, kada se na rat (sem u sferi tehnologije) nije gledalo mnogo drugačije nego danas.
Takođe, jasno je da bi rusko vojno rukovodstvo, bez obzira na to kako bi mogla izgledati ta zapadna koalicija, za svog glavnog protivnika smatralo američke trupe. To znači i da bi onoga trenutka kada Amerikanci stupe na ukrajinsko tlo njihova vojna dejstva bila usmerena upravo na tu stranu.
U međuvremenu ne treba sumnjati da bi dejstva ruskih vojnih snaga lako mogla da se prenesu na teritorije zemalja članica proameričke koalicije. To je već viđeno u Drugom svetskom ratu i znamo kakve je posledice uzrokovalo. Takođe, sve pomenuto, posebno eventualni ozbiljniji američki gubici, moglo bi u jednom trenutku da dovede do posezanja za nuklearnim oružjem, što bi svakako bilo pogubno za opstanak same koalicije.
Generalni sekretar NATO-a Jens Stoltenberg nedavno je istakao da bi poraz Ukrajine u sadašnjoj ruskoj vojnoj akciji imao jednak efekat kao i poraz zapadne vojne alijanse. Posledično, i veliki američki gubici u bivšoj sovjetskoj republici predstavljali bi svojevrstan poraz Vašingtona. Da li je to ono od čega strahuju Amerikanci?

Za Bajdena nije dovoljno što Lula nije Bolsonaro
Džo Bajden je odahnuo kad je otvoreni Trampov obožavalac Žair Bolsonaro krajem oktobra izgubio trku za drugi mandat, ali kako prolazi postizborna euforija, sve je jasnije da ni povratak Luiza Inasija Lula da Silve na čelo Brazila nije po volji Vašingtona.
Šef Bele kuće je među prvim stranim državnicima čestitao Luli, koji je bio nadmoćniji nad Bolsonarom u drugom krugu brazilskih predsedničkih izbora. U brzini kojom je Bajden čestitao Luli moglo je biti i nečeg ličnog jer je Lulin protivkandidat, brazilski predsednik Žair Bolsonaro, vatreni Trampov pobornik. Bolsonaro je čekao duže od većine drugih stranih lidera da Bajdenu čestita na uspehu na prošlim predsedničkim izborima u SAD.
Samim tim što je važio za „Trampa tropskog pojasa” i što je američkog idola oponašao čak i u tome što je nagoveštavao da neće priznati rezultate glasanja, Bolsonaro je odbijao Bajdena. I pored toga što je omogućio miran prenos vlasti, Tramp do danas nije priznao da je izgubio, a navodna izborna krađa jedna je od glavnih tema na njegovim javnim nastupima. Ni Bolsonaro nije zvanično priznao rezultate, ali je to posredno uradio kad je objavio da su njegovi saradnici počeli da predaju dužnosti Lulinoj vladi.
Lulina pobeda je u vašingtonskoj administraciji doživljena i kao pobeda demokratije i izbornih procedura nad populizmom i protrampovskim snagama u svetu. Iako ove američko-brazilske paralele približavaju Belu kuću i buduću vladu u Braziliji, mnogo je toga u Lulinoj politici što ipak neće usrećiti Bajdena.
Lula po treći put postaje predsednik prvog dana nove godine. Kad je prvi put došao na vlast, bilo je to na talasu levičarske plime, koja je u brojnim latinoameričkim državama smenjivala dugogodišnje desničarske i proameričke vladare. Tokom dva uzastopna mandata (2003–2010), Lula je održavao dobre odnose s Vašingtonom, ali je i radio na emancipaciji regiona od Sjedinjenih Država i promovisao neformalno udruživanje Brazila, Rusije, Indije, Kine i Južne Afrike, poznatije kao BRIKS.
Iz Luline novije političke karijere Vašingtonu će zasmetati izjava da je ukrajinski predsednik Volodimir Zelenski podjednako kriv za rat u Ukrajini koliko i šef Kremlja Vladimir Putin.
„Bio si dobar komičar, ali trebalo bi da ozbiljno razgovaramo, a ne da imamo rat da bi se ti pojavljivao na televiziji”, poručio je Lula Zelenskom.
Kako je objasnio u majskom intervjuu za američki magazin „Tajm”, odgovornost za rat u Ukrajini leži i na SAD i Evropskoj uniji jer zapadne sile nisu htele da garantuju Rusiji da Ukrajina neće ući u NATO. Dodao je i da ne razume kako zapadni lideri mogu da toliko veličaju Zelenskog i da tako ohrabruju nastavak ratovanja umesto da iza zatvorenih vrata pregovaraju o kraju borbi.
„Gledam ukrajinskog predsednika kako govori na televiziji i kako mu aplaudiraju evropski parlamentarci. A taj čovek je podjednako odgovoran za rat koliko i Putin. SAD imaju veliki politički uticaj. Bajden je mogao da spreči rat umesto što ga je podstrekivao. Mogao je da sedne u avion za Moskvu i razgovara s Putinom. Tako nešto se očekuje od lidera. Nije trebalo da Putin izvrši invaziju na Ukrajinu. Ali nije samo Putin kriv. Krive su i SAD i Evropska unija. Da su htele, mogle su da izbegnu rat izjavom da Ukrajina neće ući u NATO”, kazao je Lula.
Prema oceni bivšeg i budućeg brazilskog predsednika, Vašington i Brisel su podbacili na polju diplomatije jer se nisu angažovali u pregovorima s Kremljom posle ruske invazije na Ukrajinu. Za vreme prva dva mandata Lula je uspevao da održi veze sa zemljama koje se međusobno nisu podnosile. Kako podseća „Gardijan”, levičarski brazilski predsednik bio je blizak i sa tadašnjim šefom Bele kuće Džordžom Bušom i sa liderima koji su predvodili zemlje s kojima je Amerika u izrazito lošim odnosima: Ugom Čavezom u Venecueli i Mahmudom Ahmadinežadom u Iranu.

Kriza ali iznajmljuju klavir za 36.000 evra
BEČ - Dok značajan broj Austrijanaca ima problema da savlada sve troškove života usled krize, predsednik aurtijskog parlamenta Volfgang Sobotka ne štedi u planiranju ponovnog otvaranja renoviranog zdanja skupštine. Planirano je da se 12.januara svečano otvori renovirana zgrada parlamenta, koja je ujedno i turistička atrakcija. Renoviranje je koštalo 422 miliona evra, za 20 odsto više nego što je bilo planirano.
Iako je sanacija objekta, u kojem će posebno plenarna sala zasijati u novom sjaju, koštala više nego što je predviđao odobreni budžet, predsednik parlamenta Volfgang Sobotka ne štedi u unutrašnjem opremanju zdanja. Prema pisanju dnevnika „Esterajh”, u budžetu troškova nalazi se mesečna „renta” zlatnog klavira „Bezendorf”, koji će koštati 3.000 evra mesečno, odnosno 36.000 evra godišnje od para poreskih obveznika.
Arhitekta Teofil Hanzen, koji je dobio nalog da izgradi zgradu parlamenta, koja je otvorena 1883.godine, navodno je predviđao klavir u velikom prijemnom salonu.
Sobotka, prema pisanju lista, odlučio je da prostorije u parlamentu ubuduće nose imena poznatih ličnosti od Ervina Šredingera, preko Zigmunda Frojda, ali i Romi Šnajder i Hedi Lamar.

Lavrov u bolnici - pišu zapadni mediji, Zaharova demantuje: Upravo sedim sa Sergejem, ne verujemo šta čitamo
Ministar spoljnih poslova Rusije Sergej Lavrov navodno je prebačen u bolnicu nakon što je imao zdravstveni problem po dolasku na samit Grupe 20 na Bali, saopštile su indonežanske vlasti u ponedeljak, objavili su zapadni mediji.
Trojica indonežanskih vladinih i medicinskih zvaničnika izjavila su Asošiejted presu da se ruski diplomata leči na ostrvu. Svi su odbili da budu identifikovani jer nisu bili ovlašćeni da o tome javno raspravljaju. Dvoje ljudi reklo je da se Lavrov leči od srčanog oboljenja.
Zvaničnici u ruskoj ambasadi nisu komentarisali ove navode
Lavrov je trebalo da prisustvuje samitu G 20 umesto ruskog predsednika Vladimira Putina.
Zaharova demantuje da je Lavrov u bolnici
Zapadni mediji su objavili lažnu vest da je ruski šef diplomatije Sergej Lavrov primljen u bolnicu.
"Sedim sa Sergejem Viktorovičem Lavrovom u Indoneziji i čitamo vesti. Ne verujemo svojim očima: izgleda da je on u bolnici. Naravno, to je do sada neviđena lažna vest", napisala je portparolka Ministarstva inostranih poslova Rusije Marija Zaharova na telegramu.

Rekordna godina po broju zahteva za azil u Austriji
BEČ – Tekuća godina mogla bi postati rekordna u vezi broja podnetih zahteva za dobijanje azila u Austriji. Samo do septembra je skoro 72.000 ljudi zatražilo azil i broj stalno nastavlja da raste. Tako je u septembru broj tražilaca azila, u poređenju sa istim mesecom prošle godine, porastao za čak 200 odsto.
Dok je broj tražilaca azila u maju bio ispod 6.000, u septembru je narastao na skoro 16.000. U oktobru se beleži dalji rekord, pošto je podneto između 17.000 i 20.000 molbi za dobijanje azila u Austriji.
Poređenja radu, tokom cele prošle godine registrovano je 39.930 podnetih zahteva za azil. Ako se uzme u obzir broj podnetih molbi tokom oktobra, u proseku je podneto 8.988 zahteva za dobijanje azila mesečno, što ukazuje da se ide ka novom rekordu.
Tokom velikog migrantskog talasa 2015.godine, u Austriji je 88.340 osoba podnelo zahtev za dobijanje azila, što bi, ako se aktuelni trend nastavi, moglo biti prekoračeno za čak 20.000.
Time bi do nove godine Austrija mogla dobiti 110.000 zahteva za dobijanje azila.
I broj odbijenih zahteva takođe je rekordan. Tako je odbijeno 40.299 molbi, a većina po brzom postupku, prenosi Tanjug.

Uskoro nove američke sankcije protiv Rusije
NUSA DUA - Američka ministarka finansija Dženet Jelen najavila je danas da će Sjedinjene Države uvesti nove sankcije transnacionalnoj mreži pojedinaca i kompanija, koje rade na nabavci vojnih tehnologija koje se koriste za ruske ratne akcije u Ukrajini.
Na marginama samita G20 na Baliju, Jelen je rekla novinarima da će sankcije biti usmerene na 14 pojedinaca i 28 poslovnih entiteta, među kojima su i finansijski posrednici, ali je odbila da pruži detalje o tome gde su locirani i najavila da će kasnije danas biti izdato saopštenje, preneo je Tanjug. „Ovo je deo naših uvećanih napora da prekinemo ratne aktivnosti Rusije i kroz sankcije i kontrolu izvoza uskratimo opremu koja je potrebna Moskvi”, rekla je Jelen i odbila da pruži detalje o tome na koje tehnologije bi bile usmerene nove sankcije.

Zelenski optužio ruske snage za ratne zločine u Hersonu
KIJEV - Ukrajinski predsednik Volodimir Zelenski optužio je ruske vojnike da su počinili ratne zločine i ubijali civile u Hersonu, gradu čije je delove prošle nedelje ponovo zauzela ukrajinska vojska nakon ruskog povlačenja.
„Istražitelji su već dokumentovali više od 400 ruskih ratnih zločina. Pronađena su tela mrtvih civila i vojnika. Ruska vojska je iza sebe ostavila tragove divljaštva, kao i u drugim regionima zemlje kroz koje je prošla”, izjavio je Zelenski u noćnom video obraćanju, prenosi Tanjug.
Rojters nije mogao da proveri navode Zelenskog, a Rusija poriče da su njene trupe namerno ugrožavale civile.

Naređenje za napad stiglo je iz Kobanija
ISTANBUL – Ministar unutrašnjih poslova Turske Sulejman Sojlu optužio je jutros kurdske ekstremiste za eksploziju u kojoj je poginulo šest ljudi u glavnoj trgovačkoj ulici u Istanbulu i saopštio da je policija privela 22 osobe osumnjičene za učesće u napadu, uključujući i osobu koja je postavila bombu, ali nije precizirao kog je pola. Sojlu je rekao da je naređenje za napad na istanbulsku aveniju Istiklal uzdato u Kobaniju, gradu na severu Sirije, gde su turske snage poslednjih godina izvodile operacije protiv milicije sirijskih Kurda, prenosi Rojters.
„Smatramo da je instrukcija za napad stigla iz Kobanija”, rekao je Sojlu, i naveo da je bombaš prošao kroz Afrin, još jedan region na severu Sirije.
„Osoba koja je postavila je bombu je privedena. Prethodno je privedena još 21 osoba”, kazao je Sojlu.
U TV vestima prikazani su snimci jedne osobe, po svemu sudeći žene, koja ostavlja paket sa bombom ispod uzdignute cvetne leje u aveniji Istiklal, popularnom turističkom odredištu.
Pedesetak ljudi je otpušteno iz bolnice nakon jučerašnjeg napada, ali postoji zabrinutost da bi Turska mogla biti meta drugih bombaških napada, kao i 2015. i 2017. godine kada je izvedena serija sličnih terorističkih akcija.
Istanbul je u prošlosti bio na meti kurdskih ekstremista, pripadnika levičarskih organizacija, prenosi Tanjug.

Uhapšen osumnjičeni za podmetanje bombe u Istanbulu
ANKARA - Turska policija uhapsila je jednog muškarca, osumnjičenog da je podmetnuo bombu koja je eksplodirala u prometnoj pešačkoj ulici u Istanbulu, izjavio je jutros ministar unutrašnjih poslova Turske.
On je predočio da prvi nalazi istrage ukazuju na to da su kurdski ekstremisti odgovorni za taj smrtonosni napad.
U jučerašnjoj eksploziji na aveniji Istiklal, popularnom turističkom odredištu sa bojnim prodavnicama i restoranima nadomak poznatog istambulskog trga Taksim poginulo je šestoro ljudi, a više desetina njih je ranjeno.
„Nedugo nakon detonacije policija je uhapsila jedno lice za koje se veruje da je postavilo eksplozivnu napravu”, potvrdio je ministar unutrašnjih poslova Sulejman Sojlu, prenela je agencija Anadolu, preneo je Tanjug.
Iako nije otkrio identitet osumnjičenog, Sojlu je rekao da je privedeno još 21 lice koje se dovodi u vezu sa eksplozijom i potvrdio da prvi nalazi istrage upućuju na Radničku partiju Kurdistana (PKK) i na njenu ekspozituru u Siriji PID.
</div>

  </body>
 </text>
</TEI>