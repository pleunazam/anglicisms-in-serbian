<TEI version="3.3.0" xmlns="http://www.tei-c.org/ns/1.0">
 <teiHeader>
  <fileDesc>
   <titleStmt>
    <title>Politika 2014-6-14</title>
   </titleStmt>
   <publicationStmt>
    <p></p>
   </publicationStmt>
   <sourceDesc>
    <p>https://www.politika.rs/sr/articles/archive/2014/6/14/page:1?url=</p>
   </sourceDesc>
  </fileDesc>
 </teiHeader>
 <text>
  <body>
    <div id="ekonomija">
Par­ti­zan sma­njio dug za vi­še od 10 mi­li­o­na evra
Fud­bal­ski klub Par­ti­zan je to­kom 2013. go­di­ne znat­no sma­njio svoj dug. Sa­da je dug Par­ti­za­na vi­še od 13 mi­li­o­na evra, dok je na kra­ju 2012. go­di­ne iz­no­sio oko 25 mi­li­o­na evra. Pre­ci­zan dug Par­ti­za­na 31. de­cem­bra 2013. iz­no­sio je 1.589.929.000 di­na­ra, dok je go­di­nu da­na ra­ni­je taj dug iz­no­sio dve mi­li­jar­de i 821 mi­li­on di­na­ra.
Bro­ke­ru Ne­na­du Gu­ja­ni­či­ću list „Po­li­ti­ka” je pro­sle­dio i iz­ve­šta­je o po­slo­va­nju Par­ti­za­na. Na osno­vu po­da­ta­ka on je pro­tu­ma­čio broj­ke ko­je je Par­ti­zan pre­dao APR-u.
–Po­sma­tra­no s aspek­ta fi­nan­sij­skih bi­lan­sa, Par­ti­zan je znat­no una­pre­dio fi­nan­sij­sku po­zi­ci­ju u od­no­su na 2012. go­di­nu. Bi­lans uspe­ha po­ka­zu­je da je Par­ti­zan u 2013. du­pli­rao po­slov­ni pri­hod na 2,06 mi­li­jar­di di­na­ra. Naj­ve­ći deo ovih pri­ho­da či­ni­li su pri­ho­di od pro­da­je ko­ji su po­ve­ća­ni če­ti­ri pu­ta –na 1,6 mi­li­jar­di di­na­ra. Za raz­li­ku od 2012. go­di­ne,ka­da je u po­slo­va­nju za­be­le­žen gu­bi­tak (mi­nus od 461 mi­li­on di­na­ra), u 2013. Par­ti­zan je ostva­rio po­slov­ni do­bi­tak od 617,5 mi­li­o­na di­na­ra. Kraj­nji re­zul­tat, ne­to do­bi­tak, bio je ne­pu­nih 400 mi­li­o­na di­na­ra,u od­no­su na ve­li­kimi­nus od 757,1 mi­li­on di­na­ra iz 2012. go­di­ne – ka­zao je Gu­ja­ni­čić.
Ka­da je reč o za­du­že­no­sti klu­ba, ovaj bro­ker ka­že da je si­tu­a­ci­ja u Par­ti­za­nu na kra­ju 2013. go­di­ne bi­la znat­no bo­lja.
–Ukup­ne oba­ve­ze bi­le su ma­nje za 42,8 od­sto i na kra­ju de­cem­bra 2013. go­di­ne iz­no­si­le su 1,6 mi­li­jar­di di­na­ra. U struk­tu­ri oba­ve­za, du­go­roč­ne oba­ve­ze su na­ra­sle na 246 mi­li­o­na di­na­ra (na kra­ju 2012. go­to­vo da ih ni­je bi­lo), dok su krat­ko­roč­ne oba­ve­ze vi­še ne­go pre­po­lo­vlje­ne,na 1,3 mi­li­jar­di di­na­ra. Upr­kos ovom dra­stič­nom sma­nje­nju, krat­ko­roč­ne oba­ve­ze i da­lje su pri­lič­no vi­so­ke ali je do­bro što se be­le­ži po­zi­ti­van trend nji­ho­vog sma­nji­va­nja. Da­kle, sta­nje ni­je pre­vi­še sjaj­no, ali bi u slu­ča­ju na­stav­ka po­zi­tiv­nog tren­da i u ovoj go­di­ni, fi­nan­sij­ska si­tu­a­ci­ja Par­ti­za­na mo­gla da se oka­rak­te­ri­še sta­bil­nom – re­kao je Gu­ja­ni­čić.
Par­ti­zan je u na­po­me­na­ma ko­je pra­te fi­nan­sij­ski iz­ve­štaj bio iz­u­zet­no uz­dr­žan od ob­ja­vlji­va­nja de­ta­lja, za raz­li­ku od Cr­ve­ne zve­zde, ko­ja je nad­le­žnom or­ga­nu ot­kri­la ve­ći­nu svo­jih po­slov­nih taj­ni.
Prak­sa Par­ti­za­na je da kri­je svo­je fi­nan­sij­ske po­dat­ke. U ne­ko­li­ko na­vra­ta čel­ni­ci ovog klu­ba jav­no su iz­no­si­li ne­tač­ne po­dat­ke o po­slo­va­nju. Ta­ko je Ra­to­mir Ba­bić, pot­pred­sed­nik Par­ti­za­na, ne­dav­no po­no­vo de­man­to­vao iz­ve­štaj ovog klu­ba upu­ćen APR-u o du­gu od 25 mi­li­o­na evra iz 2012. go­di­ne. Ka­zao je da „ta broj­ka ni­je tač­na”.
–Ka­da sa­be­re­mo bi­lan­se za 2012. i 2013. go­di­nu oko nu­le smo ili, da bu­dem pre­ci­zni­ji, ma­lo iz­nad nje – pre­ne­la je „Po­li­ti­ka” Ba­bi­će­vu iz­ja­vu 13. mar­ta ove go­di­ne.
Me­đu­tim, baš tih da­na, u mar­tu ove go­di­ne, Par­ti­zan je pod­neo iz­ve­štaj nad­le­žnom or­ga­nu u ko­jem se na­vo­di pre­ci­zna vi­si­na du­ga.
Ina­če, pre­mačla­nu 68. Za­ko­na o ra­ču­no­vod­stvu i re­vi­zi­ji ka­zni­će se nov­ča­nom ka­znom od 100.000 do 3.000.000 di­na­ra za pri­vred­ni pre­stup prav­no li­ce ako, iz­me­đu osta­log, ne sa­sta­vlja i ne pri­ka­zu­je fi­nan­sij­ske iz­ve­šta­je u skla­du sa za­ko­nom.
D. T.
---------------------------------------------
KARLOV UGAO
• Zvezda se polako gasi. Ništa čudno, to su principi kosmosa.
• Zvezda je prva. Za njom leti i Partizan.
• Političari i članovi uprava su uigran tim. Kad se pare troše, uprava je navala, a političari odbrana.
• Teško je privatizovati Zvezdu i Partizan. Neki ljudi ih odavno tretiraju kao svoja preduzeća.
• Ako Uefa neće Zvezdu, da probamo s kokardom?
• I članovi uprava imaju kazneni prostor. To je CZ.
• Gazda kluba laje, a roba? Roba igra fudbal.
• Čelni ljudi srpskog fudbala izazivaju čeone sudare s novinarima.
• I čovstvo hoće da bude junaštvo.
• Članovima uprava naših većih klubova treba obući prugaste dresove za igru u zatvorenom prostoru.
• Tražimo nemoguće: da nam fudbal bude bolji od navijača.
• Predsednik FSS se kvalifikovao za Mundijal. Ostavio je fudbalere kod kuće i otišao da gleda nogometaše.
Dragutin Minić

Ju­nak der­bi­ja Drin­čić bio u Cr­ve­noj zve­zdi
U fi­nan­sij­skom iz­ve­šta­ju Cr­ve­ne zve­zde na­vo­di se do­sad ne­po­znat po­da­tak: je­dan od ju­na­ka po­sled­njeg „ve­či­tog der­bi­ja” i je­dan od naj­bo­ljih igra­ča Par­ti­za­na u pro­te­kloj po­lu­se­zo­ni Ni­ko­la Drin­čić igrao je svo­je­vre­me­no za Cr­ve­nu zve­zdu. Na­i­me, u po­da­ci­ma o po­tra­ži­va­nji­ma, Cr­ve­na zve­zda je pri­ka­za­la da joj klub Am­kar iz Ru­si­je du­gu­je 104.000 di­na­ra (1.250 do­la­ra) za Ni­ko­lu Drin­či­ća, „po osno­vu pri­pa­da­ju­ćeg de­la sred­sta­va so­li­dar­no­sti”. U zva­nič­noj bi­o­gra­fi­ji sa­da­šnjeg igra­ča Par­ti­za­na za­i­sta pi­še da je svo­je­vre­me­no igrao za Am­kar iz Ru­si­je, ali se nig­de ne na­vo­di da je ika­da bio fud­ba­ler Cr­ve­ne zve­zde.
Još je­dan ne­po­znat po­da­tak Zve­zda je ot­kri­la u de­lu iz­ve­šta­ja ko­ji se ba­vi po­tra­ži­va­nji­ma od dru­gih klu­bo­va. Na­i­me, tu se na­vo­di da Zve­zdi za tran­sfer Ni­ko­le Mak­si­mo­vi­ća Fud­bal­ski klub Apo­lon iz Ni­ko­zi­je du­gu­je ukup­no 57.321.000 di­na­ra (500.000 evra). Ni­šta ov­de ne bi bi­lo čud­no da Cr­ve­na zve­zda ni­je svo­je­vre­me­no sa­op­šti­la da je Mak­si­mo­vi­ća pro­da­la ita­li­jan­skom Fud­bal­skom klu­bu To­ri­no. I u Mak­si­mo­vi­će­voj zva­nič­noj bi­o­gra­fi­ji pi­še da je iz Zve­zde pre­šao u To­ri­no i nig­de se ne po­mi­nje Apo­lon iz Ni­ko­zi­je.
D. T.

Crveno-beli sma­nji­li dug za pet mi­li­o­na
Pre­ci­zan dug Cr­ve­ne zve­zde 31. de­cem­bra 2013. go­di­ne iz­no­sio je 5.879.113.000 di­na­ra, što je ma­lo vi­še od 50 mi­li­o­na evra. Na kra­ju pret­hod­ne, 2012. go­di­ne, dug Cr­ve­ne zve­zde na osno­vu iz­ve­šta­ja Agen­ci­ji za pri­vred­ne re­gi­stre (APR) iz­no­sio je sko­ro 55 mi­li­o­na evra, tač­ni­je šest mi­li­jar­di i 167 mi­li­o­na di­na­ra.
Bro­ke­ru Ne­na­du Gu­ja­ni­či­ću list „Po­li­ti­ka” je pro­sle­dio iz­ve­šta­je o po­slo­va­nju Cr­ve­ne zve­zde. Na osno­vu po­da­ta­ka,on je pro­tu­ma­čio broj­ke ko­je je Zve­zda pre­da­la APR-u.
–Zve­zda je u pro­šloj go­di­ni sko­ro du­pli­ra­la pri­ho­de,i to uglav­nom kao di­rekt­nupo­sle­di­cupo­ve­ća­nja pri­ho­da od pro­da­je (sa 500,8 na 987 mi­li­o­na di­na­ra). Upra­vo rast pri­ho­da do­pri­neo je da se ope­ra­tiv­ni gu­bi­tak (gu­bi­tak iz po­slo­va­nja) sma­nji za 65 od­sto –na 310,9 mi­li­o­na di­na­ra. Ne­to gu­bi­tak (kraj­nji re­zul­tat) bio je još ma­nji i iz­no­sio je 254,4 mi­li­o­na di­na­ra,pre sve­ga zbog vi­ših osta­lih pri­ho­da i sma­nje­nja fi­nan­sij­skih ras­ho­da. U 2012. go­di­ni Zve­zda je za­be­le­ži­la gu­bi­tak od sko­ro 1,3 mi­li­jar­du di­na­ra – re­kao je Gu­ja­ni­čić.
Ka­da je reč oza­du­že­no­sti Cr­ve­ne zve­zde,Gu­ja­ni­čić je ka­zao da se si­tu­a­ci­ja ni­je mno­gopo­pra­vi­la uod­no­su na 2012. go­di­nu.
–Du­go­ro­čan dug je pre­po­lo­vljen na 107,5 mi­li­o­na di­na­ra i mo­že se re­ći da, ka­da je reč o ovom pi­ta­nju,Zve­zda ni­je u opa­sno­sti,od­no­sno ni­je pre­vi­še iz­lo­že­na. Naj­ve­ći pro­blem pred­sta­vlja­ju krat­ko­roč­ne fi­nan­sij­ske oba­ve­ze (do­spe­li du­go­roč­ni du­go­vi i dru­ga krat­ko­roč­na fi­nan­sij­ska po­tra­ži­va­nja od stra­ne po­ve­ri­la­ca),ko­je su po­ra­sle za 9,6 od­sto i iz­no­si­le su 2,4 mi­li­jar­de di­na­ra. Ako se do­da­ju i dru­ge krat­ko­roč­ne oba­ve­ze, one do­sti­žu ni­vo od 5,8 mi­li­jar­di di­na­ra,što je rast od 7,5 od­sto u od­no­su na kraj 2012.go­di­ne. Ovaj ni­vo je i na kra­ju 2012. go­di­ne bio alar­man­tan,dok je sa­da si­tu­a­ci­ja još go­ra. Pri­me­ra ra­di, obrt­na imo­vi­na Zve­zde na kra­ju 2013. go­di­ne bi­la je sve­ga 416,5 mi­li­o­na di­na­ra, da­kle 13–14 pu­ta ma­nja u od­no­su na krat­ko­roč­ne oba­ve­ze,što po­ka­zu­je dra­ma­tič­nu si­tu­a­ci­ju u odr­ža­va­nju te­ku­će li­kvid­no­sti – ka­zao je Gu­ja­ni­čić.
D. T.

Zvezda dužna 50, Partizan 13 miliona evra
Izbacivanje Crvene zvezde iz evropskih takmičenja zbog kršenja finansijskog fer-pleja ponovo je aktuelizovalo pitanje poslovanja ovog kluba, ali i njegovog večitog rivala – Fudbalskog kluba Partizan. Finansijsko poslovanje ova dva kluba godinama je bilotajna za srpske medije. O dugovanjima se govorilo šapatom, a zvaničnici klubova retko su izlazili u javnost s preciznim podacima o poslovanju. Netačno poslovanje Crvena zvezda je čak pokušala da prikaže i Evropskoj fudbalskoj federaciji (Uefa), što je dovelo do suspenzije iz kvalifikacija za Ligu šampiona, na šta su „crveno-beli” čekali punih šest godina.
„Politika” je i ove godine došla do finansijskih izveštaja koje su Crvena zvezda i Partizan podneli Agenciji za privredne registre. Iz ovih izveštaja koji su zaključni s 31. decembrom 2013. godine, proizlaze ogromni dugovi naša dva najveća kluba. Crvena zvezda je dužna 5.879.113.000 dinara, što iznosi oko 50 miliona evra (precizno po jučerašnjem kursu Narodne banke: 50.945.519 evra), dok je tačan dug Partizana 1.589.929.000 (precizno po srednjem kursu:13.777.547 evra). Detaljnije o finansijskim izveštajima Crvene zvezde i Partizana možete pročitati u posebnim tekstovima u ovoj Temi nedelje našeg lista.
Nije poznato kako su nastala dugovanja Crvene zvezde i Partizana i gde je otišao toliki novac. Ovo pitanje posebno dobija na značaju ako se zna da su ovi klubovi zaradili više desetina miliona evra od transfera igrača,i to samo od sezone kada je Crna Gora proglasila nezavisnost od državne zajednice u fudbalskoj sezoni 2006/2007. Nezavisno ranije istraživanje našeg lista, na osnovu podataka sakupljenih sa „Transfermarketa”, specijalizovanog nemačkog sajta za praćenje transfera fudbalera, pokazalo je da je Crvena zvezda od te 2006. godine prihodovala više od 40 miliona evra, a Partizan oko 80 miliona evra. Treba naglasiti da su i jedan i drugi klub često znali da izađu u javnost i demantuju cifre „Transfermarketa”,koji u Evropi ima ugled nezavisnog i pouzdanog posmatrača prelazaka fudbalera iz jednog u drugi fudbalski klub.
Ako pretpostavimo da su, uz manje izuzetke, podaci tog sajta tačni, onda dolazimo do cifre da su Zvezda i Partizan, uz transfere i trenutna dugovanja, od 2006. godine zajedno potrošili 185 miliona evra. Crvena zvezda 90 miliona, a Partizan 95 miliona evra. Prosto, poređenjaradi, najveći transfer u istoriji svetskog fudbala iznosi 100 miliona evra, koliko je Real Madrid platio Gereta Bejla.
Naravno, srpski klubovi ne bi mogli ni da pomisle da dovedu igrača tipa Bejla ili Kristijana Ronalda,koji je plaćen 94 miliona evra, niti bi iko od svetskih fudbalera razmišljao da dođe da pika loptu u srpskoj ligi, ali za novac utrošen od 2006. godine Crvena zvezda i Partizan mogli su da dovedu mnogo bolje igrače od onih koji su trčkarali srpskim livadama. Sigurno daleko bolje igrače od Savia, Avala Isaha i Bronovickog, s jedne strane, ili Eduarda, Đemba Đembe i Vašingtona s druge.
Loše finansijsko poslovanje dovelo je do toga da su nam najveći klubovi, nosioci srpskog fudbala, došli na rub propasti. Odgovor na pitanje kako će ovi klubovi opstati na čelnicima je Zvezde i Partizana i njihovoj sposobnosti da reše goruće stanje. Imaju li ovi klubovi budućnost, ukoliko nastave po dosadašnjoj poslovnoj praksi, posebno je pitanje.
Treba podsetiti da je na početku sezone 2013/2014. Fudbalski klub Hajduk iz Kule istupio iz elitnog takmičenja, Superlige Srbije, jer su mudospela dugovanja od 2,5 miliona evra koja su napravila prethodna rukovodstva. Hajduk iz Kule bio je stabilan superligaš pune 23 godinei iznedrio je mnoge fudbalere koji su kasnije bili reprezentativci Srbije. Klub je praktično nestao, iako su njegova dugovanja bila mnogo manja od dugovanja naša dva najveća kluba.
Rešenje za loše stanje srpskog fudbala viđeno je prošle godine u privatizaciji. Sadašnji premijer, a tada prvi potpredsednik Vlade,Aleksandar Vučić najavio je da će država krenuti u privatizaciju najvećih srpskih klubova, ali se od tada ništa nije desilo. Nezvanično, traži se zakonski model po kojem bi klubovi mogli da se prodaju. Razlozi za privatizaciju, osim loše finansijske situacije, ležei u katastrofalnim rezultatima naevropskojsceni (Crvena zvezda je prošle godine ispala od ukrajinskog Černomoreca, a Partizan od bugarskog Ludogoreca, anonimnih klubova koji bi nekad bili srećni da odu iz Beograda s manje od pet primljenih golova). Treći razlog za privatizaciju jeste veliki broj sumnjivih likova koji se okupljaju u svečanim ložama fudbalskih stadiona.
Kod trećeg razloga – „sumnjivih likova” – treba podsetiti na izjavu Zorana Lakovića, generalnog sekretara Fudbalskog saveza Srbije (FSS), koji je pre više od godinu dana ukazao na problem sa of-šor kompanijama. On je na jednom okruglom stolu izneo primer kluba iz unutrašnjosti koji je od prodaje fudbalera za milion evra video svega 20-30 odsto, dok je ostatak od sedamsto do osamsto hiljadaevra otišao jednoj of-šor kompaniji.
Laković je tada najavio da će FSS pokrenuti inicijativu da se ukine vlasništvo trećih lica (menadžera, agencija i of-šor kompanija) nad igračima. To je ujedno i preporuka Uefa, a tako se već radi i u Engleskoj i Francuskoj. Problem sumnjivih menadžera i of-šor kompanija od tada nije spomenut.
Treba podsetiti i da je pre godinu dana MUP Srbije pompezno najavio ispitivanje poslovanja Crvene zvezde, Partizana i FSS, a da su posebno apostrofirani sumnjivi menadžeri. MUP posle toga nije rekao ni reč o rezultatima istrage, bez obzira na toda li je pokazala da ima ičeg sumnjivog ili čistog i poštenog.
Kad je o privatizaciji reč, u Srbiji je od sportskih klubova dosadaprivatizovan samo Čukarički, koji je u aprilu 2012. godine prodat firmi ADOC, koja se bavi farmaceutikom, dijagnostikom i građevinskim inženjeringom. Ova kompanija otkupila je „brđane” na aukciji za 10.235.200 dinara. Koliko je pozitivnih stvari donela privatizacija ovog kluba govori i to da je pre aukcije Čukarički dugo bio u stečaju, pa proglasio i bankrot. U trenutku prodaje bio je na ivici ispadanja iz Prve lige Srbije, a za proteklih godinu i po dana ne samo da je izbegao ispadanje, već se i plasirao u Superligu. Takmičenje jezavršiou vrhu tabele i vrlo je moguće da će posle izbacivanja Crvene zvezde iz Evrope upravo Čukarički popunitiupražnjeno mesto koje pripada srpskom fudbalu.
    </div>
    <div id="sport">
Iznenađujuća pobeda Kostarike nad Urugvajem
Fudbaleri Kostarike priredili su veliko iznenađenje, pošto su savladali Urugvaj sa 3:1, u utakmici prvog kola Grupe D na Svetskom prvenstvu u Brazilu.
Urugvaj je poveo u Fortalezi pogotkom Edinsona Kavanija iz penala u 24. minutu, a preokret i pobedu Kostariki doneli su Džoel Kembel u 54, Oskar Duarte u 57. i Marko Urenja u 84. minutu.
U drugoj utakmici grupe, u ponoć će se u Manausu sastati Engleska i Italija.
Urugvaj je poveo pošto je Džunior Dijas oborio u kaznenom prostoru kapitena Dijega Lugana, a Kavani je iz penala doneo prednost svojoj ekipi.
Izjednačenje Kostariki Kembel je doneo pošto je lopta posle centaršuta Kristijana Gamboe preletela sve u kaznenom prostoru i došla do napadača Olimpijakosa, koji je odličnim udarcem sa 10 metara savladao Fernanda Musleru.

Urugvajski navijači
Kostarika je nastavila sa agresivnom igrom posle gola i samo tri minuta kasnije došla do vođstva. Kristijan Bolanjos je centrirao iz slobodnog udarca, a Duarte je u padu šutirao glavom u Muslerin dalji ugao i doneo prednost svom timu.
Pitanje pobednika rešeno je u 84. minutu, kada je Kostarika iskoristila neopreznost odbrane Urugvaja.
Urenja je samo pet minuta pošto je ušao u igru umesto Brajana Ruiza, posle odličnog dodavanja Kembela "pobegao" štoperima Urugvaja i Muslera je po treći put bio savladan.
Urugvaj je utakmicu završio sa igračem manje, pošto je u nadoknadi vremena isključen Maksi Pereira zbog drugog žutog kartona.
Kostarika će u sledećem susretu u petak igrati protiv Italije, dok će se Urugvaj sastati sa Engleskom.

Večeras na „Marakani”: Argentina – BiH
Bosna i Hercegovina sa sjajnim selektorom Safetom Sušićem, nekadašnjim majstorom jugoslovenskog fudbala i svojom novom zvezdom Edinom Džekom, fudbalerom Mančester sitija, sa neskrivenim ambicijama dočekuje start Mundijala u Brazilu i najtežu utakmicu u grupi sa favorizovanom Argentinom. Ambicije Bosne i Hercegovine su po rečima selektora Sušića da pre svega njegova reprezentacija ostvari dobar rezultat i izbori plasman u drugi krug kavlifikacija.
Sa druge strane Argentinci, koji u Brazil stižu sa željom da osvoje prvenstvo, veruju da će bez problema ostvariti cilj u kvalifikacijama i da za njih tek predstoje pravi ispiti.
Malu glavobolju Safetu Sušiću uoči meča sa Argentinjom na čuvenoj brazilskoj „Marakani” na kojoj je nekada moglo da stane i 200. 000 ljudi, predstavlja povreda izvanrednog Salihovića. Ukoliko on ne bude potpuno spreman Sušić smatra da Kolašinac ili Lulić mogu da odgovore svim zadacima.
– Naš cilj je pre svega da prođemo u drugi krug Mundijala, ne krije popularni Pape. Naši fudbaleri su svesni da moraju biti na nivou i ukoliko svaki pojedinac bude dao maksimum na terenu onda sam ubeđen u dobar rezultat.
Na pitanje ko bi mogao da zaustavi fantastičnog Mesija, od koga će polaziti sve akcije protivnika, Sušić, koji je takođe nekada bio sjajan fudbaler, vešt dribler, jedan od najboljih koje smo imali u bivšoj Jugoslaviji, rekao je bez dvoumljenja.
– Znam ko bi to mogao biti. Siguran sam da bi Muhamed Bešić, fudbaler mađarskog Ferencvaroša, mogao biti jedini igrač među 24 koji može da zaustavi opasnog Mesija.
A na pitanje da li se boji suđenja, aludirajući na činjenicu da je Hrvatska oštećena na startu selektor Bosne i Hercegovine je kazao:
– Hrvatska je zaista oštećena, ja se ne plašim sudija!
Bosanci imaju velika očekivanja i od najboljeg strelca Edina Džeka.
– Znam da je na meni velika odgovornost, da domaća javnost traži golove. Ipak, nije lako igrati protiv tako jake reprezentacije kao što je Argentina. Pokušaćemo da im se suprotstavimo najbolje što znamo i umemo i ukoliko budemo nametnuli naš tempo igre, onda verujem da možemo da ostvarimo i dobar rezultat, smatra igrač engleksog Mančester sitija i klupski drug Kolarova i Nastasića.
Mnogi ljubitelji fudbala priželjkuju južnoameričko finale: Brazil – Argentina. Ipak, do finala, 13. jula, za mnoge timove prdstoje tek pravi izazovi i velike prepreke.
– Malo znamo o reprezentaciji Bosne i Hercegovine, ali isto tako znamo da imaju i nekoliko odličnih pojedinaca. Snaga našeg tima je u kolektivu u činjenici da danas Argentina može da pobedi svakoga, kaže Fernando Gago, nekadašnji fudbaler madriudskog Reala.
Mnogi s s pravom pitaju da li uopšte postoji formula za Mesija? Ako je raspoložen onda ga ni tri igrača ne mogu zaustaviti. Očekuje se da jedan od glavnih kreatora argentinskog tima bude izložen oštrim startovima, zato Argentinci traže da suđenje bude fer i korektno. Fantastični Di Marija koji je u dresu Reala odigrao nekoliko sjajnih utakmica veruje da će njegova reprezentacija na startu zabeležiti pobedu.
– Mi u prvoj utakmici imamo samo jedan cilj a to je pobede! Atmosfera u timu je fantastična, baš onakva kakvu smo svi priželjkivali.
U napadu su opasni Iguain i Laveci, iza njih Mesi i Aguero, fantastična četvorka koja može sve.
– Mundijal u Brazilu je nova šansa za Argentinu, koja nikada do sada nije imala tako jaku reprezentaciju. Verujem da uz malo sreće možemo daleko da doguramo, istakao je pred meč sa BiH opasni Aguero.
D. Todorović

Kolumbijci ubedljivi na startu
Na otvaranju C grupe Kolumbija je u Belo Horizonteu ubedljivo savladala Grčku s (1:0), zabeležila prvu pobedu na 20. mundijalu i napravila značajan korak ka osmini finala. Pobeda predstavnika Južne Amerike potpuno je zaslužena. Evropski prvak iz 2004. godine je još jedanput potvrdio da nema pravih rešenja u napadu.
Počelo je veoma borbeno sa obe strane. Manijatis je prvi zapretio udarcem iz daljine, ali nije bilo problema za golmana Ospinu. Već u šestom minutu Kolumbija je povela. Rodrigez je odlično proigrao Kvadrada na desnoj strani, ovaj ubacio u kazneni prostor, utrčao je Armero i tukao, Manolas je želeo da spreči pogodak, ali je nespretno zakačio loptu i ona je završila u donjem desnom uglu – 1:0.
Tek što su krenuli s centra Grci su u imali priliku za izjednačenje. Samaras je izvanredno poslužio Konea, koji je tukao iz prve za malo pored leve stative. Vođstvo rivala nateralo je Helene da krenu napred, pa su preuzeli inicijativu i imali više loptu u posedu. Ni Torosidis glavom u 28. nije bio uspešniji, a Ospina je lako odbranio udarac Samarasa iskosa s leve strane u 31.
Ibarbo je sjajno centrirao u 36, ali je Rodrigez slabo zahvatio loptu i poslao je visoko preko gola. Posle dobrog prodora Gekasa u 44. minutu Kone je šutirao snažno sa 19 metara, a Ospina se bacio i izbio loptu u korner.
U 50. minutu Karnezis je odbranio udarac Rodrigeza sa 18 metara. Rodrigez je 58. odlično izveo korner sa desne strane, Agilar skrenuo loptu u levo, a usamljeni Gutijerez lako pogodio cilj – 2:0. Kolosalnu priliku propustio je Gekas, koji je povratnu loptu Torosidisa sa peterca „zakucao” u prečku. Lepu akciju izveli su Grci u 70. minutu, ali je udarac Mitroglua završio u korneru. Na drugoj strani Arijas je pokušao iz daljine, ali je Karnezis bio na pravom mestu.
Ni Samaras nije bio precizan sa dvadesetak metara u 85, a to je ujedno bio i poslednji opasniji atak Grka, koji će u nastavku nadmetanja morati da pruže znatno bolju igru ukoliko nameravaju da prođu u nokaut fazu.
Konačan rezultat 3:0 postavio je Rodrigez u trećem minutu nadoknade drugog poluvremena.
Stadion: Mineirao. Gledalaca: 57.174. Sudija: Gajger (SAD). Strelci: 1:0 Armero (6), 2:0 Gutijerez (58), 3:0 Rodrigez (90+3). Žuti kartoni: Sančez (Kolumbija), Papastatopulos, Salpingidis (Grčka). Nadoknada vremena: prvi deo: 1 minut, drugi: 3.
KOLUMBIJA: Ospina, Zunjiga, Zapata, Jepes, Armero (od 74. Arijas), Sančez, Agilar (od 69. Mehija), Rodrigez, Kvadrado, Ibarbo, Gutijerez (od 76. Martinez). Selektor: Pekerman.
GRČKA: Karnezis, Torosidis, Manolas, Papastatopulos, Holebas, Manijatis, Kacuranis, Salpingidis (od 57. Fetfacidis), Kone (od 78. Karagunis), Samaras, Gekas (od 64. Mitroglu). Selektor Santos.
Đ. S.

Čile - Australija 3:1
KUJABA – U drugoj utakmici Grupe B na Svetskom prvenstvu u fudbalu reprezentacija Čilea savladala je jutros u Kujabi Australiju sa 3:1 (2:1).
Golove za Čile postigli su Sančes u 11, Valdivija 14. i Bosežur u 90. minutu, dok je strelac jedinog pogotka za Australiju bio Kejhil u 35.
ČILE: Bravo, Isla, Medel, Jara, Menja, Dijas, Vidal (Gutijeres, 60), Aranguis, Valdivija (Bosežur), Sančes i Vargas (Pinilja, 88)
AUSTRALIJA: Rajan, Franjić (Mek Govan, 49), Vilkinson, Špiranović, Dejvidson, Jedinak, Brešano (Troizi, 78), Miligan, Leki, Kejhil i Oar (Haloran, 68).
Predvođeni Aleksisom Sančesom Čileanci su opravdali ulogu favorita već u uvodnom delu meča.
Napadač Barselone je već u 11. minutu doneo prednost Čileu, da bi samo tri minuta kasnije asistirao Horheu Valdiviji koji je prednost južnoameričke reprezentacije udvostručio.
Pred kraj prvog poluvremena Tim Kejhil je doneo nadu Australijancima da bi, možda, mogli da stignu i do preokreta, ali čvrstom igrom na sredini terena Čile je ponovo uspostavio kontrolu i rutinski održavao prednost. U nadoknadi vremena Žan Bosežur se najbolje snašao u gužvi pred golom Australije i doneo Čileu ubedljivu pobedu koja dobija na težini ako se ima u vidu da je Španije prethodno doživela pravi debakl u sudaru sa Holandijom (1:5).
Upravo su Španci sledeći protivnik Čileu i od te utakmice, koja će se odigrati 18. juna u Rio de Žaneiru najverovatnije će zavisiti dalja sudbina dve reprezentacije na Mundijalu.
Holanđani se istog dana u Porto Alegreu sastaju sa autsajderom Australijom.
    </div>
    <div id="magazin">
Anđelini Džoli dodeljena titula dame
LONDON – Kraljica Elizabeta II dodelila je titulu dame, ekvivalent tituli viteza, američkoj glumici Anđelini Džoli za njen rad na borbi protiv seksualnog nasilja u ratom zahvaćenim područjima.
Glumica, koja je u Londonu boravila ove sedmice, kao jedan od domaćina međunarodnog samita o seksualnom nasilju, jedna je od stotine ljudi čija su se imena našla na listi priznanja koja kraljica svake godine dodeljuje na svoj rođendan zaslužnim ličnostima.
Džoli, specijalni izaslanik UN, koja je 2000. osvojila Oskara za sporednu žensku ulogu u filmu „Neprilagođena”, izjavila je da namerava da smanji svoj angažman na filmu i u većoj meri se usresredi na humanitarni rad.
Zato što nije državljanka Britanije ili Komonvelta, Džoli neće moći da koristi titulu „dame” ispred svog imena.
Većina pomenutih priznanja koja dodeljuje kraljica odlazi osobama koje nisu javne ličnosti, od vojnika i gradskih službenika do akademika i privrednika, ali se uvek nađe i neko poznato ime, naveo je AFP.
Tako je titula viteza ove godine dodeljena trostrukom oskarovcu Danijelu Deju Luisu za njegov „doprinos drami” koji sad može da ispred svog imena stavi ser.
Titula dame dodeljena je i književnici Hilari Mantel, autorki nagrađenih romana o Tjudorima - „Vučje leglo” i „Leševe na videlo” i modnoj kreatorki Zandri Rouds.
Na polju nauke titula viteza dodeljena je fizičaru Tomasu Kiblu, koji je svojim radom doprineo otkriću Higsovog bozona takozvane „božje čestice”.
Među nagrađenima za humanitarni rad je i nedavno preminuli Stiven Saton, tinejdžer koji je prikupio četiri miliona funti tokom borbe sa terminalnim kancerom.
Satonu, koji je preminuo u maju sa 19 godina, dodeljen je orden pripadnika reda Britanske imperije (MBE).
    </div>
    <div id="kultura">
Donkihotovska borba muzikom
„Beogradska filharmonija” obeležila je svoj 91. rođendan koncertom u Velikoj sali Kolarčeve zadužbine. Nastup kojim je ujedno i završena jubilarna devedeseta sezona bio je inspirisan Don Kihotom. Muzičari „Filharmonije” „borili su se protiv vetrenjača” predvođeni dirigentom Muhaijem Tangom. Na programu su bila dela Ludviga Minkusa, Žaka Ibera, Žila Masnea i Riharda Štrausa. 
Kao solisti nastupili su bas-bariton Andrej Serov, violončelista Aleksandar Latković, koji je svojim melodijama igrao „ulogu” Don Kihota, i violista Boris Brezovac – muzički Sančo Pansa. 
– Ova tema koncerta predstavlja našu borbu za ideale i želju da promenimo realnost u kojoj živimo i damo dobar primer našoj kulturnoj sredini – objasnila je Jelena Milašinović, pi-ar Beogradske filharmonije.

„Veliki Getsbi” otvorio „Filmstrit”
Duh legendarnih Getsbijevih žurki provejavao je u Studentskom parku, u koji se slila mnogobrojna publika jer se na velikom platnu prikazivao film „Veliki Getsbi”. Ovo kultno ostvarenje iz 1974. godine otvorilo je „Amstel Filmstrit”, tradicionalni filmski festival. Uz pivo, kokice i grickalice, starije generacije podsetile su se vremena kada je odlazak u bioskop bio praznik, a ni mlađima nije smetalo da se spuste na travu i uživaju u filmskoj priči.
Program je imao humanitarni karakter – kupovinom omiljenog pića od hmelja donirao se novac za ugrožene od poplava. Jedinstvena filmska platforma do kraja leta biće i u Tašmajdanskom parku, na Kalemegdanu, Skadarliji, Cvetnom trgu, Čuburi, Zemunskom keju, Savskom šetalištu... Prikazivaće se klasici, drame, komedije, trileri, između ostalih i „Čarobnjak iz Oza”, „Marš na Drinu”, „Slatki život”... „Filmstrit” je organizovan u saradnji sa ambasadom SAD u Beogradu.

„Orkestar sa Trga” svirao za darodavce knjiga
U okviru trodnevne humanitarne manifestacije SKC-a „Pošalji poruku, pokloni knjigu, kupi kartu”, brojnu publiku i sve one koji su darovali knjigu za biblioteke u Obrenovcu šezdesetominutnim muzičkim performansom pozdravio je „Orkestar sa Trga”. Mladi muzičari su na opšte zadovoljstvo posetilaca odsvirali „O, sole mio”, tango iz filma „Miris žene”, Mocartovu „Malu noćnu muziku”, Vivaldijevo „Proleće”, tango Gorana Bregovića... A večeras u Velikoj sali SKC-a humanitarna smotra biće zaokružena koncertom nazvanim „Rok (od)brana”, na kojoj će bendovi „Disciplina kičme”, „Jarboli”, „Popečitelji”, „I-plej”, „Lira Vega”… od 20 sati nastupiti u korist žitelja iz poplavljenih područja.
    </div>
    <div id="sport">
Novi lični rekord Ivane Španović u troskoku
BEOGRAD –Najbolja srpska atletičarka Ivana Španović osvojila je danas u Beogradu prvo mesto u finalu Kupa Srbije u troskoku, a postavila je i novi lični rekord u toj disciplini - 13,78 metara.
„Hvala publici na podršci, ona je zaslužna za moj novi rekord u troskoku. Zadovoljna sam rezultatom i radujem se nastupu za reprezentaciju sledećeg vikenda”, izjavila je Španovićeva posle prvog dana takmičenja na stadionu Crvene zvezde.
Prvo mesto u bacanje koplja osvojila je atletičarka crven-belih Tatjana Jelača sa hicem od 59,49 metara. Njena klupska koleginica Ivana Petković pobedila je u trci na 100 metara sa preponama sa rezultatom od 14,08 sekundi.
U trci na 110 metara sa preponama pobedu je odneo Aleksandar Milenković (Radnički Kragujevac) sa vremeonom 14,45 sekundi.
Član Partizana Asmir Kolašinac pobedio je u bacanju kugle daljinom od 18.94 metra.
U skoku u vis pobedio je takmičar Crvene zvezde Miloš Todosijević (Crvena zvezda) savisinom od 2,16 metara.
Dragana Tomašević pobedila je u bacanju diska sa hicem od 59,35 metara.
U konkurenciji žena na 400 metara pobedila je Tamara Marković iz Zvezde sa vremenom 54.06 sekundi, dok je član Partizana Emir Bekrić ovu deonicu istrčao za 47.22s.
Strahinja Jovančević iz Zvezde pobedio je u skoku udalj sa 7.59 metara.
Nađa Cerovac (ASK) pobedila je na 3000m rezultatom 10:33,35 minuta, a u muškoj konkurenciji prvo mesto zauzeo je Mirko Petrović (8:32,56.
Finale Kupa Srbije sutra će se nastaviti od 15 sati na stadionu Crvene zvezde.

Trijumf Mačkovića i Pivača, bronza za Ivanu Filipović
BLED – Srspki dvojac bez kormilara Viktor Pivač, Martin Mačković osvojio je danas zlato na internacionalnoj veslačkoj regati na Bledu, dok je Ivani Filipović pripala bronza u ženskom skifu.
Pivač i Mačković su do zlatne medalje došli, pošto su u finalu trijumfovali s vremenom 6:35,00 minuta.
Filipovićeva je u vremenom 7:50,00 minuta osvojila bronzu, dok je Nikola Kekić u muškom skifu bio četvrti.
U istoj disciplini Igor Lončarević u C finalu s rezultatom 7:30,00 minuta bio treći.
„Mačković i Pivač su bili sjajni. Imali su teške trke, kako u kvalifikacijama tako i u finalu, i iz obe su izašli kao pobednici. Mislim da su ova dva dana na Bledu pokazali da su dobitna kominacija za Svetsko prvenstvo za veslače do 23 godine, ali konačnu odluku daće stručni štab. Ivana Filipović je osvojila bronzu u veoma neizvesnoj trci gde su za plasman od drugog do četvrtog mesta odlučivale stotinke”, rekao je trener reprezentacije Aleksandar Ivković.

Ivanovićeva ubedljivo do finala
BIRMINGEM – Srpska teniserka Ana Ivanović plasirala se u finale WTA turnira u Birmingemu, pošto je danas u polufinalu pobedila Kineskinju Šuai Žang sa 6:2, 6:2.
Ivanovićeva je nastavila sa dobrim igrama u Birmingemu i na dobrom putu je da osvoji prvu titulu u karijeri na travi.
Njena protivnica u finalu biće bolja iz meča Kejsi Delakva (Australija) - Barbara Zahlavova-Štricova (Češka).
Srpska teniserka ima bolji međusobni skor protiv obe igračice. Delakvu je pobedila 2007. godine u Sidneju sa 6:3, 6:4, dok je protiv Zahlavove-Štricove bila ubedljiva u Lincu (6:3, 6:2) i Indijan Velsu (6:2, 6:2).
Turnir u Birmingemu igra za nagradni fond od 710.000 dolara, a pobednici će pripasti ček na 120.000 dolara i 470 WTA bodova.

Španski mediji razočarani igrom „furije"
MADRID – Mediji u Španiji razočarani su nastupom fudbalske reprezentacije i ubedljivim porazom (5:1) od selekcije Holandije na startu Svetskog prvenstva u Brazilu.
U većini dnevnih listova dominiraju naslovi u kojima se spominje „poniženje”, „noćna mora” i „kataklizma”, koji na najbolji način opisuju igru izabranika Visentea del Boskea.
Madridska Marka izašla je u subotu sa crnom naslovnom stranom na kojoj se nalazi slika golmana Ikera Kasiljasa na kolenima, dok Arjen Roben slavi jedan od pet pogodaka „lala”.
„Ovo je bio brutalan udarac od kojeg se moramo pod hitno oporaviti”, napisao novinar Marke Fran Viljalobos.
Katalonski El Mundo Deportivo pod naslovom „Petica Holandije šampionu” prenosi da je španski fudbal doživeo nezapamćen debakl.
Gore od najgore moguće noćne more za tim koji od 2008. godine nije primio više od jednog gola na prvenstvima sveta i Evrope, prenosi El Pais.
Dnevni sportski list AS opisao je atmosferu u prestonici Španije.
„Madrid, koji obično pobede reprezentacije slavi na ulicama uz sirene automobila i pesmu, sada je utihnuo. Dame i gospodo, izgubuili smo magiju”, navodi se u tekstu lista AS.
Narednu utakmicu na SP u Brazilu fudbaleri Španije odigraće 18. juna u Rio de Žaneiru protiv Čilea.
    </div>
    <div id="kultura">
Tom Džons večeras na sceni Arene
Slavni velški pevač Tom Džons održaće večeras koncert u Kombank areni. Biće to drugi nastup jednog od najboljih vokala ikad u Beogradu. Tom Džons, koji je pre nekoliko dana napunio 74 godine, rekao je nedavno u intervjuu za „Politiku” da se odlično seća premijernog nastupa u Beogradu 2009. godine:
– Koncert je bio sjajan, a publika vrhunska i veoma muzikalna. Primetio sam da volite muziku, a to je najbitnije.
Očekuje se da će koncert „velškog tigra” trajati oko dva sata, a na repertoaru će se naći 22 pesme, uz još tri numere planirane za bis. S obzirom na to da sprema novo studijsko izdanje, beogradsku publiku će, kako je kazao za naš list, možda obradovati i nekom novom pesmom, a tu će biti i numere sa prethodnih albuma „Spirit in the Room” i „Praise and Blame”:
– Ne mogu da izostavim pesme po kojima me publika zna, ali one će biti izvedene u potpuno novim aranžmanima. Izvešću prepoznatljive hitove „Delilah”, „Green Green Grass of Home”, „Thunderball” ili „Sexbomb” u potpuno novom ruhu. Biće to dobar miks, rekao je Džons, a očekuje se da će pevati i hitove kao što su „It’s Not Unusual”, „I’ll Never Fall in Love Again”, „If I Only Knew”, „Mama Told Me Not to Come”...
Čovek koga su još na početku karijere, pre pet decenija, prozvali „glas”, zbog fantastičnih vokalnih mogućnosti, i na večerašnjem koncertu akcenat će staviti na svirku i moćan glas, a ne na „čuda tehnike”. Džonsa će pratiti desetočlani bend, koji će svirati na vrhunskim instrumentima kao što su klavijature „Hamond” i gitare „Fender”. Menadžment čuvenog pevača od organizatora je tražio vrhunsku audioopremu, kao i svetlo koje nije moguće naći u našoj zemlji, pa su zato miksete za zvuk i svetlo, neophodne za nastup, dopremljene iz inostranstva.
Umetnik, rođen u velškom mestašcu Pontipridu, koga je kraljica Elizabeta Druga ovenčala titulom sera 2006, i danas oseća veliko uzbuđenje kada treba da izađe na scenu, priznao je za „Politiku”:
– Ceo život ponavljam– svi putevi vode na scenu! I kada izađeš na binu, to je vrhunac!
J. K.

De­ca
·Baj­ke su pre­va­ri­le de­cu. Uči­ni­le su ih ne­sprem­nim za stvar­nost.
·De­ca su bu­kval­no shva­ti­la onu bi­blij­sku: „Išti­te, da­će vam se”.
·Pr­va reč ko­ju de­ca na­u­če je „daj” i ona se ne za­bo­ra­vlja!
·Isi­do­ra Se­ku­luć, iz­me­đu osta­log, re­kla je i ovo: „De­ca ni­su ni pla­ti­še ni vra­ti­še”.
·Ro­di­te­lji su pri­hva­će­ni sa­mo dok ne­se­bič­no da­ju. Kad osi­ro­ma­še, de­ca ima­ju uti­sak da pre­du­go ži­ve.
·De­ca u ver­bal­nim ob­ra­ču­ni­ma sa dru­gom de­com, ne­po­gre­ši­vo ci­ti­ra­ju re­če­ni­ce svo­jih ro­di­te­lja.
·Na­stav­ni­ci­ma da­na­šnje de­ce hit­no tre­ba pri­zna­ti be­ne­fi­ci­ra­ni rad­ni staž.
·Svo­je sve­ko­li­ko ne­zna­nje de­ca bra­ne ar­gu­men­tom: „To ne zna­mo jer ta­da ni­smo bi­li ro­đe­ni”.
·De­ca pr­vi i je­di­ni put shva­te svo­je ro­di­te­lje, kad sa­mi poč­nu du­ge i muč­ne okr­ša­je sa svo­jom de­com.
·Kad se de­ca sa in­ter­ne­ta vra­te ku­ći, vra­te se kao stran­ci.
·Sve iz­gu­blje­ne Cr­ven­ka­pe ne­sta­le su u ne­sa­vla­di­voj šu­mi zva­noj – in­ter­net.
·Ne­ki ro­di­te­lji iskre­no ve­ru­ju da je za nji­ho­vu de­cu naj­bo­lje ku­po­va­ti sku­pe, fir­mi­ra­ne stva­ri. Lju­bav će do­ći ka­sni­je...
    </div>
    <div id="sport">
Debakl rukometaša Srbije u Brnu
Muška rukometna reprezentacija Srbije nije uspela da se plasira na Svetsko prvenstvo u Kataru 2015. godine, pošto je u Brnu, u revanš utakmici baraža, izgubila od Češke sa 21:33 (8:18). Rukometaši Srbije tako nisu uspeli da sačuvaju prednost iz prve utakmice, koju su prošle subote u Nišu dobili sa 23:15.
Ekipa Vladana Matića je loše počela utakmicu, domaći su poveli sa 5:2, a u tim trenucima češku mrežu uspevali su da pogode samo Ilić i Nikčević.
Posle loše igre Srbije u odbrani Česi su iz minuta u minut uglavnom preko kontranapada uvećavali prednost, a u 24. minutu uspeli su da nadoknade zaostatak iz prve utakmice. Domaći su 10 razlike stekli golom Miroslava Jurke za 18:8 i tim rezultatom završeno je prvo poluvreme.
Ništa se značajnije nije promenilo u nastavku, srpski rukometaši su i dalje grešili u napadu, loše su gradili loptu i igrali nesigurno u odbrani, a Česi su vodili i sa 12 golova razlike (21:9, 27:15) i dvocifrenu prednost su čuvali do kraja utakmice.
Svetsko prvenstvo održaće se od 15. januara do 1. februara 2015. godine u Kataru.
-------------------------------------
Matić: Moralno je da podnesem ostavku
Selektor muške rukometne reprezentacije Srbije Vladan Matić rekao je da će podneti ostavku zbog loše igre i poraza (32:21) od selekcije Češke u revanš meču baraža za Svetsko prvenstvo u Kataru.
Srbija neće putovati na SP u Katar, jer nije uspela da sačuva prednost od osam golova razlike iz prvog meča (23:15).
"Jednostavno nismo bili prisutni na utakmici. Ekipa nije uspela da odgovori na agresivnu igru Čeha. Veliki broj tehničkih grešaka, primljenih golova. Nakon ovakve igre, moj moralni čin je da podnesem ostavku", rekao je Matić.
Najefikasniju u srpskom timu sa po četiri pogodaka bili su Ivan Nikčević i Momir Rnić, dok je gol manje postigao kapiten Momir Ilić.
"Nema puno da se priča posle ovako loše odigrane utakmice. Loše smo igrali", istakao je Ilić.

Svetska liga za odbojkaše: šansa propuštena u prvom setu
U okršaju dosad neporaženih ekipa u našoj grupi u Svetskoj ligi domaćin je bio uspešniji. SAD su u Čikagu pobedile Srbiju s 3:0 (30:28, 25:20, 25:16).
Naši odbojkaši su svoju šansu propustili u prvom setu, jer tada nisu iskoristili čak pet set-lopti. Odmakli su posle 17:17 i imali vođstvo od 24:22.
Amerikanci su izjednačili, ali su naši ponovo bili, čak tri puta, u prilici da pobedonosno završe prvi set. Međutim, nisu uspeli, a domaćin je iskoristio svoju drugu set-loptu (30:28).
Pošto su izvukli kestenje iz vatre američki odbojkaši su se razigrali i ubedljivo počeli drugi set. Počeli su s 4:1 i stigli do 15:8. Ipak, naši se nisu predavali i čak su smanjili na 20:19. Međutim, posle 21:20 Amerikanci su preuzeli igru u svoje ruke i osvojili pet poena uzastopce (25:20).
Naš tim je odlično počeo treći set, poveo s 3:0 i onda stao. Amerikanci su preokrenuli na 6:3 i više do kraja ništa nije moglo da ih zaustavi (25:16).
– Izgubili smo prvi set u samoj završnici. Amerikanci su igrali sjajno u odbrani i znatno su bolje servirali. U drugom setu smo im, posle velikog zaostatka, prišli, ali nismo uspeli da okrenemo rezultat u našu korist. Rano smo poveli u trećem setu i potpuno stali naročito na prijemu servisa. Bili smo dosta nestrpljivi, nervozni. Amerikanci su u ovom trenutku mnogo brži i snažniji od nas, – istakao je selektor Kolaković.
Ni kapiten Dragan Stanković opravdanje za prvi poraz u ovogodišnjoj Svetskoj ligi nije tražio u promeni vremenske zone:
– Mogli smo da uradimo mnogo više, ali se ponavlja nešto što nas već godinama prati: uđemo dobro u utakmicu, imamo priliku da dobijemo prvi set, međutim, izgubimo ga i u nastavku igre se sve raspadne. Druga dva seta nisu ličila ni na šta. Moramo više da razmišljamo na naš mentalni sklop, nego na ono što treba tehnički da uradimo. Da bismo ostvarili nešto, i to ne samo u Svetskoj ligi, nego na velikim takmičenjima, moramo pre svega to da popravimo. Amerikanci su igrali odlično, pre svega su dobro primali naš servis i imali su više opcija u napadu.
Aleksandar Atanasijević je, takođe, bio vrlo samokritičan:
– Katastrofalan meč. Počelo je time što smo zakasnili na zagrevanje, a posle nam bukvalno nijedan element igre nam nije išao. Nismo se uopšte nalazili na terenu. Ne znam šta je razlog. Možda dug put, možda umor... Moramo, pre svega, da raščistimo samo sa sobom. Da počnemo da razmišljamo da nismo velika ekipa, da smo mi samo tim koji igra dobro ako igra kao tim. Ovo nam je dobra prilika za nauk. Amerika je danas igrala bolje, ali ni ona nije sjajna. U prvom setu smo stalno vodili, ali smo sami svojim greškama dozvolili da nas pobede glatko.
U susretu dve ekipe koje nisu zabeležile pobedu u prve četiri utakmice Rusi su bili bolji. Oni su kao domaćini, u Surgutu, savladali Bugare s 3:0 (25:18, 25:22, 25:15).
Dvorana: Univerziteta „Ilinois”. Gledalaca: 3.230. Sudije: Lasi (Dominikana) i Kasamikela (Argentina).
SAD: Anderson 24, Runi 6, Sander 16, Li 6, Lotman, K. Šodži, Kristenson 7, Klark, Holt 6, Muagututija, Smit, E. Šodži. Selektor: Sperou.
SRBIJA: N. Kovačević 11, U. Kovačević 5, Ivović 2, Petrić, Stanković 6, Jovović 3, Nikić 2, Atanasijević 13, Brđović, (Majstorović), Podraščanin 4, Lisinac. Selektor: Kolaković.
S. R.

Zvezda pobedila i završila sa četiri, a Partizan sa dva igrača
U prvom duelu finalne serije prvenstva Srbije za košarkaše Crvena zvezda je kao gost u Pioniru savladala Partizan u bizarnom završetku meča sa 97:88 (24:15, 21:17, 21:30, 31:26). Crveno-beli su završili susret sa četiri, a crno-beli sa dva igrača.
Meč između košarkaša Partizana i Crvene zvezde u finalu plej-ofa Superlige nastavljen je nakon što je policija ispraznila celu halu Pionir.
Zbog tuče koja je prethodila, sudije su odlučile da Partizan na teren u nastavku izađe sa trojicom košarkaša, Bogdanom Bogdanovićem, Žofrijem Lovernjom i Milenkom Tepićem.
Sa druge strane, Zvezda je imala celu petorku, Čarlsa DŽenkinsa, Marka Simonovića, Raška Katića, Nikolu Rebića i Aleksandra Lipovija.
Utakmica je prekinuta u 32. minutu, pošto su se posle međusobne tuče, sa terena povukle obe ekipe, a delegat je odlučio da se isprazni hala.
Pre toga, krajem treće četvrtine, nezadovoljan suđenjem, trener crno-belih Duško Vujošević povukao je ekipu sa terena, pa ju je vratio nakon 15 minuta.
Početkom poslednje deonice došlo je do tuče u kojoj je učestvovao najveći broj igrača oba tima, a prethodilo joj je koškanje Nikole Milutinova (Partizan) i Demarkusa Nelsona (Crvena zvezda).
Meč je nastavljen bez prisustva publike i sa samo osam igrača na terenu, petoro iz Zvezde (Rebić, Dženkins, Lipovij, Simonović i Katić) i tri iz Partizana (Tepić, Bogdanović, Lovernj). Brojčano slabiji Partizan pokušao je da vrati neizvesnost u meč, ali to prosto nije bilo moguće.
U trenutku prekida Zvezda je vodila sa 69:64.
Utakmica je odigrana u hali Pionir, na početku je bilo 5.500 gledalaca dok nisu ispražnjene tribine, a sudili su Ilija Belošević (Beograd), Uroš Nikolić (Zemun), Uroš Obrknežević (Beograd).
PARTIZAN: Tepić 11, Lovernj 23, Pavlović 8, Dalo, Milutinov, Bogdanović 34, Gagić 9, Musli, Andrić, Bezbradica, Bertans, Šalić.
CRVENA ZVEZDA: Rebić 6, Mitrović 2, Lazić 10, Blažič 11, Simonović 11, Marjanović 6, Radenović 5, Katić 11, Nelson 12, Dženkins 16, Lipovij 4, Dragićević.
-----------------------------------------
Vujošević: Tenziju prave oni koji žele da nas unište
Trener košarkaša Partizana Duško Vujošević rekao je posle poraza od Crvene zvezde na startu finalne serije plej-ofa da tenziju ne stvara on, već pokušaji da se uništi sportsko društvo na čijem je čelu.
"Sve ovo je plod ogromne tenzije koja proizlazi iz koncepta da se Partizan baci na prosjački štap sa idejom da se rasproda ovaj tim, da ja budem na ovaj ili onaj način eliminisan. Zamislite ovaj Partizan bez banke, sa rasprodatim timom i bez mene, to će onda značiti reazliaciju koncepta onih koji su ga postavili, da Zvezda bude velika, a košarka onakva kakva treba da bude", rekao je Vujošević na konferenciji za medije u hali Pionir.
"Tenzije ne stvaram ja, već su nastale kada su vođe Zvezdinih navijača uzele vlast u Srbiji i postavili na vodeća mesta ljude koji su strastveni navijači crveno-belih i vode ovu zemlju, a pogotovo ovaj sport u sunovrat. Ovaj koncept je viđen na delu kada je fudbal u pitanju i stadion Partizana", naveo je trener crno-belih.
On je istakao da ne može da bude zadovoljan suđenjem na večerašnjem meču.
"Uvek postoje razlike između subjektivnog mišljenja i objektivne stvarnosti, po meni kriterijum suđenja nije bio jednak. Način sviranja faulova u napadu, tri sekunde, čuvanje Bertans, izazvale su reakcije. Ovo je očekivano, suđenje se pogoršavalo uvek kada smo prilazili na jednu loptu. Ovo je zaista žalosno. Sudije su pokazale tendenciju kada su samo trojica Partizana ostavila da završe meč", istakao je Vujošević.
Trener crno-belih priznao je da je finalna serija protiv Zvezde najverovatnije unapred izgubljena i rekao da je namerno podigao pritisak, zbog načina na koji je sudija Uroš Obrknežević svirao faulove Bertansu.
Bek Partizana Saša Pavlović rekao je da još nije sve izgubljeno.
"Imali smo preveliku želju da dobijemo meč pred domaćom publikom, nismo je adekvatno iskoristili, ovo je prva utakmica, ali ima još dosta da se igra. Idemo na pobedu u narednom meču“, rekao je Pavlović.
--------------------------------
Katić: Nije nam potreban haos
Košarkaši Crvene zvezde Raško Katić i Jaka Blažič rekli su posle pobede nad Partizanom (97:88) na startu finala plej-ofa da su incidenti u Pioniru prevazišli sve sportske okvire i da se nadaju smirivanju situacije u nastavku serije.
"Ovo prevazilazi sve košarkaške okvire. Na utakmicama Zvezde i Partizana fali samo jedna mala varnica da dođe do incidenta. U drugačijim okolnostima ne bi se to primetilo, ali ovde je to napravilo vatru. Ne bih voleo da stvori haos", rekao je Katić novinarima posle meča.
"Bilo je neobično na kraju, baš bezveze situacija. Ne bi to trebalo da se dešava", dodao je Katić.
Bek crveno-belih Jaka Blažič ocenio je da je Zvezda ostvarila izuzetno važnu pobedu.
"Ovo je moje prvo finale. Znao sam da će biti ludo, ali ne ovoliko. Spreman sam na sve do kraja. Igra se za titulu, nekada su reakcije malo žustrije. Na njihovu reakciju mi ćemo imati odgovor", kazao je Blažič.
--------------------------------------------
Radonjić: Titula nije borba na život i smrt
Trener Crvene zvezde Dejan Radonjić rekao je posle pobede nad Partizanom (97:88) u prvom meču finala plej-ofa da incidenti u hali Pionir predstavljaju sramotu za srpsku košarku.
"Ovo je bilo sramno i način na koji se sve dešavalo ne priliči sportskom događaju, a kamoli finalu plej-ofa. Pokušavali da sprečimo incidente, da sve prođe u granicama fer-pleja. Ovo nije nimalo afirmativno i dobro. Nije lepo bilo na parketu, titula je u pitanju, ne borba na život i smrt. Ne razumem neke stvari, proletale su nam stolice pored glave, bezbednost je bila ugorožena. I možemo da pričamo o sudijama, ali nećemo", rekao je Radonjić na konferenciji za novinare posle meča.
"Partizan je ostao sa tri najbolja igrača, a mi smo došli u situaciji da o meču odlučuju igrači sa naše klupe. Zadovoljan sam kako smo odigrali meč, bilo je utakmica dosta do sada, ali u nijednoj nismo počeli ovako. Držali smo sve pod kontrolom do situacije kada je došlo do izlaska ekipe Partizana sa terena. Nismo pali do te mere da se Partizan vrati u igru. Odgovorili smo i na to. Izuzetno sam zadovoljan igrom. Nadam se da će ekipa dobro odigrati i sledeći meč, koji će biti pod drugačijim psihološkim uslovima zbog ovoga što se dešavalo", dodao je on.
---------------------------------------
Bogdanović: Razmisliću da li da igram za reprezentaciju
Košarkaš Partizana Bogdan Bogdanović rekao je da je razočaran odnosom koji domaća liga i sudije ima prema njemu i da će dobro razmisliti da li će igrati za reprezentaciju Srbije na Svetskom prvenstvu u Španiji.
"Ja sam pravi Srbin, osećam se tako, a kada vidim da ovde ne pobeđuju najbolji, da nemam autoritet kao reprezentativac, dobro ću razmisliti da li da igram za nacionalni tim. Neka igraju Dženkins, Lazić, Simonović. Imam veliko poštovanje prema selektoru i u dogovoru sa njim ću doneti odluku", rekao je Bogdanović novinarima u Pioniru posle prvog meča finala plej-ofa sa Zvezdom.
"Katastrofalan ambijent, kriterijum suđenja je bio očajan. Ne sudi se tako šampionima i ekipi koja je 12 godina uzastopni prvak. To znam jer Košarkaški savez Srbije deligira sudije. Svi su mi isti", poručio je Bogdanović.
Košarkaš Partizana Nikola Milutinov rekao je da se ne seća najbolje incidenta sa igračem Crvene zvezde Demarkusom Nelsonom zbog koje je došlo do prekida utakmice i masovne tuče.
"Ne sećam se najbolje tog događaja, možda sam izgubio svest, svi smo krivci zbog toga što se desilo. Prevlika nervoza je dovela to toga. Moramo da ohladimo glavu da bi znali kako da funkcionišemo", naveo je on.
Letonac Davis Bertans rekao da Partizan ima snage da se izdigne iz nastale siruacije.
"Sve je to košarka. Napravio sam faul, ali nisam video kako je sve počelo. Nije prvi put da nam ovako loše sude, ali prethodnih sezona nije bilo ovako loše. Sutra je novi dan, probaćemo da se regenerišom", rekao je Bertans.
-----------------------------------------
Simonović: Nadam se da se ovakve stvari neće ponavljati
Kapiten košarkaša Crvene zvezde Marko Simonović rekao je posle pobede nad Partizanom na startu finala plej-ofa kako se nada da u nastavku serije više neće biti incidenata.
"Zaslužena pobeda Zvezde. Nadam se da se ove stvari kao večeras više neće ponavljati. Tokom incidenta sam hteo da razdvajam, ali desilo se to što se desilo. Idemo dalje", rekao je Simonović novinarima odmah posle meča.
---------------------------------------
Ristović: Doživeli smo linč u Pioniru
Direktor košarkaškog kluba Crvena zvezda Davor Ristović rekao je da da je njegova ekipa doživela linč na utakmici sa Partizanom na startu finalne serije plej-ofa u hali Pionir.
"Ovo je bruka i sramota, da nas napadaju navijači, ljudi iz obezbeđenja. Član uprave Partizana je udario pesnicom sa leđa našeg igrača Marka Tejića. Loše je što su naši navijači izbaceni, a nisu pravili incidente. Ovo što se desilo ne treba da se gleda istim očima", rekao je Ristovih novinarima u hali Pionir.
On je podsetio da se slično dešavalo u Vršcu, kada su Hemofarm i Partizan igrali tri na tri.
"U svakoj priči je Partizan tu. Ne može da se kaže da smo svi isti. Igrači i trener su uložili mnogo napora kako bi došli do finala i potpuno je iluzorno da neko svojim ponašanjem pokušava da svet to sruši po principu da ako mi ne možemo da osvojimo, neće niko. Mi smo na ove stvari upozoravali, jasno je ko stoji iza ovog i ko je direktan krivac. Mislim na trenera Partizana Vujoševića. Očekivalo se da se ovo desi posle odluke da vrati ekipu na teren", dodao je Ristović.
Ristović je istakao da stručni štab Zvezde nije vršio pritisak na sudije, već da je to tokom čitave utakmice radio Partizan.
---------------------------------------
Todorić: Krivci su ljudi koji vode ligu
Sportski direktor košarkaškog kluba Partizan Dragan Todorić rekao je posle poraza od Crvene zvezde na startu finala plej-ofa da su krivci za incidente u hali Pionir ljudi koji vode ligu i sudijsku organizaciju.
"Desilo se to što se očekivalo i što je duže vreme bilo u najavi. To su uradili ljudi koji vode računa o ligi i o delegiranju sudija. Pokušali su da zataškaju ovakve stvari kaznama našem klubu. Žao mi je što je došlo do ovoga, ali to je možda trebalo da se desi kako bi se neke stvari raščistile. Ti ljudi iz sudijske organizacije i udruženja lige bi trebalo da odu i ustupe mesto drugima", rekao je Todorić Tanjugu.
"Odluka da napustimo teren nije bila ishitrena. Bilo je nekoliko sudijskih grešaka na našu štetu koje su uticale da rezultat po nas bude negativan. Ljudi koji dele pravdu došli su ovde po zadatku, da sviraju tako kako su uradili. Hteli su da nas izbace iz takta i uspeli su u tome, ali smo se vratili na teren da ne bi ispalo kako smo pobegli i da ne možemo da istrpimo poraz", naveo je Todorić.
U nastavku meča Zvezda je zaigrala sa petoricom igrača koji nisu isključeni, a Partizan sa trojicom.
"Sudija je hteo da nam ostavi i Andrića, mi nismo hteli jer je on bio u terenu kada je došlo do tuče i trebalo je da bude isključen. Pokušali su da nam daju poklon, ali smo ga mi odbili", zaključio je Todorić.
    </div>
    <div id="vesti">
Hiljade vernika na prenosu moštiju oca Justina
Valjevo – Koliko je među narodnom cenjen sveti otac Justin Popović (1894–1979) najbolje je potvrdila jučerašnja svetkovina prenosa njegovih moštiju u novu crkvu na prostoru porte manastira Ćelije. Nekoliko hiljada vernika, sveštenika i građana stiglo je na ovo sveto mesto iz svih krajeva zemlje, ali i sa Svete gore, iz Grčke, Rusije, Kipra, Švajcarske, Nemačke, Crne Gore, Republike Srpske do Amerike. Svetu arhijerejsku liturgiju uz ovaj veliki čin služili su patrijarh srpski Irinej i episkop Eparhije valjevske Milutin, uz sasluženje brojnih episkopa i sveštenstva.
I pre kanonizovanja u sveca, profesor dogmatike, filozof pravoslavlja, mislilac, savetnik i dobrotvor ave Justin je bio uvažavan i poštovan kako u krugovima SPC-a tako i među vernicima i intelektualcima. Jedino se nije dopadao komunističkoj vlasti zbog koje je upravo u kelijama manastira Ćelije u kanjonu reke Gradac bio u izolaciji punih 30 godina. O gromadnoj duhovnoj i svekolikoj ostaloj veličini oca Justina govore njegova brojna dela sabrana u 33 toma od genijalnih rukopisa „Žitija svetih” preko „Svetosavlja kao filozofije života” do„Puta bogopoznanja”. S profesorom Branislavom Petronijevićem osnivač je Filozofskog društva Srbije, bio je odličan prijatelj s Branislavom Nušićem, a često mu je u goste dolazi još kao mlad student i intelektualac akademik Vladeta Jerotić. Rado je vodio razgovore i davao savete iz nauke i života svima onima koji bi u njegovu isposnicu.
Impresioniran brojem vernika i visokih zvanice koje su juče stigle u Ćelije, srpski patrijarh Irinej je ovaj događaj označio kao vaseljenski za sve pravoslavne hrišćane.
– Danas čitava pravoslavna vaseljena gleda ovde, zato smo blagodarni Bogu i njegovom daru. Sveci su najveći darovi božji jednome narodu i mi imamo mnogo razloga što smo podareni velikim ličnostima iz naše crkve i naše istorije. Danas nas je sabrao i sakupio sveti ave Justin koji je svoj narod više desetina godina učio, štitio i savetovao, ali i upozorio ako pogreše kako bi ih vratio na pravi put. Hristov i božji. Ima li nekog drugog puta kojim treba da pođemo osim puta Hristovoga, puta svetosavskoga, puta Svetog oca Justina i drugih svetih ugodnika među kojima je sa ovih prostora i Sveti otac Nikolaj? Ima li većeg božjeg dara od toga – kazao je srpski patrijarh Irinej, dodajući da uz takve duhovne i svetovne gromade ne treba previše da nas brinu svakorazna proročanstva od onih kako ćemo propasti ili nestati.
Trobrodna, odonosno trooltarna crkva gde će počivati mošti Svetog Justina Popovića urađena je po projektu arhitekte profesora dr Predraga Ristića, a najvećim delom zidana je od prikupljenog novca iz Fonda ave Justina prodajom njegovih knjiga koje su štampane na nekoliko desetina jezika.
B. Novović
    </div>
    <div id="kolumna">
Amerikanci ispunili želje Bin Ladena
Kada je 2009. Barak Obama stupio na dužnost predsednika SAD mnogi širom sveta su pomislili da će, posle osam godina militarističke spoljne politike Džordža Buša mlađeg, Amerika napokon prestati da bude „svetski policajac”. Ali, ni najveći pobornici Obame ne mogu a da ne priznaju da se njegove vojne akcije ne razlikuje previše od Bušovih, samo što on u rat protiv terorista i neposlušnih režima ne šalje vojnike već bespilotne letelice bombardere.
To se moglo jasno shvatiti pre dve i po nedelje kada je Obama u govoru svršenim pitomcima vojne akademije „Vest point” istakao da će SAD nastaviti sa ratom protiv terorizma ali dronovima, uz nastojanje da izbegnu civilne žrtve. Međutim, sve što se minule nedelje dešavalo u Libiji, Pakistanu i Iraku dokazuje samo da sve što su SAD učinile od 11. septembra 2001. do danas zapravo samo bilo kontraproduktivno američkim ciljevima. Američki rat protiv terorizma i rušenja neposlušnih režima u muslimanskim zemljama samo su doprineli da se ostvari želja Osame bin Ladena koju on sa Al Kaidom nikad nije uspeo da ostvari – da SAD i njene saveznike uvuče u beskrajnu borbu sa militantnim islamom.
OSTVARIVANjE GADAFIJEVOG PROROČANSTVA: Kada je minulog ponedeljka Vrhovni sud Libije poništio izbor Ahmeda Muajtika za petog po redu premijera od svrgavanja Muamera el Gadafija, to je izazvalo neskriveno zadovoljstvo islamističkih pobunjenika u Bengaziju, koji nastoje da naftna polja i luke na istoku Libije zadrže u svojim rukama. Zvanični Tripoli bori se za vlast sa nekoliko radikalnih islamističkih organizacija, dok je istovremeno penzonisani libijski general Halifa Haftar pokrenuo operaciju oslobađanja Libije od džihadista.
Dok Libija sve dublje tone u bezvlašće i sukobe, SAD, Francuska i Britanija ćute o tome da je njihova vojna intervencija dovela do sadašnje situacije. Ćute i čekaju da vide da li će možda general Haftar uspeti da ostvari značajnije pobede i postane neki novi Gadafi, sposoban da vojnom diktaturom drži pod kontrolom islamističke grupe i plemena u Libiji. Dok je zemlja u rasulu nameće se zaključak da se ostvarilo zlokobno Gadafijevo proročanstvo iz 2011. kada je rekao da će Libija postati Avganistan na Mediteranu i Zapadu najbliži kalifat.
METASTAZIRANI TERORIZAM: Kao što su potcenjivane Gadafijeve prognoze, tako su zapadne sile i Islamabad potcenili snagu pakistanskih talibana, koji su terorističkim akcijama minule nedelje pokazali da nisu tačne procene da su ih unutrašnje podele oslabile. Napadom na aerodrom u Karačiju pokazali su da su dobro organizovani i da šire listu meta. Ni višegodišnje borbe američkih vojnika u Avganistanu, ni napadi dronovima u Pakistanu, nisu uspeli da suzbiju talibanski pokret već su njihove terorističke akcije samo uvećane. Neprofitna korporacija „Rend” je u nedavno objavljenom izveštaju istakla da će Amerikanci posle višegodišnje skupe borbe protiv terorizma morati da shvate bolnu istinu da je terorizam za sve te godine samo još dodatno metastazirao.
BUMERANG DVOSTRUKIH ARŠINA: Aktuelni događaji u Iraku samo su još jednom ukazali na neefikasnost američkog rata protiv terorizma. Ofanziva u kojoj su borci organizacije Islamska država Iraka i Levanta (Idil) osvojili sever i istok Iraka približivši se na 50 kilometara od Bagdada, dokazuje da se plaća visoka cena kada Zapad primenjuje dvostruke aršine u proceni aktivnosti militantnih grupa. To što Zapad podržava i obučava sirijske pobunjenike, među kojima je i Idil, sada se vratilo kao bumerang jer su borci ove ekstremne sunitske islamističke organizacije prešli iz Sirije na sever Iraka, krenuvši u ofanzivu da bi stvorili jedinstven kalifat.
Vojni uspeh im je olakšan time što je od američko-britanske invazije 2003. Irak duboko u etničkim i religijskim podelama, tako da je na teritorijama naseljenim pretežno sunitima neposlušnost prema dominantno šiitskoj vladi premijera Nurija el Malikija već uobičajena. Ali, i to sektaško nasilje je plod politike SAD i njenih saveznika u regionu, kao što su Saudijska Arabija, Katar i Turska, koji su nastojali da ojačaju sunitske islamističke grupe u Iraku (i Siriji) kako bi suzbili uticaj šiita i susednog šiitskog Irana.
Nema sumnje da su američki spoljnopolitički stratezi smatrali da će podrškom sunitskim organizacijama oslabiti moć Irana u regionu. Ali, sada su SAD došle u apsurdnu situaciju da su sa Iranom na istoj strani. Bar u Iraku gde je Teheran poslao svoje vojnike da pomogne Malikijevoj vladi a Obama razmatra vojnu intervenciju. Situacija u Siriji je potpuno drugačija. Pandorinu kutiju u muslimanskom svetu otvorila je Bušova neokonzervativna politika a prema svemu sudeći Obama je uskoro neće zatvoriti.

Uzbunjivači
I Srbija ima svoje uzbunjivače. I naši su mladi, školovani i kvalifikovani i, što je posebno značajno, smeli i čestiti. Otkrili su da je doktorski rad Nebojše Stefanovića, sadašnjeg ministra unutrašnjih poslova – plagijat. Kao i Džulijen Asanž i Edvard Snouden, dočekani su na nož i ko zna šta ih još čeka. Za častan pokušaj da sačuvaju ugled nauke i struke – troje naših naučnih radnika, koji predaju na engleskim fakultetima –okrivljeni su da su, po nalogu opozicionih snaga, izveli udar na Vladu Srbije, njenog predsednika Aleksandra Vučića i „sve koji žele da reformišu ovu osetljivu oblast kakva je policija“! To je u Narodnoj skupštini rekao Aleksandar Martinović, narodni poslanik SNS-a.
Pravilo je poznato: svako jato grakne i zakrešti ako neko takne njegovo pile, pa i ako se ono kiti tuđim perjem.
S tim što kićenje tuđim perjem ovde nije novost. Još pre 40 godina doveo sam u tadašnju TV emisiju „Reflektor“ Pavla Savića, predsednika SANU, i akademika i profesora Radomira Lukića, da objasne nesklad: poplavu odbranjenih doktorata i naš usporen privredni razvoj. U to vreme, po broju doktorata na 1.000 stanovnika Jugoslavija je bila negde u sredini evropske lestvice a po stepenu produktivnosti i životnog standarda – pri dnu. Nažalost, slično je i danas. Sabesednici su se lako složili da je uticaj nauke na privredu i život jedva uočljiv jer su doktorati rađeni na teme iz prošlosti, obrađivali manje važna pitanja. Doktorate i prividan naučni istraživački rad više su pokretali lični porivi: veći ugled u porodici, komšiluku i zajednici i sticanje novčane dobiti! U ono vreme doktori nauka su dobijali poseban dodatak, bez obzira na učinak. Cenilo se zvanje a ne znanje. Zato je bilo malo originalnih rešenja i izuma. Skupo smo plaćali strane licence, a radovi naših doktora nauka veoma retko su citirani u stranim naučnim publikacijama. Ugledni učesnici „Reflektora“ su zaključili da, ne samo od kandidata, već i od mentora koji biraju i odobravaju teze, pa i čestitosti članova komisije, koja čita i odobrava naučni rad, zavisi u kom pravcu će da teče višegodišnji trud i kakvu korist privredi i zajednici će doneti novi doktorat.
Nismo govorili o plagijatima. Bilo ih je i tada, ali je osvrt i sud o toj vrsti prevare i krađe, pre nas, na sjajan način već dao Branislav Nušić – u komediji „Dr“.
Novinar, predsednik Pokreta „Bogata Srbija“
    </div>
    <div id="ekonomija">
Ujedi pasa prazne budžet Zrenjanina
Zrenjanin – Isplata nadoknade građanima koji vansudskim poravnanjem ili preko suda traže odštetu zbog ujeda pasa lutalica postala je znatna rashodna stavka u zrenjaninskom budžetu.
Grad je samo u prošloj godini morao da isplati 5,6 miliona dinara za naknadu nematerijalne štete građanima koji su tvrdili da su bili žrtve napada pasa lutalica.
U lokalnoj samoupravi sumnjaju da su mnogi od njih lažirali ujed samo da bi se novčano okoristili. To je konstatovao i zrenjaninski javni pravobranilac Goran Rakić u svom godišnjem izveštaju. On je naveo da i dalje raste broj zahteva za naknadu štete, navodeći da su prijave po tom osnovu počele 2010, da bi dve godine kasnije njihov broj postao zabrinjavajući.
– Lane je podneto 114 zahteva za naknadu štete. Grad je, stoga, formirao posebnu komisiju koja je odlučivala o zahtevima i davala ponude za poravnanje. Nuđena im je naknada od 10.000 do 50.000 dinara, u zavisnosti od slučaja. Ona je prihvaćena u 26 odsto zahteva, tako da je van suda zaključeno 30 poravnanja. Na ime naknade za nematerijalnu štetu, pretrpljeni strah i fizičke bolove, u ovim poravnanjima ukupno je isplaćeno 725.000 dinara – precizira Rakić.
Gradsku kasu su mnogo više koštali građani koji su posegnuli za tužbom.
Tokom prošle godine okončano je 39 sudskih procesa. Većina tužbenih zahteva je usvojena, pa je oštećenima dosuđeno 4,9 miliona dinara na ime odštete. Ne pomaže ni jadikovka pravobranioca da su se navodni ujedi događali pod sumnjivim okolnostima, da „počinioci” nisu uvek bili psi lutalice, za koje je odgovorna gradska vlast, već se radi i o onima koji imaju vlasnike, a da se ne govori o slučajevima gde građani izazivaju životinje ili ih šutiraju i na druge načine fizički provociraju.
Đ. Đukić
-----------------------------------------------------------
Bilans u 2013.
114 građana podnelo je zahtev gradskoj upravi zbog ujeda pasa lutalica
30 vansudskih poravnanja je zaključeno, a oštećenima je, u zavisnosti od slučaja, ponuđena nadoknada od 10.000 do 50.000 dinara
725.000 dinara ukupno je isplaćeno kroz poravnanja
39 sudskih procesa okončano je po tužbi građana koji su pretrpeli ujed pasa, a u većini slučajeva presuđeno je u korist podnosioca tužbe
4.900.000 dinara je ukupno presuđeno na ime odštete, a na teret budžeta Zrenjanina
-----------------------------------------------------------
Azil pod lupom nevladinih organizacija
Početkom ove godine, nevladine organizacije su vodile pravu kampanju protiv zrenjaninske vlasti. Čak devet asocijacija prozvalo ih je zbog navodne nebrige o psima. Na udaru je naročito bilo ovdašnje prihvatilište za pse i mačke. Iako je taj azil koji radi već devet godina smatran jednim od najopremljenijih u Srbiji, protiv njega su podigli tužbu, uz insinuaciju da se tamo životinje nemilice ubijaju. U prihvatilištu su sve demantovali, naglasivši da je taj broj veliki jer građani ovde donose ostarele pse da ih uspavaju, jer sami nemaju novca za taj postupak.
– Sva prihvatilišta, pa i ona u razvijenim zemljama imaju tretman privremenih. Kada njihove službe uhvate pse lutalice, sterilišu ih tj. kastriraju, ili pak leče ako su bolesni, a nakon oporavka ih čipuju, odvoze na mesta gde su uhvaćeni i tu ostavljaju. Ta praksa prihvaćena je u svetu i smatra se da se na ovaj način stabilizuje broj pasa jer psi starosedeoci ne dozvoljavaju drugima da dođu na njihovu teritoriju, pa se oni tako ravnomerno raspoređuju po naseljima – ističu u prihvatilištu.
Tako se dešava da „najveći čovekov prijatelj”, kad se vrati u stari kraj nekog i napadne. Ili mu to – podmetnu.
    </div>
    <div id="vesti">
Predsednik Nikolić uručio pomoć u Obrežu
Varvarin– Predsednik Srbije Tomislav Nikolić uručio je juče humanitarnu pomoć ugroženima od poplava u mestu Obrež kod Varvarina, istakavši da pažnju sada treba usmeriti na popravku kuća i da u vezi s tim očekuje mnogo od regionalne donatorske konferencije koju će organizovati Francuska.
Predsednik Nikolić uručio je šest tona garderobe, osam tona sredstava za higijenu, deset tona hrane i slatkiša i pet tona dušeka, jastuka, ćebadi i posteljine i istakao da će se sredstvima iz Fonda Dragica Nikolić izgraditi 15 do 20 kuća.
Kako je naveo, u saradnji sa Ujedinjenim Arapskim Emiratima, u akciji koja se vodi s Vladom, biće sigurno izgrađeno oko 100 kuća.
Obilazeći tri porodice u Obrežu čije su kuće nastradale u poplavama, Nikolić je pozvao sve ljude koji imaju malo više da se uključe u novu akciju spasavanja jer, kako je rekao, decu čije su porodice ostale bez kuća treba spasiti pošto zaslužuju da žive potpuno drugačije.
Porodici Slobodana Žuvjovića obećao je izgradnju nove kuće za mesec dana i dodao da će druge dve kuće biti obnovljene. „U Obrežu ćemo za mesec dana uspeti da napravimo jednu novu kuću, a da dve popravimo do mere da u njima može da se spava da deca ne bi spavala u šatoru”, rekao je Nikolić.
On je napomenuo da je sa opštinom dogovoreno da se kuća koja je potpuno uništena ukloni s placa i već iduće nedelje preko Fondacije Dragica Nikolić započne izgradnja nove.
Dogovoreno je i da opština Varvarin obezbedi privremeni smeštaj za sve tri porodice.
Nikolić je najavio i da će uskoro obići Bajinu Baštu, Koceljevu i okolinu Šapca jer je prikupljeno dovoljno humanitarne pomoći i za te krajeve.
On je rekao i da će se u narednom periodu prikupljati pomoć isključivo u građevinskom materijalu i precizirao da je potrebno sve – cement, šljunak, blokovi, cigle, crep, stolarija... „Mnogo šta je potrebno, znam da svi traže, ali bitno je, kada vam neko nešto da, da mu pružite dokaz da je otišlo na pravo mesto”, rekao je Nikolić.
Predsednik opštine Varvarin Zoran Milenković rekao je novinarima da je ukupno procenjena tamošnja šteta od poplava 248 miliona dinara, od čega 195 miliona u poljoprivredi, 25 na objektima i 20 miliona na privrednim subjektima.
U poplavama je bilo ugroženo više do 250 kuća a najviše u Obrežu, mestu koje je posetio predsednik.
Tanjug

Preduzeća privatnicima, ulice radnicima
Kragujevac – Odluka gradske vlasti o racionalizaciji javne potrošnje i konsolidaciji javnih i komunalnih preduzeća, koja podrazumeva poveravanje najvećeg dela komunalnih delatnosti privatnim firmama i otpuštanje znatnog broja radnika, izazvala je veliko nezadovoljstvo sindikata koji zastupa interese zaposlenih u tom sektoru.
Sa jučerašnjeg sastanka u Kragujevcu, Sindikat komunalaca Srbije poručio je da će, ukoliko se „kragujevački recept” bude primenjivao i u drugim gradovima, organizovati proteste širom zemlje. 
– Nećemo imati drugog izbora nego da radnike izvedemo na ulicu. Naša organizacija ima 70.000 članova – podsetio je Milan Grujić, predsednik Sindikata komunalaca.
Prema rečima Branka Petrašinovića, predsednika Sindikata komunalaca Šumadijskog okruga, protesti su nužni da bi se predupredio „niz loših posledica” odluke o ulasku privatnog sektora u javnu komunalnu delatnost.
– Cene usluga biće veće kada poslove preuzmu privatne firme, a to bi moglo da dovede do socijalnih nemira. Nemamo ništa protiv privatnog sektora i investicija, ali osnovne komunalne delatnosti moraju da ostanu pod upravom gradova i opština. A problem viška radnika treba da se rešava kroz adekvatan socijalni program – naveo je Petrašinović.
Odluka o racionalizaciji i konsolidaciji izazvala je nezadovoljstvo i u mnogim javnim i komunalnim preduzećima, naročito onima koja su „viđena” za gašenje. 
– Svi gradovi i opštine imaju preduzeće kakvo je Preduzeće za izgradnju grada u Kragujevcu. Ona artikulišu sve investicije jedne lokalne samouprave i ne vidim kako ih je moguće ugasiti – naglasio je Dragoslav Ilić, pomoćnik direktora kragujevačkog Preduzeća za izgradnju grada.
Zbog ogromnih dugova, nenaplativih potraživanja i prekobrojnih radnika koji su, uglavnom, zapošljavani po partijskom ključu, u nekim preduzećima, poput „Čistoće“ i „Zelenila“, već su organizovani štrajkovi, a najavljeni protesti mogli bi se odraziti i na političku scenu Kragujevca, dobrano uzdrmanu posle raspada vladajućeg URS-a i uzleta opozicionog SNS-a.
Pristalice ove dve strane međusobno se optužuju za „politička zapošljavanja“, a pomenuti Vasiljević, do juče prvi saradnik gradonačelnika Kragujevca Veroljuba Stevanovića, „osumnjičen“ je za šurovanje sa naprednjacima. Naročito posle odluke o racionalizaciji i konsolidaciji koja sadrži bitne elemente premijerovog ekspozea, u kome je, između ostalog, navedeno da zaposlene u javnom treba premestiti u privatni sektor.     
Balast fiktivno zaposlenih 
Iako suočen sa brojnim negativnim reakcijama otkako je u sredu „Politika“ objavila tekst „Kragujevačka javna preduzeća prelaze u ruke privatnika“, član gradskog veća Nebojša Vasiljević, autor kontroverzne odluke, ostaje pri svom stavu.
– Moramo da se oslobodimo nepotrebnih izdataka za plate fiktivno zaposlenih i u organima grada i u preduzećima. Od investicija privatnika Kragujevčani mogu da računaju na nove i kvalitetnije sadržaje za koje grad više nema para – pojasnio je ovaj gradski većnik.
    </div>
    <div id="kultura">
Polemika Britanaca o ulozi Srbije u Velikom ratu
Pokušaj da se krivica za izbijanje Prvog svetskog rata pripiše Srbiji datira od samog početka ratnog sukoba, a među prvima optužbe je iznela i Meri Edit Daram, britanski antropolog, još u decembru 1914. godine. Kampanju je nastavila i u ratnim godinama kroz polemiku sa poznatim britanskim istoričarem Robertom Siton-Votsonom. Njihova pisma nikada nisu objavljena ni u Velikoj Britaniji, a do njih je, spremajući svoju doktorsku disertaciju u Londonu, došao Aleksandar Rastović, vanredni profesor Opšte istorije 20. veka na Filozofskom fakultetu u Nišu, o čemu je govorio na međunarodnom skupu „Srbi i Prvi svetki rat”, upravo održanom u Srpskoj akademiji nauka i umetnosti.
Dobar poznavalac balkanskih prilika, Meri Daram je od 1900. godine boravila bar petnaestak puta na Balkanu i Srbiji: najpre u službi britanskog Forin ofisa, a potom zbog svojih antropoloških istraživanja.
– Meri Daram je autor nekoliko studija o Balkanu i Srbiji. Njena veoma objektivna knjiga „Kroz srpske zemlje”, iz 1903. godine, prevedena je i na srpski. Tu je realno predstavila političke prilike, navela da su Srbi patili najpre pod turskom, a potom austrijskom vlašću, pisala je o geografiji i kulturi srpskog naroda. Potom se 1911. desilo potpuno „pomračenje”, odlazi na prostor Albanije, počinje da radi u prilog albanske nezavisnosti, postavši njihov vatreni lobista što će ostati do kraja života – ističe Aleksandar Rastović.
Tada nastaje i njena knjiga „Planinska Albanija”, zbog čega je Albanci zauzvrat nazivaju „albanskom kraljicom”. Počinju optužbe na račun Srbije i V. Britanije za koju je smatrala da je 1918. pomogla stvaranje jugoslovenske države.
– Profesor Siton-Votson sa njom polemiše javno od 1920. godine, a potom i pismenim putem sve do 1929. Pozivajući se na različitu arhivsku građu (austrijsku, srpsku, nemačku, britansku), naučno i argumentovano osporava njene tvrdnje oko odgovornosti srpske vlade za izbijanje rata. Polemika sadrži 20 pisama koja se čuvaju u fondu lične prepiske koja je pohranjena u biblioteci Škole za slovenske i istočnoevropske studije u Londonu – kaže Rastović.
Prema njegovim rečima, u reviji „Nova Evropa”,čiji je osnivač Votson, Meri Daram objavljuje 1920. tekst u kojem ističe da ova redakcija prima  novac od jugoslovenskih vlasti da bi zastupala njihove interese.
– Meri Daram navodi da su Nikola Pašić i Stojan Protić, kao ministar unutrašnjih dela,znali ko je ubica austrijskog prestolonaslednika. Ona pretpostavlja da je Pašić očekivao da se Austrija neće usuditi da uđe u rat sa Srbijom, a atentat, ako uspe, doneće mu veću političku moć koju to tada nije imao. U pismima Votsonu iz 6. i 14. marta 1925. godine, Meri Daram ponovila je da je atentat isplanirao šef obaveštajne službe srpskog generalštaba Dragutin Dimitrijević Apis, pozivajući se na svedočenje zvaničnika Arnolda Fostera kome je, kako je navela, veliki broj ljudi u Beogradu potvrdio da je srpska vlada znala sve o atentatu. Upozorenje koje je Nikola Pašić uputio austrijskim zvaničnicimapreko Jovana Jovanovića Pižona, srpskog poslanika u Beču, da se sprema neka akcija protiv austrijskog prestolonaslednika,Meri Daram je ocenila kao „blef srpske vlade” – kaže naš sagovornik.
Engleskinja 1925. objavljuje knjigu „Sarajevskiatentat”, piše o umešanosti vladinih službenika u atentat, i to Milana Ciganovića i Voje Tankosića, kao i Dragutina Dimitrijevića Apisa koji je, kako je istakla, dao podsticaj za izvršenje tog čina.
– Meri Daram je opravdavala ultimatum austrijske vlade upućen Srbiji, čak i njegovu najsporniju odredbu o učešću austrijskih oficira u istrazi ubistva na njenoj teritoriji. Smatrala je da je Austrija u pravu kada optužuje Dimitrijevića, Tankosića i Ciganovića za učešće u atentatu, kao i srpsku vladu, jer prvu dvojicu nije otkrila i uhapsila, a trećem je dozvolila da kao njen državni službenik pobegne i tako se spasi kazne za zločin – kaže Rastović.
I Siton-Votson je onda štampao svoju knjigu „Sarajevo, studija o uzrocima svetskog rata” 1926, gde je uvrstio građu iz berlinskih i bečkih arhiva, i britanskih dokumenata.
– Votson iznosidasu tri činjenice nepobitne: da je Sarajenski atentat bio samo krajnji događaj u jednom spontanom pokretu koji je nastao u Bosni i Hrvatskoj, a koji Srbija nije mogla da spreči; da je Austrija sa svoje strane još u godinama pre rata sistematski pripremala pokoravanje Srbije i da se odlučila da ostane pri svome napadačkom držanju, kada je saznala da joj je pomoć Nemačke osigurana – napominje Rastović.
Kako dodaje, Siton-Votson zaključuje da atentat nije delo zvanične Srbije,  već čin pojedinaca, članova organizacije „Crna ruka”, koja je u tom trenutku bila u velikom sukobu sa beogradskom vladom. Pominje i da je austrijski ministar, grof Berhtold atentat video kao odličan povod za rat i priliku da pridobije javnog mnenja. Njegov cilj je bio iznenadni napad na Srbiju, bez prethodne objave rata, jer je Austrija, kako je isticao, većčetiri puta nameravala da napadne Srbiju: 1908, 1912–1913, u zimu 1913. i neposredno pre atentata u Sarajevu.
– Od trenutka stupanja na dužnost 1906. godine šef austrougarskog generalštaba Konrad fon Hecendorf zalagao se za uništenje Kraljevine Srbije. U srpskoj državi video je opasnost za ostvarivanje austrijskih  ciljeva na Balkanu. U pismu austrijskom ministru spoljnih poslova Erentalu, od 18. decembra 1907, napomenuo je da mu je još prilikom okupacije BiH 1878. postalo jasno da se „rešenje jugoslovenskog problema ima naći samo u Srbiji, dakle jednom velikom akcijom, čiji je krajnji cilj aneksija Srbije”. Austriji je, dakle, bio potreban samo povod za rat, a posle atentata stvorili su uslovi za ostvarivanje zamisli o sveopštem ratu – naglašava Aleksandar Rastović.
Uz sve to, kako dodaje,  ultimatum od deset zahteva, koji je  ispostavljen zvaničnoj Srbiji jula 1914, Edvard Grej, šef Forin ofisa je, u pismu upućenom Mauriciju Bunsenu, britanskom poslaniku u Beču, ocenio kao „najgori dokument koji je ikad jedna država uputila drugoj nezavisnoj državi”.
Mirjana Sretenović

Terakotom do počasnog članstva u Udruženju književnika Srbije
Mića Jovanović, rektor Megatrend univerziteta iz Beograda, primljen je u Udruženje književnika Srbije (UKS) 2009. godine, kao počasni član. Te godine, takođe, kao počasni član, u UKS primljen je i književnik Ranko Pavlović, iz Republike Srpske.
Za počasne članove, objašnjava Radomir Andrić, predsednik UKS-a, mogu se izabrati oni književnici i javni i kulturni radnici iz Srbije i inostranstva, koji svojom delatnošću značajno unapređuju položaj knjige i doprinose afirmaciji književnog stvaralaštva kod nas i u inostranstvu. Počasne članove bira uprava UKS-a. Dakle, kod prijema Miće Jovanovića u UKS nema ničega spornog, sve je urađeno prema važećem Pravilniku o prijemu u članstvo Udruženja, kaže Radomir Andrić.
Počasni članovi UKS-a bili su i Ljuba Tadić, Mihailo Đurić, Smilja Avramov...
Radomir Andrić izražava žaljenje što se „Politika”, kao ozbiljan list, uključuje u ovakve afere, primerene jedino petparačkim tabloidima.
Da Ministarstvo kulture obezbeđuje dovoljno sredstava za rad UKS-a, dodaje Andrić, ono ne bi moralo da se dovija u prikupljanju finansijskih sredstva i molilo za priloge od pojedinaca i institucija, kako bi opstalo i sačuvalo svoju delatnost. Megatrend univerzitet je finansijski pomagao održavanje Međunarodnih susreta pisaca u Beogradu, kao i izlaženje „Književnih novina”. Ministarstvo kulture, primera radi, daje sredstva za štampanje tri-četiri broja, a ni dinara nije dalo za glasovitu Tribinu „Francuska 7”.
– Poštujem Miću Jovanovića, on pomaže srpsku kulturu, i ne zanima me koliko ima doktorata. Čujem da ima jedan, pa zar to nije dovoljno za posao koji radi – pita Andrić.
Udruženje književnika Srbije, osnovano je 1905. godine. Tada se zvalo Srpsko književno društvo, a prvi predsednik je bio Simo Matavulj. Danas UKS ima oko 1.500 članova, svake godine primaju petnaest do dvadeset novih članova. Ali, svake godine, kaže Andrić, UKS ostane bez trideset do četrdeset svojih članova. U poslednjih deset godina, preminulo je više od 400 pisaca. Udruženje književnika Srbije sređuje spiskove svog članstva. Svi koji nisu plaćali članarinu poslednje tri godine – biće brisani iz evidencije. Trenutno na prijem čeka 465 mladih pisaca, koji su poslali molbe za prijem.
Kako se postaje član Udruženja književnika Srbije?
Uz molbu, kandidat mora da priloži objavljene knjige, svoju biografiju, bibliografiju objavljenih radova, kritika ili prikaza objavljenih knjiga, kao i recenzije, ako nisu štampane u samoj knjizi. Da bi bio primljen u Udruženje, kandidat mora da ima najmanje dve knjige (poezija, proza, drama, književna teorija, esejistika). Član Udruženja, kao što smo rekli, može da se postane i kao počasni član, ali i po pozivu. Po pozivu se primaju književni stvaraoci koji su svojim delom ostvarili visoke umetničke i književno-teorijske vrednosti, i dali izuzetan doprinos kulturi i književnosti. Po pozivu je, primera radi, primljen Peter Handke.
Kada je 1969. u UKS primljen Radomir Antić, sadašnji predsednik Udruženja književnika Srbije, konkurisalo se sa najmanje dve objavljene knjige, ali knjige o kojima se pričalo, koje su dobijale nagrade, pozitivne kritike. Za svakog kandidata se pisala recenzija, pa je tek potom komisija odlučivala o prijemu. Te godine su novi članovi UKS-a postali i Milovan Vitezović, Miroljub Todorović, Milutin Petrović, Adam Puslojić, Moma Dimić, Miodrag Ilić…
Posle petooktobarskih promena 2001. godine osnovano je još jedno udruženje, Srpsko književno društvo, koje sada ima 254 člana. Godišnje, kaže Duško Novaković, predsednik Skupštine SKD-a, primaju deset do petnaest novih članova. Članovi su dužni da prilože molbu, a odluku o prijemu donosi Skupština SKD-a, tajnim glasanjem. Skupština, takođe, bira i počasne članove (najviše pet), koji svojim delom i aktivnošću daju značajan doprinos razvoju književne, kulturne i društvene zajednice, i počasnim članstvom doprinose ugledu SKD-a. Važe za udruženje koje je rigoroznije u prijemu novih članova. Trude se da primaju, pre svega, mlade, talentovane pisce, koji su bez posla, i koji na ovaj način ostvaruju pravo na socijalno osiguranje i staž. Ali, naravno, to nije osnovni kriterijum za prijem u SKD.
Z. Radisavljević
-------------------------------------------------------
Nagrađen članstvom i zbog doniranja reljefa 
Aforističar Aleksandar Čotrić, koji je član Komisije za prijem novih članova u Udruženje književnika Srbije, kaže za naš list da on nije bio u komisiji kada se odlučivalo o prijemu Miće Jovanovića, rektora Megatrenda, kao počasnog člana UKS-a, već je to učinjeno ranije.
– Počasne članove primamo na predlog uprave. Komisija odlučuje o kriterijumima, koje smo usvojili, dostavljenim knjigama, nagradama i biografijama. Koliko znam, Mića Jovanović jeste rektor Univerziteta, ali je bio i finansijer reljefa, koji je postavljen 2008. u holu Udruženja književnika Srbije, posvećen 100. godišnjici smrti Radoja Domanovića. Pretpostavljam da je i to imalo uticaja da on postane počasni član, pošto je Udruženje u teškoj situaciji, pa se oslanja na pomoć dobrotvora koji imaju želju i mogućnosti da pomognu – kaže Aleksandar Čotrić.
M. S. 
-------------------------------------------------------
Kakva uprava, takvi i članovi
– Kakva uprava, takvi i članovi – kaže Simon Simonović, pisac i izdavač, komentarišući kako se danas postaje član UKS-a.
Simonović navodi da pisci ranije nisu mogli tako lako da postanu deo UKS-a.
– Sada je UKS postao kao nekadašnji Socijalistički savez radnog naroda. Ulazi ko god hoće. Bojim se da se ni Srpsko književno društvo ne drži pravila, a nekada se znalo koliko se moglo primiti novih. Počasno članstvo Miće Jovanovića govori samo o nebranom grožđu u kom smo se našli. To je skandalozno. Možda ih je donirao, ko to zna. Jovanović može da plati sve. Niko nije pitao kako je nastao Megatrend, čijim parama, otkud to da je prva godina besplatna – kaže Simonović i dodaje:
– Kad sam postao član UKS-a, to je bila čast, podatak koji se navodio u biografiji. Za članstvo su bile potrebne najmanje dve preporuke najuglednijih pisaca. Preporuke su pisali Dušan Matić, Dobrica Ćosić, Oskar Davičo. Mislim da su počasni članovi bili Vladimir Dedijer, Milovan Đilas... Čep je izvađen iz boce, i tek će se otkrivati stvari kojih ćemo se stideti.
    </div>
    <div id="ekonomija">
Vlada izdvaja milijardu dinara za poplavljena područja
BEOGRAD – Vlada Srbije odlučila je na današnjoj sednici da izdvoji milijardu dinara za obnovu privrede na poplavljenim područjima, a sredstva će ići preko Programa Fonda za razvoj Republike Srbije.
„Sredstva će preko Programa Fonda za razvoj po povoljnim uslovima, moći da koriste privredni subjekti za kupovinu nove i remont oštećene opreme, sanaciju objekata i finansiranje trajnih obrtnih sredstava”, rečeno je u saopštenju posle sednice vlade.
Ministri na današnjoj sednici Vlade (Foto Tanjug)
Kako se precizira, krediti će biti odobravani do visine procenjene štete, sa rokom otplate do 7 godina za investicione kredite i do 4 godine za kredite za trajna obrtna sredstva, a kamatna stopa je 1,5 odsto godišnje.
„Maksimalan iznos jednog korisnika sa povezanim licima može biti do 1,85 miliona dinara i ne može biti veći od visine procenjene štete”, rečeno je u saopštenju u kome se navodi da će Program, sa detaljnim kriterijumima i procedurama biti objavljen na sajtu Fonda za razvoj Republike Srbije.

Za oštećenu robu novac umesto servisa
Za svaki proizvod koji ste kupili, a on se pokvario ili ima neki nedostatak u prvih šest meseci, ubuduće ćete moći da dobijete novac nazad, predviđa tek usvojeni Zakon o zaštiti potrošača. Do sada je to bilo nezamislivo jer su trgovci do unedogled, čak i tek kupljene proizvode, mogli da šalju u servis, a kupac bi u najboljem slučaju mogao da dobije zamenu. Ovo su, po pravilu, bili iscrpljujući procesi koji su se najčešće završavali na štetu građana. Ovo bi, najzad, moglo da natera trgovce da poboljšaju ne samo uslugu, nego i kvalitet robe koju nude, kako bi izbegli gubitke i nezadovoljne potrošače. Ako se ovome doda još jedna pogodnost novog zakona, a to je ukidanje sudskih taksi za potrošačke sporove manje od 500.000 dinara, može se očekivati da će potrošači lakše ostvarivati svoja prava.
Ovo nisu jedine izmene Zakona o zaštiti potrošača koji bi i građane Srbije konačno trebalo da zaštiti kao i one u EU. Osim obaveze trgovca da ubuduće na žalbu potrošača odgovara u roku od osam dana umesto dosadašnjih 15 (ukoliko to ne učini može da bude i novčano kažnjen), tu je i mogućnost zaštite kolektivnih interesa potrošača, koja omogućava da se jednom tužbom pokriju interesi velikog broja građana. Predviđeno je, između ostalog, da će organizacije za zaštitu potrošača moći da zastupaju veći broj građana koji imaju isti problem odjednom i da na sudu zahtevaju materijalnu nadoknadu od onog ko je kršio njihova prava.
– Osnovni cilj donošenja novog zakona je stvaranje sistema koji će omogućiti zaštitu potrošača u ugovornom odnosu sa trgovcem, čija je specifičnost u tome da ga zaključuju dve nejednake strane, odnosno gde je trgovac uglavnom u prednosti. On raspolaže sa više informacija i uglavnom je „bogatiji” od potrošača. I zato novi zakon obuhvata brojna rešenja propisana u korist potrošača koja teže da otklone ovu nejednakost, kaže za „Politiku” Rasim Ljajić, ministar trgovine turizma i telekomunikacija.
Trgovac ima obavezu da isporuči robu najduže za 30 dana od momenta naručivanja, ukoliko ugovorom nije drugačije predviđeno, i to na adresu kupca. Ukoliko to ne uradi u propisanom roku, moraće da vrati novac natrag. Kod trgovine na daljinu propisana je obaveza trgovca da potrošača obavesti da ima pravo da se predomisli i odustane od kupovine u roku od 14 dana od dana zaključenja ugovora.
Zakon predviđa i posebnu zaštitu za socijalno ugrožene potrošače kojima ne sme biti obustavljeno snabdevanja električnom energijom ili gasom tokom grejne sezone.
Na pitanje koja je uloga tržišne inspekcije, ministar Ljajić kaže da su se sankcije koje su propisane odredbama starog zakona za nesavesne trgovce pokazale kao nedovoljne i u pojedinim slučajevima neadekvatne.
– Pošto se često ukazivalo i na vezane ruke tržišne inspekcije uvedeni su i novi prekršaji i pojačana je uloga inspektora, koji sada imaju pravo da proveravaju da li trgovac isporučuje robu u ugovorenom roku, da li je blagovremeno obavešten o pravu na odustanak od kupovine u roku od 14 dana u slučajevima kada se kupuje na daljinu, da li postoji bilo kakav vid diskriminacije kupaca i nepoštene poslovne prakse, kao i da li prodavac ažurno vodi knjigu reklamacija, koja do sada nije bila obavezna, objašnjava ministar trgovine.
Novi zakon ima poseban deo koji se odnosi na zaštitu kolektivnog interesa potrošača. Ovakav prekršaj se događa kada se ukupnom broju od najmanje desetoro potrošača na istovetan način, od strane istog lica, povređuje pravo koje im je zagarantovano ovim zakonom. To u praksi znači da je kolektivni interes povređen ako se deset kupaca požali udruženjima potrošača da su od istog prodavca kupili televizor, da se televizor pokvario u roku od šest meseci, a taj trgovac nije pristao da im zameni aparat ili vrati novac, što je njegova zakonska obaveza. U tom slučaju Udruženje za zaštitu potrošača o takvom kršenju Zakona obaveštava Ministarstvo, koje preduzima upravnu meru – zahteva od trgovca da prekine sa nepoštenom poslovnom praksom. Iskustva iz evropskih zemalja pokazala su da se najmanje polovina trgovaca povinuje ovom zahtevu.
– Ukoliko ne pristanu da otklone nepravilnosti u radu Ministarstvo pokreće spor pred Upravnim sudom. Prebacivanje nadležnosti sa opštih na upravne sudove, što je takođe novina ovog zakona, omogućava efektivniju zaštitu, jer je upravni postupak znatno brži i efikasniji od sudskog, zaključuje ministar.
    </div>
    <div id="vesti">
Ugašen požar u subotičkoj bolnici, evakuisano 12 beba
Požar koji je danas izbio u Opštoj bolnici u Subotici je ugašen, povređenih nema, a pričinjena je materijalna šteta. Kako je izjavio šef vatrogasno-spasilačke službe Odeljenja za vanredne situacije u Subotici Siniša Kovačević, požar je ugašen oko 17 časova. Ugroženih i povređenih, po njegovim rečima, nije bilo jer su evakuisani pacijenti sa svih spratova i premešteni u druge delove zgrade kako ne bi osetili tegobe zbog dima. Evakuisano je 11 majki s 12 beba s Odeljenja neonatologije, kao i 36 pacijenata s ortopedije.
Načelnik Odeljenja za vanredne situacije Policijske uprave Subotica Ilija Despotović rekao je da je požar prijavljen juče u 14.57 časova, a da su na lice mesta izašle četiri vatrogasno-spasilačke ekipe koje su požar lokalizovale za 15 minuta. On je precizirao da je goreo krov pomoćnog objekta površine 80 metara kvadratnih, pa je došlo do zadimljenja na dva sprata, zbog čega su pacijenti premešteni u druge delove zgrade, a sama šteta nije velika.
„Intervencija vatrogasaca-spasilaca bila je fenomenalna. Nastavljamo dalje rad na pronalaženju uzroka, mislimo da je tehničke prirode i čim budemo završili uviđaj dobićete potpunu informaciju”, rekao je Despotović novinarima.
Kako je izjavio direktor Opšte bolnice u Subotici dr Goran Bićanin, požar ne bi trebalo da remeti dalji rad ustanove.
„Posle akcije vatrogasne službe moramo da pregledamo sve ove prostorije, da vidimo koji je obim štete koja je nastala da bismo znali kako dalje, u kom obimu ćemo nastaviti s radom”, naveo je Bićanin. On je dodao da se za sada vide oštećenja na sanitarnim delovima i da misli da to neće biti problem da se sanira, kao i da to neće remetiti budući rad bolnice.
Tanjug
------------------------------------------------------
Pokrajina će finansijski pomoći saniranje posledica požara
SUBOTICA –Pokrajinska vlada će finansijski pomoći otklanjanje posledica nastalih u današnjem požaru u Opštoj bolnici u Subotici, najavila je pokrajinska sekretarka za zadravstvo, socijalnu politiku i demografiju Vesna Kopitović.
Ona je nakon obilaska bolnice izjavila novinarima da je zahvaljujući brzini vatrogasaca sprečena veća nesereća, pa životi pacijenata i osoblja nisu bili ugroženi, jer su evakuisani na vreme. 
„Jedna mama i beba koje su bile u apartmanu u tom momentu nisu bile u sobi. Sva sreća, da u tom momentu nisu bile u sobi, jer bi to bio ozbiljan problem. Svi pacijenti su dobro i sva sreća u nesreći je što nije bilo instalacija u krovu, mogla je da se desi mnogo ozbiljnija šteta u smislu ljudskih žrtava”, rekla je Kopitović novinarima.
Ona je najavila da će pokrajinska vlada, uz osiguranje, nadoknaditi gubitke prouzrokovane požarom.
„Finansijska pomoć svakako stoji i to ćemo sigurno odmah, vrlo brzo rešiti. Prvo da vidimo kolika je procena štete, kako ćemo sa osiguranjem. Naravno, pokrajina će stajati tu kod svih neophodnih stvari da bi bolnica što pre krenula u rad'', rekla je Kopitović i naglasila da subotičkia bolnica ima veliki priliv pacijenata, pa je u interesu građana da što pre bude u funkciji.
Požar u Opštoj bolnici u Subotici je ugašen oko 17 časova, povređenih nema, pričinjena je materijalna šteta, a uzrok požara se utvrđuje.
Na licu mesta se i dalje preventivno nalazi jedna njihova vatrogasna ekipa.
Ugroženih i povređenih nije bilo, jer su pacijenti sa svih spratova premešteni u druge delove zgrade kako ne bi osetili tegobe zbog dima.
Evakuisano je 11 majki sa 12 beba sa odeljenja nenatologije, kao i 36 pacijenata sa ortopedije.
Požar je prijavljen u 14:57 časova, a na lice mesta su izašle četiri vatrogasno-spasilačke ekipe koje su požar lokalizovale za 15 minuta.
    </div>
    <div id="kolumna">
Mirni dani u Minsku
Ako slećete ili polećete iz Minska nekom zapadnom kompanijom onda koristite staru zgradu aerodroma, nova je „rezervisana” za prijateljske države i „prijateljske” letove, rekli su mi u šali domaćini ovogodišnjeg Devetog međunarodnog medija foruma. Iako su ta dva terminala zapravo spojena, novi terminal izgleda zaista svetski i dosta je veći od beogradskog. Autoput od aerodroma do grada besprekoran je, uopšte putevi su savršeni i sa jasno označenim ivicama, signalizacija odlična, okolina puta do ivice šume čak i na kosinama uredno pokošena. Na raskrsnicama žardinijere sa cvećem, mozaici cveća na travi, gde god da vam pogled dopre sa strane puta nema travurine. Pogledom tražim obične seoske kuće, ali sve što vidim su prave urbane porodične kuće, sa cvetnim vrtovima i raznovrsnim ogradama. Kao da je neko svesno izložio ono najbolje što Belorusija ima upravo uz autoput. 
S leve strane, neposredno pre ulaska u Minsk, novi je i veliki akva-park. Sve okolo su nove zgrade moderne arhitekture, čelik, beton i staklo. Oblakoderi i po 30 spratova vrlo neobičnih oblika. Na ulicama, ili u parkovima nisam primetio nijedan papirić, ili plastičnu kesu, na semaforima nema prosjaka, na zgradama nijedne oronule fasade.
Duž obale jezera šetaju roditelji sa decom, po biciklističkim stazama roleri i biciklisti, jedna potpuno mirna atmosfera, kao da je vreme stalo. U tržnim centrima, koji su moderniji i nekoliko puta veći od naših, a takvih je u Minsku najmanje sedam, radnje i butici svih svetskih modnih firmi i brendova. U prodavnicama hrane – nema šta nema, od francuskih sireva do španskih vina i ruskog kavijara. U kafićima i restoranima brze hrane sede uglavnom mladi ljudi, obučeni ni bolje ni lošije od omladine u Beogradu.
Čemu Belorusija zahvaljuje očit privredni uspon? Jer, ta zemlja sa 9,5 miliona stanovnika i sa društvenim bruto proizvodom većim od našeg izvozi oko 80 odsto svoje proizvodnje, od čega na izvoz u države EU i u Rusiju ide praktično isto. I pored toga što u zemlje Evropske unije izvozi 45 odsto svojih proizvoda Belorusija još nije zatražila prijem u članstvo EU, što je malo čudno. U poslednje četiri godine Belorusija je u modernizaciju svoje privrede uložila 30 milijardi dolara, a u poslednjih 20 godina u iste svrhe izdvojeno je 130 milijardi dolara. Samo u modernizaciju dve velike rafinerije uloženo je milijardu dolara, litar benzina ovde je oko 85 dinara.
Kako je to bilo moguće? Jednostavno, u Belorusiji nije bilo pljačkaške privatizacije, u Belorusiji nema tajkuna-oligarha, svako ko se obogatio to je učinio svojim radom, a ne političkim vezama. Minsk je dozvolio privatizaciju malih i srednjih firmi, dozvolio je ulazak stranog kapitala, ali pod strogo nacionalnim uslovima. Možda je to upravo i razlog što je Belorusija izložena određenim sankcijama EU. S jedne strane imate taj stav EU, a sa druge strane imate nesmetanu trgovinu EU sa Belorusijom. 
Proteklih godina Belorusija je svoj povoljan ekonomski položaj bazirala i na čvrstim ekonomskim vezama sa Rusijom, zahvaljujući kojima je imala specijalnu i nižu cenu ruskog gasa i nafte. Onda su iz Moskve zatražili da Minsk plaća svetsku cenu energenata, a iz Minska su odgovorili da ako su u carinskom savezu sa Rusijom, a jesu, onda nema razloga da plaćaju i svetsku cenu za ruski gas i naftu. Iz Moskve je zatim rečeno da, ako su u carinskom savezu sa Belorusijom, a jesu, onda Minsk mora carine za uvozne automobile da prilagodi ruskim carinama. Jer, Rusija štiteći svoju auto-industriju ima carinu na uvozne automobile, a Belorusija koja nema domaću auto-industriju, zapravo, ima minimalne carine na uvoz automobila. Zato Belorusi voze danas najnovije modele automobila sa Zapada, a vozni park u Minsku mnogo je bolji i luksuzniji nego vozni park u Beogradu.
Ipak, na Belorusiju se iz Brisela gledalo, pa i sada se na neki način gleda, kao na jednu od „nezgodnih“ država, a politička elita te zemlje skoro da i ne može da putuje na Zapad. Belorusija jednostavno nije bila spremna da rasproda nacionalnu ekonomiju, a EU to ne prašta.
Pitanja o opoziciji u Belorusiji? Kada god dođe do nekih demonstracija opozicije u Minsku, šefovi KGB-a, koji se nalaze u jednoj velikoj sivosmeđoj zgradi u gradu, pozovu lidere opozicije na čaj i kafu. Onda tim liderima daju po dve, ili tri hiljade evrića i demonstracije se odmah smire. Čudno je kako opozicija u svetu pada na pare koje joj daje vlast! No, pre četiri godine došlo je do velike eksplozije i bilo je mrtvih u metrou u Minsku, a istraga je otkrila dvojicu atentatora. Priznali su veze s opozicijom. Onda je vlast rekla: niste više opozicija, sada ste teroristi.
Nekada je Minsk bio omiljena destinacija za kocku i seks-turizam, a i Moskva za iste poroke. Onda je Minsk ukinuo seks-turizam, a ostavio kocku, dok je Moskva ostavila seks-turizam, a zabranila kocku. No, obe zemlje su u savezu.
    </div>
    <div id="vesti">
Savet Megatrenda usvojio ostavku Miće Jovanovića
Savet Megatrend univerziteta usvojio je juče ostavku rektora Miće Jovanovića i razrešio ga dužnosti prvog čoveka ovog privatnog univerziteta. Prethodno je uprava univerziteta obavestila studente i zaposlene da se nastava i sve ostale aktivnosti održavaju redovno, kao i da Univerzitet ima akreditaciju, što znači i da su sve diplome priznate.
Univerzitet međutim, nije saopštio i ko će obavljati funkciju v. d. rektora, iako se može naslutiti da će tu dužnost do izbora novog prvog čoveka Megatrenda obavljati prorektor i zamenik rektora prof. dr Vladan Kutlešić. Ovaj univerzitet inače ima još četiri prorektora, od kojih je jedan i dr Žarko Obradović, nekadašnji ministar prosvete, sada zadužen za međunarodnu saradnju.
Ono što javnost u ovom trenutku najviše zanima jeste povratak Miće Jovanovića u zemlju, kako bi predstavio dokaze d je ipak doktorirao u Engleskoj, kao i živog svedoka, kojeg je, kako je rekao, uspeo da pronađe iako je prošlo više od 30 godine.
On je za „Politiku” rekao u petak oko podneva da je upravo sleteo u London, ali nije odgovorio na pitanje i kada se vraća. Akademska zajednica, pre svega, sa interesovanjem je očekivala njegovo pojavljivanje u večerašnjoj emisiji „Utisak nedelje”, gde je potvrdio da će gostovati.Međutim, u toku jučerašnjeg dana se saznalo da se Jovanović ipak neće u Londonu zadržati dva-tri sata, kako je rekao, već do ponedeljka – jer čeka svedoka.
Iako su mladi istraživači iz Velike Britanije dr Miljana Radivojević i dr Marko Milanović pokazali imejl u kojem profesor dr Stiven Vuds tvrdi da Jovanović nije doktorirao na Londonskoj školi ekonomije, Jovanović sada uzvraća sa optužbom da „IT adresa s koje je stigao odgovor Vudsa ne postoji”. Reč, je međutim, potvrđuju ponovo istraživači iz Engleske, o zvaničnoj adresi ovog čuvenog profesora, koja se nalazi ne samo na sajtu fakulteta, već i u njegovim biografijama i knjigama.
Veliki broj naših čitalaca takođe je u svojim komentarima primetio da nije logična rečenica Jovanovića „da je Vuds trenutno u Brazilu i da čeka njegov povratak da bi demantovao ove neistine“, jer je u 21. Veku sasvim logično da su internet i kompjuteri dostupni u svakom kutku planete, pa i u Brazilu.
Jovanović je najavio krivične prijave protiv „svih aktera ujudrme” oko njegovog doktorata i rekao da jedva čeka da vidi kako će ministar prosvete da postupi nakon što pokaže dokaze da je ipak doktorirao u Londonu.
S. Gucijan
    </div>
    <div id="ekonomija">
Ljajić: Problem sa izvozom mesa biće rešen
BEGRAD –Problem sa izvozom svinjskog mesa u Rusiju biće rešen, neće ostaviti negativne posledice na dalji izvoz, niti ugroziti Sporazum o slobodnoj trgovini sa Rusijom, uveren je Rasim Ljajić, ministar trgovine i telekomunikacija u Vladi Srbije.
„Preduzećemo sve što je u našoj nadležnosti kako bismo došli do istine, koja je najbolji argument, i u ovoj situaciji. Sve strane koje su uključene u proces analize, počev od carine, Ministarstva poljoprivrede pa do inspekcija, analiziraće da li je kršen Sporazum o slobodnoj trgovini i da li je bilo nekih drugih propusta”, izjavio je Lajić agenciji Tanjug.
Ukoliko se utvrdi da je bilo propusta, naglasio je Ljajić, Srbija treba da izvesti rusku stranu i predoči koje sankcije će primeniti prema onima koji su napravili prestup. 
„Treba da istinito informišemo rusku stranu o čemu god da se radi. Ako je bilo prekršaja i kršenja Sporazuma o slobodnoj trgovini, treba to da kažemo i sankcionišemo. Ne možemo da ugrožavamo Sporazum o slobodnoj trgovini i da cela zemlja trpi zbog nekoliko nesavesnih izvoznika”, kategoričan je ministar trgovine i telekomunikacija.
Ljajić je podsetio da je Srbija i prošle godine imala problem sa izvozom jabuka u Rusiju, ali da je taj problem ubrzo rešen.

SNS: Nema zaplene imovine zbog duga za TV pretplatu
BEOGRAD – Srpska napredna stranka (SNS) ocenila je danas kao neistinite informacije po kojima će građanima, koji ne budu plaćali televizijsku pretplatu, izvršitelji zapleniti imovinu, ali je i potvrdila da je ministarstvo kulture predložilo da se takve mere primenjuju prema dužnicima.
„SNS obaveštava građane da nisu istinite informacije, koje su danas objavili pojedini mediji, o tome kako će građani morati da plaćaju pretplatu za javni servis u iznosu od 500 dinara, po cenu da im izvršitelji zbog duga zaplenjuju imovinu”, piše u saopštenju.
Ta stranka je, sa druge strane, potvrdila da je ministarstvo kulture i informisanja, na predlog državnog sekretara Saše Mirkovića, izradilo nacrt u kome se nalaze odredbe o zapleni imovine dužnika za televizijsku pretplatu, ali je navela da o tom predlogu još uvek nisu raspravljali ni poslanici ni Vlada Srbije.
„Možemo da razumemo da pojedini mediji žele da budu ekskluzivni u svom pisanju, ali, nažalost, u današnjoj ekskluzivnosti tih medija nisu iznete tačne informacije, a građani su zbunjeni i obmanuti”, navodi se u saopštenju.
    </div>
    <div id="magazin">
Poplava, rakija i sloboda štampe
Da li je dnevni list „Blic” prekršio kodeks novinara Srbije o istinitosti izveštavanja i stvorio negativnu klimu u društvu kada je reč o imidžu i kredibilitetu predsednika Srbije Tomislava Nikolića, u tekstu objavljenom 21. maja 2014, pod naslovom „Dok se Srbija davila Nikolić pekao rakiju”? Ili je, kako tvrdi taj list, u vreme katastrofalnih poplava, Nikolić „u subotu od ranog jutra pekao rakiju ’tomovaču’, a u nedelju je bilo posebno slavlje jer je imao neke vrlo važne goste”?
„Blic”, takođe u spornom tekstu, piše da se „ražanj pušio tokom čitavog jutra”...
Kako god bilo, prvi put se Savetu za štampu žali predsednik republike, tako da će 26. juna ovo regulatorno telo imati izuzetno zanimljiv slučaj. Sednice Komisije za žalbe Saveta za štampu, kao i uvek, održavaju se poslednjeg četvrtka u mesecu.
Kako kaže generalni sekretar ovog saveza Gordana Novaković, predsednik Srbije Tomislav Nikolić žalio se na pisanje „Blica”, 9. juna, u ponedeljak.
– Prema proceduri rada Saveta za štampu, žalbe su dostavljene glavnim urednicima i redakcijama je ostavljeno sedam dana da odgovore na žalbe. „Blic” je odgovorio odmah – kaže Novaković.
Međutim, učesnici spora mogu izbeći izlazak pred Komisiju za žalbe ukoliko se pre toga dogovore oko objavljivanja reagovanja, demantija, ili nečeg drugog što bi zadovoljilo obe strane. To se u slučaju „Blica” neće dogoditi, jer su već odgovorili na žalbu. Uredništvo tog lista ne misli da su se ogrešili o novinarske kodekse.
U tekstu žalbe Tomislava Nikolića, objavljenom na sajtu Saveta za štampu, šef države misli drugačije:
– Novinar u tekstu navodi da nije samo dnevni list „Blic” tražio predsednika već i da su građani na društvenim mrežama postavljali isto pitanje, jer je bilo očigledno „da Nikolića nema, a poplave uništavaju gradove”. Uz tekst je priložena i fotografija ispod koje je naveden tekst: „’Tendenciozni’ volonteri sa beogradskog Ušća: predsedniče, gde si bio za vikend”. U vezi sa pomenutim navodima novinar dalje u tekstu ističe da se obratio savetnici predsednika republike gospođi Stanislavi Pak, kako bi dobio odgovor na sporna pitanja koja je postavio u tekstu. Gospođa Pak odgovorila je na postavljena pitanja u kojima je navela sve moje aktivnosti tokom subote 17. maja 2014. i nedelje 18. maja 2014, i u kojima ističe da sam bio angažovan na prikupljanju pomoći građanima nastradalima u poplavama koje su nastupile – piše predsednik i nastavlja:
– Upoređujući izjavu savetnika predsednika gospođe Stanislave Pak sa navodima sa početka spornog novinskog teksta, autor teksta je očigledno zlonamerno dodao navode o „provedenom vikendu i pečenju u Bajčetini dok je Srbija plivala u vodi”. Pri tome autor teksta i pored dobijenog zvaničnog odgovora nedvosmisleno i odgovorno i dalje tvrdi da zna gde sam bio tokom vikenda. Dakle novinar umesto traganja za odgovorom gde se predsednik republike u određenom trenutku nalazi, iznosi neproverenu tvrdnju, iako mu je odgovor prethodno dat. Ovo ukazuje na niske motive napisanog novinarskog teksta. O mojim aktivnostima tokomvikenda javnost je bila obaveštena, putem saopštenja, dva gostovanja moje savetnice Stanislave Pak-Stanković u emisijama na televizijama Pink i PTC, kao i pomenutim odgovorima listu „Blic”. Dakle, tokompomenutog vikenda bio sam u komunikaciji sa predsednicima brojnih država, koje sam izvestio o razmerama katastrofe, na osnovu čega je pomoć odmah stigla iz Slovenije, Makedonije, Belorusije, Izraela, Emirata, Republike Srpske, Crne Gore, prikupio lično pomoć, i apelovao da se toj pomoći priključe i domaće i strane kompanije, o čemu su moji saradnici izvestili javnost. Otome kolike su razmere neistina koje plasira „Blic”, svedoči i činjenica da sredina maja nije vreme pečenja rakije – naveo je Nikolić.
Svetomir Marjanović, odgovorni urednik „Blica”, međutim, u odgovoru na žalbu predsednika Nikolića, takođe se poziva na vreme kada se peče rakija. Ali taj argument koristi u korist „Blica”. Naime, Marjanović u pismu Savetu za štampu tvrdi da su gotovo identično pitanje (o vremenu kada se peče rakija) novinari „Blica” postavili sagovornicima iz vrha SNS-a.  
– Od njih smo i dobili informaciju o tome gde je tokom vikenda (17. i 18. maj) bio Tomislav Nikolić, u svojstvu predsednika Republike Srbije. „Objašnjeno” nam je da rakija može da se ispeče i od jabuka koje se mogu kupiti na pijaci – piše Marjanović, precizirajući kako je, zapravo, želja lista bila da upoznaju javnost kako i na koji način naši najviši državni funkcioneri učestvuju u pomoći ugroženom stanovništvu od poplava.
Marjanović tvrdi sledeće:
– Informacije da je građanin Tomislav Nikolić tog vikenda (subota 17. maj) pekao rakiju u svom rodnom selu Bajčetini dobili smo od nekoliko najviših funkcionera SNS-a koji su iz razumljivih razloga insistirali na anonimnosti jer je tu partiju, podsetimo, osnovao građanin Tomislav Nikolić. Iz istih izvora dobili smo i informaciju da je Tomislav Nikolić, u svojstvu predsednika Republike Srbije, sutradan (nedelja 18. maj) spremio pečenje (da budemo tačni – jagnjetinu na ražnju), kako bi ugostio prvog saradnika šeika Abu Dabija. Informaciju o kom gostu je reč nismo želeli da objavimo jer je izrazita želja uvaženog gosta bila da se javno ne publikuje njegova poseta, kao i obećanje da će šeik Abu Dabija pomoći ugrožene u poplavama sa 10 miliona dolara. Međutim, ovu informaciju u odgovoru „Blicu” potvrdili su saradnici predsednika Republike Srbije – piše Marjanović i ukazuje da su, pridržavajući se kodeksa i dobre novinarske praske da se čuje i druga strana, novinari „Blica” uputili savetnici za medije predsednika Republike Srbije Stanislavi Pak dva vrlo jednostavna pitanja: gde je bio predsednik Republike Srbije tokom vikenda (17. i 18. maj) i šta je radio predsednik Republike Srbije tokom tog vikenda.
Prema pisanju Marjanovića, „od gospođe Pak dobili smo odgovor šta je radio predsednik Republike Srbije tokom tog vikenda i taj odgovor je objavljen u potpunosti”.
– Međutim, i posle nekoliko insistiranja nismo dobili odgovor gde je predsednik Republike Srbije bio tokom vikenda. Čak ni građanin Tomislav Nikolić u svojoj žalbi Savetu za štampu ne želi da otkrije gde je bio tokom vikenda (17. i 18. maja) – piše u odgovoru „Blica”.
Ko će pobediti u procesu „Nikolić–’Blic’”? Čiji argumenti će prevladati?
„Alo” ćuti
Predsednik Srbije Tomislav Nikolić žalio se takođe na tekst tabloida „Alo”, ali odgovor tog lista Savetu za štampu još nije stigao. Naime, „Alo” je na naslovnoj strani u broju od 31. maja objavio fotografiju i naslov „Tomislave Nikoliću, imaš li ti imalo stida”, kao i tekst na trećoj strani istog broja pod naslovom „Sami ste krivi”. Nikolić i u ovoj žalbi takođe ističe da su prekršena načela Kodeksa novinara Srbije o istinitosti izveštavanja i odgovornosti novinara.
    </div>
    <div id="politika">
Portret bez rama: Goran Ješić
Bez dlake na jeziku, kako se gotovo svakodnevno oglašava na svom tviter nalogu, potpredsednik pokrajinske vlade i DS-a Goran Ješić je u utorak objavio da je „car go”, odnosno da je pokrajinska vlada izgubila većinu u parlamentu, kada je DS odbio da podrži predlog koalicionog partnera Nenada Čanka o promeni izbornog sistema. Odmah je predao ostavku na mesto potpredsednika pokrajinske vlade svom dvostrukom šefu Bojanu Pajtiću.
Ali, kaže da će je aktivirati tek kada pokrajinska vlada nađe 1,2 milijarde dinara da isplati troškove vodoprivrednim preduzećima koja su radila na odbrani od poplava, što je Ješić garantovao kao šef vojvođanskog kriznog štaba i pokrajinski sekretar za poljoprivredu, vodoprivredu i šumarstvo.Pošto tog novca nema, potrebno je prvo da se izglasa završni račun budžeta, za šta je opet potrebna većina u parlamentu – koje nema.
Pošto Ješića stranački prijatelji zovu „sremačkim buldožerom”, nema sumnje da su ovim preduzećima najveće šanse da izvuku taj novac upravo s njim ukoliko njegov oštar jezik ne pripomogne konačnom rušenju Pajtićeve vlade. Jer nisu ga naprednjaci tek tako proglasili  „krunskim svedokom” koji je potvrdio da je sve što tvrde o Pajtiću – istina.
Iako ga u DS-u smatraju „dođošem”, jer je iz GSS-a prešao u demokrate „tek” 2006. godine, za njega kažu da, ako nema ko u DS-u da kaže šta ne valja – to će reći Ješić. A Ješić je rekao da je potrebno biti „ekstremno nesposoban” da DS izgubi većinu u parlamentu za samo dve godine, da se Pajtić ponaša autistično, ne poštuje koalicione partnere u vojvođanskoj skupštini, da je postavio nekompetentne ljude i da odluke donose dva-tri čoveka. Bolje mišljenje o novom predsedniku DS-a Ješić nema ni na stranačkom nivou jer je sve ovo, i još gore, govorio o Pajtiću, agitujući na stranačkim izborima za njegovog protivkandidata Dragana Đilasa.
Ipak, iako ga SNS koristi kao krunskog svedoka za rušenje pokrajinske vlade, Ješić zapravo radi na tome da naprednjake onemogući u „otimanju Vojvodine, jedinog komada vlasti koji još nisu oteli” jer sumnja u Pajtićevu čvrstinu.
Zato ne treba da začudi ako u tabloidima opet osvanu podsećanja da je otvaranjem afere „aflatoksin” radio za strane investicione fondove, da je njome upropastio srpske seljake i domaću mlekarsku industriju, a sebi pribavio stan u Beču.
Inđija će opet pasti u senku Jagodine jer je Ješiću, za razliku od Palme, bilo lakše da je istera na prvo mesto u Srbiji po grinfild investicijama zato što je na trasi Koridora 10. A ni od „Pepersa” se više nijedno zvučnog ime nije pojavilo u Inđiji.
Čovek oštrog jezika, koji na motoru juri od Novog Sada do Inđije, neumorno nedeljom igra fudbal, na Tviteru ume da „oplete” po novopečenoj stranačkoj koleginici Aleksandri Jerkov (o ministarki Zorani Mihajlović se pojavio tako neumesan tvit da je Ješić tvrdio da mu je tog dana ukraden telefon i hakovan profil), istom brzinom sakuplja i krivične prijave. Od Agencije za borbu protiv korupcije zbog neprijavljivanja imovine, do prekršajne prijave DRI zbog nenamenskog trošenja novca iz budžeta. Kako je sam rekao, nedostaje još prijava od kontrole leta. Koliko Ješić voli brzinu, nije isključeno da mu i ta stigne.
Biljana Mitrinović

Mađari između političke borbe i govora mržnje
Savez vojvođanskih Mađara žestoko je optužen sa dve strane i dobio novo ime – „savezom Vučićevih Mađara”. Nenad Čanak, lider Lige socijaldemokrata Vojvodine koja je sa SVM u koaliciji duže od deceniju, u intervju za najnoviji broj NIN-a kaže da je „Savez Vučićevih Mađara naziv stranke koja je ekspozitura nacionalističkog Fidesa i koja služi tome da bi se sve to pretvorilo u pogodbu između Beograda, u liku i delu Bojana Pajtića, i Pešte, u liku Orbana, i da bi se anuliralo postojanje bilo kakvog političkog subjektiviteta Vojvodine.” Nekoliko dana ranije, na stranicama lista „Danas” razvila se polemika između novinara Jana Brize i Mihala Ramača, čiji je povod bio Brizin autorski tekst „Savez Vučićevih Mađara”. U tom tekstu Briza piše da su se mnogi razočarali u predsednika SVM-a Ištvana Pastora i rukovodstvo te stranke zbog političkih aranžmana koje su oni u ime SVM-a sklapali sa predsednikom Vlade Srbije i liderom SNS-a Aleksandrom Vučićem. Briza, između ostalog, navodi da je ulazak SVM-a u vladu čoveka čiji je politički otac bio Vojislav Šešelj sigurno ogorčio mnoge vojvođanske Mađare, jer oni pamte Šešelja kao glavnog ideologa i egzekutora etničkog čišćenja, kojem su i sami bili podvrgnuti.
Reagujući na taj tekst, Ramač u tekstu pod naslovom „Udri po Mađarima, naši smo!”, kaže da je SVM ponikao iz DZVM-a, a SNS iz SRS-a. „Nazivi obe stranke daju do znanja da one nisu ni dobrotvorne ni građanske ni liberalne, već nacionalne. U Evropi nije neuobičajeno da takve stranke sarađuju, u obostranom interesu.” On podseća da je Pastor pre nekoliko nedelja doživeo neprijatnosti u Budimpešti zbog toga što je ušao u vladajuću koaliciju u Srbiji i da ga je na ulici napala žena fašističkog usmerenja. „Može biti da i neki vojvođanski Mađari, pa i neki članovi SVM-a, dele mišljenje te spodobe. Srećom, ovde se po ljudima ne pljuje uživo, već samo preko tabloida”, poručuje Ramač. Dalje, on kaže da se na osnovu teksta „Savez Vučićevih Mađara” može se zaključiti da je SVM bio dužan da bude u opoziciji i pita zbog čega bi upravo stranka nacionalne manjine morala da bude protiv Vučićevog režima.
Onda Briza odgovara Ramaču u tekstu s naslovom „Ko udara po Mađarima?”. On navodi da, ako je verovati Ramaču, „savijanje kičme” predstavlja poželjno i korisno političko ponašanje pripadnika nacionalnih manjina u Srbiji, tvrdeći da je poenta njegovog napisa u oceni da bi to moglo skupo da košta SVM na narednim izborima.
Jesu li ovakvi stavovi o SVM-u deo legitimne političke rasprave ili možda pokazuju ekstremnu netoleranciju?
Miroslav Samardžić, analitičar manjinskog pitanja, kaže za „Politiku” da primedba na političko pozicioniranje neke manjinske političke stranke ne znači i govor mržnje. „Manjinske političke stranke jesu institucije političkog sistema koje učestvuju u vršenju vlasti i moguće je stavljati osnovane primedbe na njihovu političku orijentaciju, ponašanje i slično. Mislim da to što je izrečeno uopšte nije uvredljivo. I sam mislim da je SVM-u važnija vlast u državi nego dobrobit mađarske nacionalne zajednice u Srbiji”, kaže on.
Na pitanje da li bi reakcija bila ista da je takvu ocenu iznela, na primer, neka desničarska organizacija, Samardžić odgovara: „Problem naše političke javnosti jeste ako ima duple kriterijume. I SVM je desničarska organizacija. I ako ja celog života kritikujem srpsku desnicu, ne vidim zašto ne bih stavljao primedbe i na ponašanje mađarske desnice.”
Međutim, Andrej Fajgelj, filolog i direktor Kulturnog centra Novi Sad, kaže za naš list da je za politiku dvostrukih aršina u osudama govora mržnja kriv isključivo DS: „Otkada je DS smenjen na republičkom, lokalnom, a uskoro će očigledno biti i na pokrajinskom nivou, oni su toleranciju zamenili totalitarizmom. Njihovi intelektualci, javne ličnosti, mediji i drugi njima naklonjeni danas nisu tema za osudu. I onda imate uvrede po nacionalnom ključu, po konfesionalnom ključu, uvrede ličnosti, koje prosto kao da se ne događaju zato što oni koji su zaduženi da osuđuju govor mržnje više to ne rade već, naprotiv, prednjače u govoru mržnje”, kaže Fajgelj.
Balans slobode izražavanja i prava na nediskriminaciju  
Poverenica za zaštitu ravnopravnosti Nevena Petrušić kaže za „Politiku” da se tekst „Savez Vučićevih Mađara”, kao i tekstovi koji su povodom njega objavljeni, svojom sadržinom kreću u granicama Ustavom garantovane slobode izražavanja i da u njima nema elemenata koji bi mogli biti kvalifikovani kao govor mržnje, uznemiravanje i ponižavajuće postupanje ili bilo koji drugi oblik diskriminacije u smislu Zakona o zabrani diskriminacije.
„U pluralističkim društvima, kakvo je naše, koje karakteriše raznovrsnost političkih pogleda, kultura, religija i načina života, neophodno je uspostaviti balans između prava na slobodu izražavanja i prava na nediskriminaciju, jer su sva ova prava aksiomi demokratije. U uspostavljanju ovog balansa neophodno je imati u vidu da sloboda izražavanja predstavlja jednu od najznačajnijih sloboda u demokratskom društvu i da upravo ona obezbeđuje da se čuju različite ideje i mišljenja. Mediji, preko kojih se oni izražavaju, forum su javne reči i dijaloga, koji podrazumeva otvorenu i dostojanstvenu razmenu mišljenja između pojedinaca i društvenih grupa različitih političkih i drugih stavova i opredeljenja, uz međusobno razumevanje i uvažavanje”, ukazuje Nevena Petrušić.
B. Č. – A. K.
-------------------------------------------------------------------------
Tadić i Čanak o rekonstrukciji vlade Vojvodine
Predsednik Lige socijaldemokrata Vojvodine (LSV) Nenad Čanak razgovarao je juče sa liderom Nove demokratske stranke (NDS) Borisom Tadićem o rekonstrukciji pokrajinske vlade. „Razgovor sa Tadićem bio je prvi korak u pravcu rekonstrukcije pokrajinske vlade”, rekao je Čanak na zajedničkoj konferenciji za novinare, dodavši da će u svemu tome biti dobro da „u toj vladi ne budu potrošeni ljudi”. Čanak je naglasio da će o rekonstrukciji pokrajinske vlade LSV razgovarati sa svim strankama.
Lider NDS Boris Tadić potvrdio je da je imao sadržajne razgovore sa Čankom i da su se saglasili da koordinišu aktivnosti u parlamentima Srbije i Vojvodine. „Saglasili smo se da ne funkcionišu ni Vlada Srbije, ni pokrajinska vlada i da je potrebno preduzeti neke korake da bi se to promenilo”, rekao je Tadić. On je istakao da je neophodno da se Izmeni izborni zakon Republike Srbije, a zatim i Ustav.
Tanjug
    </div>
    <div id="vesti">
Kameronov evropski autogol
Želja britanskog premijera Dejvida Kamerona da spreči da bivši luksemburški premijer Žan-Klod Junker postane novi predsednik Evropske komisije (EK) minulih dana postaje sve teže ostvariva. Iako je Kameron juče istakao da će nažalost za mnoge u Evropi ovih dana biti interesantnije svetsko prvenstvo u fudbalu nego izbor predsednika EK, čini se da će njegovom političkom naumu više smetati „golovi”, ali i „autogolovi” koje je on u toj igri primio minulih dana.
Najpre su prekjuče lideri vodećih političkih grupacija u Evropskom parlamentu (EP) saopštili predsedniku Evropskog saveta Hermanu van Rompaju, koji vodi konsultacije oko izbora predsednika EK, da nedvosmisleno žele da Junker zameni Žozea Manuela Baroza
Manfred Veber, novi lider Evropske narodne partije (EPP), koja ostaje najveća politička grupa u EP posle majskih izbora, rekao je da političke grupacije levog i desnog centra imaju „veoma jasnu poruku” evropskim liderima – ako izaberete „drugu opciju od Junkera, doći će do institucionalne krize”.
Ne samo što je ovaj svojevrsni ultimatum liderima EU uputio EPP, čiji je kandidat bio Junker, već se njemu pridružila i grupacija socijalista i demokrata u EP, čiji je kandidat bio Martin Šulc, nemački socijaldemokrata i odlazeći predsednik EP. Prema rečima predsednik grupe socijalista i demokrata u EP Hanesa Svobode, „u ime osnovnog principa demokratije”, lideri moraju da poštuju rezultate izbora i pruže šansu Junkeru.
Međutim, prema Lisabonskom sporazumu, lideri EU moraju samo da „uzmu u obzir rezultate izbora” i da „konsultuju” EP, ali odluka je i dalje većinski na njima, pri čemu ni među njima nije potreban konsenzus već kvalifikovana većina. Prema osnivačkim ugovorima, kvalifikovana većina znači da za odluku treba da glasa najmanje 55 odsto država članica EU, koje predstavljaju najmanje 65 odsto ukupne teritorije EU. Ovaj uslov će biti lako ispuniti čak i ako se Kameronu u glasanju protiv Junkera pridruže i lideri Švedske, Holandije i Mađarske.
Nemačka kancelarka Angela Merkel je ipak pokušala da odobrovolji blok Junkerovih protivnika pa čak i da pregovara sa njima. Međutim, ono što će sigurno smanjiti njenu želju da pregovara sa Kameronom jeste to što su u njegovu parlamentarnu frakciju Evropskih konzervativaca i reformista (EKR) u EP primljeni poslanici evroskeptične Alternative za Nemačku (AfD), koja se zalaže za ukidanje evra i povratak nemačke marke.
Analitičari to tumače kao svojevrsni „politički šamar” Merkelovoj, a da situacija za Kamerona bude gora ona će to protumačiti kao „neprijateljski potez” kojim je njenim protivnicima data platforma za promociju. Uprkos tome što je Kameron bio protiv udruživanja sa AfD, glas poljskih, čeških, finskih i drugih konzervativaca bio je jači, tako da se ispostavilo da je Kameron izgubio kontrolu nad EKR iako je baš on zaslužan što se ta grupa stranaka 2009. otcepila od „narodnjaka” u EPP u kojem dominiraju nemački demohrišćani Angele Merkel. Pridruživanjem nemačkih evroskeptika, EKR je postao treća po snazi frakcija u EP, preskočivši liberale, koji će najverovatnije sa narodnjacima i socijalistima uđu u superveliku koaliciju u EP.
Takav razvoj događaja samo će pokvariti odnose Merkelove i Kamerona, uoči predstojećeg samita EU, 26. i 27. juna, kada će izbor predsednika EK biti na dnevnom redu. Usaglašavanju stavova neće doprineti ni Kameronov autorski članak objavljen juče u mnogobrojnim evropskim listovima u kojem je izneo dosad najoštriju kritiku na račun Junkerove nominacije, opisujući je ga kao besmislicu. On je kritikovao predlog da mesto predsednika EK treba da dobije kandidat partije koja je osvojila najviše glasova na izborima, ističući da je, čak i u Nemačkoj, gde se za ovakav koncept najviše zalažu, samo 15 odsto glasača znalo da je Junker kandidat EPP-a.
„On nije posetio neke od država članica. Oni koji su glasali učinili su to da izaberu svoje predstavnike (u EP), a ne predsednika komisije. Junker se nigde nije kandidovao i niko ga nije izabrao”, istakao je Kameron, dodajući da to nije napad na Junkera.
Prema njegovim rečima, opasan presedan predstavljalo bi prihvatanje teze da su Junkera izabrali evropski glasači.
„To bi politizovalo Evropsku komisiju. To bi bilo zeleno svetlo za sve koji žele da na mala vrata prekrše pravila EU. Pravila koja su ratifikovali naši nacionalni parlamenti i koja se temelje na međunarodnom pravu”, napisao je Kameron. „Sada je vreme da se predloži kandidat koji će uveriti evropske glasače da mi delujemo na osnovu njihovih interesa.”
Premda u Kameronovim rečima ima i dobrih argumenata protiv Junkera, situacija se zasad razvija u korist bivšeg premijera Luksemburga. Kako ocenjuje konzervativni „Fajnenšel tajms”, Kameronu taktika davanja ustupaka evroskepticima u svojoj stranci zapravo samo otežava postizanje svog strateškog cilja – da preoblikuje odnose unutar EU u skladu sa britanskim interesima. „Kameron voli da projektuje sliku o sebi da je reformator. Na njegovu nesreću – delimično i zbog njegovih poteza – njega sada vide manje kao reformatora a više kao potencijalnog uništitelja.”

Amerika gomila trupe u Evropi
Specijalno za „Politiku”
Pariz – Američki bombarderi stigli su u Veliku Britaniju sa nuklearnim oružjem, piše nedeljnik „Kanar anšene” pozivajući se na izvore iz francuske obaveštajne službe.
U tekstu „Obamin rejting porastao zahvaljujući Putinu?” citira se visoki francuski diplomata koji kaže da je američkom predsedniku nedavno porasla popularnost nakon što je pokazao čvrstinu prema ruskom sagovorniku. Ova čvrstina se ilustruje i na vojnom planu.
Tri teška bombardera B-52 stigla su 4. juna u britansku bazu Ferford, u blizini Londona. Amerikanci su odbili da kažu da su na avione iz kojih može da se gađa sa visine od 15.000 do 20.000 metara zakačili i nuklearno oružje, ali je to potvrdila francuska obaveštajna služba. Poslednjih godina je samo američka Šesta flota u Mediteranu posedovala ovo naoružanje, navodi „Kanar anšene”.
„To je ono što vojnici nazivaju gestikulacijom, ali ovog puta sa atomskim oružjem pride”, piše satirični nedeljnik, koji konstatuje da su u tu svrhu do sada služili borbeni avioni i avioni radari.
Amerikanci su u martu poslali avione F-15 i F-16 u Litvaniju i Poljsku, gde su im se pridružili francuski vojni avioni „rafal” i „miraž 2000”.
„Ali Bela kuća ima druge planove na umu”, piše francuski list, precizirajući da je Obama dobio milijardu dolara od Kongresa za raspoređivanje dodatnih vojnih snaga u centralnoj i istočnoj Evropi i zajedničke vojne manevre sa lokalnim vojskama. Ovaj novac biće upotrebljen i za snaženje američkog vojnog prisustva u Crnom moru i u Baltičkom moru, južno i severno od Rusije. Ukrajina, prema pisanju francuskog lista, uživa posebni tretman.
Čak Hejgel, šef Pentagona, poverio je francuskom ministru odbrane Žan-Iv le Drijanu 7. juna u Parizu da će mala ekipa američkih vojnika uskoro stići u Kijev. Njihova misija će biti da rade na metodama za razvoj odbrane zemlje.
To je samo prva faza, objasnio je Hejgel francuskom ministru, pre nego što SAD ne organizuju podršku u vidu obuke, usavršavanja i pomoći ukrajinskim vojnim snagama i graničarima.
Američke snage su, navodi list, veoma tražene u državama istočne i centralne Evrope, na prvom mestu u Poljskoj, baltičkim zemljama, Bugarskoj, Hrvatskoj, Češkoj Republici, Slovačkoj, Mađarskoj, Moldaviji i Rumuniji.
Ove zemlje traže stalno vojno prisustvo SAD i NATO-a na njihovoj teritoriji, rekli su ovom listu francuski oficiri u sedištu vojnog saveza.
Ana Otašević
-------------------------------------------------------------------------
Na manevrima i S-300
Pripadnici ruske Vazdušno-kosmičke odbrane u Kalinjingradu instalirali su u bojevo stanje protivraketni kompleks S-300 sposoban da uništi svaki neprijateljski projektil, na bilo kojoj visini. Ovo je učinjeno u okviru vojne vežbe koja se odvija na zapadnim granicama Rusije, saopštilo je rusko Ministarstvo odbrane.
Podsećamo, ruska vojna vežba kod Kalinjingrada (najzapadnije tačke Rusije) odvija se istovremeno kada i međunarodni manevri u Pribaltiku, koje sprovode vojne snage NATO. S. S.

Rohani: Iran spreman da pomogne Iraku
ANKARA – Iran je spreman da pruži pomoć iračkoj vladi u borbi protiv sunitskih pobunjenika u okvirima međunarodnog prava, izjavio je danas predsednik Irana Hasan Rohani i dodao da Bagdad za sada nije tražio pomoć od njegove zemlje.
Rohani je istakao da će Iran snažno braniti svoju teritoriju ukoliko teroristi pokušaju da ugroze bezbednost zemlje, preneo je Rojters.
On je naveo da će Iran razmotriti i saradnju sa Sjedinjenim Američkim Državama u borbi protiv ekstremističkih sunitskih boraca u Iraku ukoliko Vašington bude delovao protiv njih.
„Ako vidimo sa Sjedinjene Američke Države preduzimaju akcije protiv terorističkih grupa u Iraku, onda ćemo razmotriti (saradnju)”, rekao je Rohani novinarima.
Iranske vlasti su već ranije ponudile susednom Iraku podršku u borbi protiv terorizma.
Šef iranske diplomatije Muhamed Džavad Zarif, rekao je da „osuđujući ubistva iračkih građana, Iran nudi podršku vladi i narodu Iraka protiv terorizma”.
Predsednik Iraka rekao na konferenciji za novinare održanoj u Ankari, koja je direktno prenošena na televiziji, da Iran veruje da je moguće da će biti postignut sveobuhvatni sporazum sa svetskim silama o njegovom nukleanrom programu do 20. jula, kada ističe dogovreni rok, preneo je Rojters.
„Preostale razlike mogle bi da budu rešene doborm voljom i fleksibilnošću”, rekao je Rohani i dodao da su se Iran i svetske sile dogovorile da Teheran nastavi da radi na obogaćivanju uranijuma, a i da sankcije uvedene toj zemlji budu ukinute u slučaju postizanja sporazuma.
Pregovori između Teherana i šest svetskih sila o sveobuhvatnom sporazumu o iranskom nuklearnom programu treba da budu okončani do 20. jula.
Zapadne sile veruju da Teheran želi da napravi nuklearno oružje, međutim Iran to negira i tvrdi da je reč o isključivo u mirnodopskim svrhama.
Snage bezbednosti spremaju kontraofanzivu protiv islamista
BAGDAD – Iračke snage bezbednosti spremaju kontraofanzivu protiv islamista severno od Bagdada, javljaju danas agencije, prenoseći i da stotine mladih Iračana hrli u dobrovoljačke centre kako bi se pridružili borbi protiv ekstremista grupe Islamska država Irak i Levant (ISIL), odazivajući se tako pozivu uticajnog šitskog ajatolaha Alija al-Sistanija.
Frans pres prenosi izjavu armijskog pukovnika iz komande za Samaru, grad udaljen 110 kilometara severno od Bagdada, da se priprema kontraofanziva protiv ekstremista i da je pojačanje iz federalne policije i vojske stiglo u petak.
Prema rečima tog oficira, pojačanje će biti angažovano prema oblastima severno od tog grada, uključujući Dur i Tikrit, koje su ekstremisti zauzeli protekle sedmice u velikoj ofanzivi.
Snage bezbednosti očekuju naređenje da započnu kontraofanzivu, rekao je on.
Irački premijer Nuri al-Maliki, navodi francuska novinska agencija, posetio je Samaru u petak i održao sastanak o bezbednosti i posetio šitski hram koji su ekstremisti bombardovali 2006. godine, izazvavši sektaški rat šita i sunita u kom su poginule desetine hiljada ljudi.
Maliki - koji pripada šitskoj zajednici, rekao je da je njemu i komandantu oružanih snaga vlada dala neograničena ovlašćenja za borbu protiv ekstremista i pozvao sve Iračane da se „bore u ratu protiv neprijatelja pravde i vere”.
Velika ofanziva koju predvodi moćna džihadistička sunitska grupa ISIL a uključene su i pristalice svrgnutog i potom pogubljenog iračkog predsednika Sadama Huseina obuhvatila je od ponedeljka velike delove zemlje na severu.
AFP prenosi tvrdnje svedoka da se ekstremisti okupljaju u oblasti Samare radi novog napada na grad, pošto je ranije ove nedelje jedan odbijen.
Asošijeted pres iz Bagdada izveštava da se stotine mladih Iračana prijavljuje dobrovoljno za borbu posle Al-Sistanijevog poziva da brane zemlju od ISIL-a, koji je zauzeo drugi po veličini irački grad Mosul i rodni grad Sadama Huseina Tikrit.
Američka novinska agencija ocenjuje da bi poziv šitskog ajatolaha mogla da pogorša odnose sunita i šita, zbog čega je zemlja umalo podeljena 2006. i 2007. godine.
Klinton: Globalne posledice konflikta u Iraku
VAŠINGTON – Bivša američka državna sekretarka HIlari Rodam Klinton izjavila je da bi pogoršanje situacije u Iraku moglo da ima „globalne posledice”.
Na predstavljanju svoje nove knjige „Teški izbori”, Klintonova je rekla da je važno da iračkom premijeru bude predstavljen niz uslova za razgovor o vojnoj podršci protiv naleta islamiskih ekstremista.
„To je osetljiv i težak zadatak za našu vladu jer mi naravno ne želimo da bijemo njihovu bitku”, rekla je Klintonova, a preneo AP.
„Zato što bi ste se borili za disfukcionalnu, nereprezentativnu, autoritarnu vladu i nema nijednog razloga da je znam da bismo mi ikada žrtvovali ijedan američki život za to”, istakla je ona.
Klintonova, koja se pominje kao mogući predsednički kandidat Demokrata na izborima 2016, rekla je da nemiri u Iraku predstavljaju „recept za užasan konflikt”.
Klintonova je govorila nekoliko sati pošto je američki predsednik Barak Obama rekao da SAD neće biti uvučene u vojnu akciju u Iraku ukoliko lideri u Bagdadu ne sprovedu političke reforme.
Klintonova je rekla je da zahtev Bagdada za pomoć Obamina administracija pažljivo razmatra.
„To je...ozbiljna potencijalna kriza sa širokim regionalnim i čak globalnim posledicama”, dodala je ona.
Obama je odbacio mogućnost slanja američkih kopnenih snaga u Iraku, ali je rekao da će razmotriti niz drugih opcija koje treba da predloži Pentagon.
Zidojče cajtung: Džihadisti u Iraku bogati i bez kontrole 
BERLIN – Džihadisti Islamske države Iraka i Levanta (ISIL), koji su u žestokom naletu preuzeli kontrolu nad nekoliko gradova na severu Iraka i približavaju se Bagdadu, bogati su, nezavisni i ne polažu nikome račune, piše nemački dnevnik „Zidojče cajtung”.
„Zidojče cajtung” ukazuje da se ISIL u Siriji nametnuo kao najsnažnija vojna frakcija i eksploatiše, kako tvrdi list, više naftnih polja u toj zemlji, a proteklih dana spojili su svoj sirijski deo sa većom teritorijom u Iraku, tako da sada kontrolišu regione u dve zemlje.
List navodi da je ISIL nekada bila bliska Al Kaidi i da se i Saudijska Arabija „trese od straha pred njima, iako su im nekada novčano pomagali”.
„Zidojče” upozorava da bi ovaj uspeh sunitskih ekstremista iz ISIL-a mogao da susedne zemlje isprovocira na napad, jer Iranci neće dopustiti da suniti ponovo preuzmu vlast u Iraku.
Kriza s taocima u turskom konzulatu u Mosulu pokazuje da se ISIL ne drži nikakvih pravila. Naime, Turska je od početka sukoba u Siriji bila na strani pobunjenika iz čijih redova je nastao ISIL.
„Uspeh ISIL u Siriji i sada u Iraku bio bi nezamisliv bez početne podrške i pomoći spolja”, tvrdi Valter Poš iz Instituta za nauku i politiku u Berlinu dodajući da se finansijski pomagači nalaze u Zalivu, to jest da su ovu grupu podržale Saudijska Arabija i Katar.
On dodaje da se čini da ISIL više nije potrebna podrška i da je već neko vreme postala samostalni igrač.
„ISIL je sada van svake kontrole. Kroz osvajanje teritorija i kriminalne poslove u sirijskom građanskom ratu, grupa raspolaže sa dovoljno finansija da može sebi dopustiti da igra samostalno”, ukazuje nemački ekspert.
Uspon iračko-sirijskih sunitskih milicija pokazuje sličnu razvojnu liniju kao i onu koju su prošli talibani u Avganistanu, ukazuje list, podsećajući da su se talibani pojavili 1994. godine u zemlji razorenoj građanskim ratom i najpre razvlastili lokalne plemenske gazde, stavili stanovništvo pod apsolutnu kontrolu, a onda preuzeli vlast da bi uspostavili „Božju državu”.
Kao i nekad talibani, tako se danas borci ISIL-a predstavljaju kao bogobojažljivi ratnici, koji žele da poštuju isključivo Kuran, a pri tom se, kako dodaje list, ne sme zaboraviti da su avganistanski Talibani uvek bili instrument susednog Pakistana, koji je tražio način da poveća uticaj na Avganistan kako bi uspostavio vazalsku vlast u susednoj zemlji.
„Zidojče” ukazuje da bi ISIL mogao predstavljati opasnost po Saudijsku Arabiju, jer nema nikakvde garancije da neće odlučiti da krene prema toj zemlji, koja je „san snova svih Božjih ratnika”, jer su u njoj sveta mesta Meka i Medina.
„Božiji ratnici” brinu posebno Nemačku, piše dnevnik „Zidojče cajtung”.
Salafisti, koji se sa ratišta iz Sirije vraćaju u Nemačku zadaju nemačkom ministrima unutrašnjih poslova veliku brigu, jer u njima vide veliku opasnost.
Ministri unutrašnjih poslova svih nemačkih pokrajina doneli su odluku da u borbi protiv huligana, islamista i kriminalaca policijske vlasti na svim nivoima, to jest savezne i pokrajinske, treba tešnje da sarađuju.
Posebnu brigu, u zaključku, ministri su izrazili u vezi s povratkom salafista iz građanskog rata u Siriju.
S tim u vezi oni su najavili da će ograničiti, usaglašenim delovanjem svih bezbednosnih snaga, izlazak ekstremista preko Turske u Siriju.
Od 2012. je više od 320 radikalnih islamista napustilo Nemačku u pravcu Sirije, a oko dve desetine od njih se već vratilo u Nemačku.
Zbog obuke koje su prošli u ophođenju sa oružjem i eksplozivom oni su „neuračunljiva opasnost”, ocenio je s tim u vezi ministar inostranih poslova Severne Vestaflije Ralf Jeger.
Ministri su se dogovorili da uspostave radnu grupu koja bi izgradila „mrežu za prevenciju salafizma”.

Oboren ukrajinski avion sa 49 vojnika
Prema izveštajima agencija
Donjeck, Kijev – Četrdeset devet ukrajinskih vojnika poginulo je pošto su u noći između petka i subote proruske snage oborile transporter „Il-76” koji je trebalo da sleti na aerodrom u Lugansku na istoku Ukrajine, javio je Rojters, pozivajući se na predstavnika za štampu ukrajinske vojske Vladislava Seleznjova.
Glavno tužilaštvo saopštilo je da je poginulo 40 vojnika i devet članova posade, javlja Tanjug.
Tužilaštvo je pokrenulo istragu o terorističkom aktu, koji je izazvao ljudske žrtve i znatnu materijalnu štetu, prenela je ukrajinska agencija UNN.
Prethodno je agencija Ukrinform prenela saopštenje Ministarstva odbrane da su „u noći 13. na 14. jun prilikom pripreme za sletanje na aerodrom u Lugansku teroristi pokvareno i podlo, vatrom iz protivavionskog i oružja velikog kalibra, pogodili vojni transportni avion Vazduhoplovstva Oružanih snaga Ukrajine Il-76, koji je prevozio lični sastav” vojske, a da su u avionu bili vojska, tehnika, oprema i prehrambeni proizvodi.
Rukovodstvo Ministarstva, Generalštaba i komande vazduhoplovstva izrazilo je saučešće porodicama poginulih vojnika, navela je agencija.
Ukrinform je naveo da je ranije saopšteno da je u avionu bilo približno 30 komandosa i članova posade.„Iljušin-76” je vojni transporter sa sedam članova posade a može da prevozi 167 vojnika sa ličnim naoružanjem, podseća ruska agencija RIA Novosti.
Televizija Raša tudej (RT) je ranije u toku jučerašnjeg dana izvestila da su proruski aktivisti gradu Gorlovki na istoku Ukrajine poručili da su oborili još jedan ukrajinski avion, bombarder Suhoj-24. Prema još uvek nepotvrđenim informacijama, pilot je živ i lokalni žitelji ga drže kao taoca, javlja RT.
Nakon incidenta sa pogibijom 49 ljudi predsednik Ukrajine Petro Porošenko je pozvao na konsultacije ministra odbrane i ministra unutrašnjih poslova.
„Svi umešani u cinični akt terorizma ovih razmera moraju da budu kažnjeni. Ukrajini je neophodan mir. Teroristi će, u svakom slučaju, dobiti adekvatan odgovor”, naveo je Porošenko u saopštenju, koje je prosledila njegova pres služba, preneo je Rojters.
A da bi se postigao toliko željeni mir i rasplet ukrajinske krize, moguće je samo putem direktnih kontakata sa predstavnicima jugoistoka Ukrajine koji pokušavaju da odbrane svoja prava, ocenio je juče šef ruske diplomatije Sergej Lavrov dodajući da je, međutim, dijalog nemoguć uz artiljerijsku paljbu i udare borbene avijacije.
Lavrov je u intervjuu za emisiju „Postskriptum” rekao da na Zapadu i dalje pokušavaju da situaciju u Ukrajini predstave kao „neophodnost rešavanje problema između Rusije i Ukrajine, zatvarajući oči pred tim da su suština krize problemi vezani za nesposobnost vlasti u Kijevu da uspostave dijalog ispunjen poštovanjem sa građanima koji žive na jugoistoku”, preneo je Itar-Tas.
Ruski ministar inostranih poslova je rekao da su građani na jugoistoku Ukrajine odbacili kao neprihvatljiv „državni prevrat i snažno bili revoltirani pokušajima da se usvoje zakoni protiv upotrebe ruskog jezika, čime se krše prava dela stanovništva”.„Umesto da se tim ljudima pruži ruka, da ih pozovu za pregovarački sto i dogovore se kako da žive dalje, nastavlja se sa vojnom operacijom”, rekao je Lavrov, podsećajući da je ukrajinski predsednik Petro Porošenko rekao da će prekinuti operaciju i zalagati se za dijalog i deeskalaciju.
Šef ruske diplomatije pri tom, kontakte koji su ostvareni u Kijevu uz učešće predstavnika OEBS-a smatra nedovoljnim.„Važno je da se kontakti uspostave direktno sa tim ljudima koji žele da brane svoja prava na jugoistoku Ukrajine”, rekao je Lavrov i dodao da je prioritetan zadatak prekid „kaznene operacije”.
Potom je, kako je kazao, potrebno koncentrisati se na ispunjenje odredbi Ženevske izjave od 17. aprila i „mape puta” koju je izradilo švajcarsko predsedništvo OEBS-a i koju je predstavio predsednik Švajcarske Didije Burkhalter tokom posete Moskvi početkom maja.
Lavrov je, kako prenosi RIA Novosti, rekao da tokom dijaloga svih regiona Ukrajine treba doći do saglasnosti o putevima decentralizacije vlasti i o tome šta treba uraditi da bi građani mogli da biraju gubernatore, žive i rade i vaspitavaju decu na jeziku kojem žele.„Može se zvati kako bilo - federalizacija, decentralizacija. Važna je suština a ne naziv”, rekao je Lavrov, ponavljajući da je prvi korak prekid vojne operacije.
Ruska agencija podseća da je Porošenko u prvom nastupu posle inauguracije za predsednika rekao da će Ukrajina ostati unitarna država, da se 2014. planira decentralizacija a da federalizacije neće biti.
Lavrov je u intervjuu, takođe, rekao da nepravedno nazivati teroristima ljude koji se brane od kriminalaca i Desnog sektora.„Kako je moguće nazivati teroristima ljude koji štite svoje kuće i naselja od naoružanih ljudi: vojske, nacionalne garde, koju su u znatnoj meri formirali od Desnog sektora i jednostavno kriminalaca”, upitao je Lavrov.„To je nepravedno i nije put koji će dovesti do dostizanja saglanosti u Ukrajini”, rekao je šef ruske diplomatije.
-----------------------------------------------------------
Eksplozivna naprava pored Porošenkove rezidencije
Kijev – Snažna eksplozivna naprava pronađena je blizu rezidencije ukrajinskog predsednika Petra Porošenka, saopštio je izvor agencije Rojters iz službe bezbednosti.„Naprava je pronađena tokom noći blizu kapije gde prolaze predsednička vozila. Bio je to kontejner sa pet granata i kilogramom metalnih matica”, rekao je izvor koji je odbio da bude imenovan, a preneo Rojters.„Bila je to zaista snažna naprava”, dodao je on, ne navodeći druge detalje.
Telohranitelji predsednika demontirali su bombu, navela je britanska agencija.
    </div>
  </body>
 </text>
</TEI>