<TEI version="3.3.0" xmlns="http://www.tei-c.org/ns/1.0">
 <teiHeader>
  <fileDesc>
   <titleStmt>
    <title>The shortest TEI Document Imaginable</title>
   </titleStmt>
   <publicationStmt>
    <p>First published as part of TEI P2, this is the P5
         version using a namespace.</p>
   </publicationStmt>
   <sourceDesc>
    <p>No source: this is an original work.</p>
   </sourceDesc>
  </fileDesc>
 </teiHeader>
 <text>
  <body>
Zar mora ovako
Na početnoj stanici GSP autobusa 38 i 308 u Šumicama već nekoliko dana stoji lokva ulja na trotoaru (doduše jutros se neko setio da je zatrpa osušenom travom) i tragovi na kolovozu.
Po tragovima guma vidi se da je to delo nekog vozača autobusa, a tu je i kancelarija dispečera. 
Živojin Perišić,
Beograd

Glumačke istine i laži
LICE SA NASLOVNE STRANE
Sećam se, samo su me pozvali iz produkcije i rekli: „Snimaćemo seriju, želimo da dođete na audiciju.” Poslali su tekst da se pripremim. Na probi sam prvu scenu odigrao sa glumcem Žarkom Stepanovim. Za njega se već znalo da će igrati Slobu Kokota, Nikolinog i Kristininog najboljeg prijatelja. Video sam da su bili zadovoljni u komisiji. Mada u to nikad ne možete da budete sto posto sigurni. Mogu da budu jako ljubazni, iako ne zadovoljavate sve kriterijume. Sve je igra sudbine. Odahnuo sam tek kada sam saznao da sam dobio ulogu Nikole Isidorovića. A kada sam čuo da se serija „Istine i laži”, za TV Prva, snima više od deset meseci, mojoj sreći nije bilo kraja. Osećao sam se kao da sam dobio milion dolara od tetke iz Amerike.
Tako priča glumac Zoran Pajić, koji je diplomirao na Akademiji umetnosti u Beogradu, u klasi profesora Predraga Ejdusa, 2004. godine. Rođen je u Požarevcu. „Jelena” je njegova prva televizijska serija, a „Koriolan” prvi film. Danas živi sudbinu svih mladih glumaca u zemlji sa malom, skromnom produkcijom.
Ljiljana Petrović
PROFESIJA GLUMAC
Dug put do minimalizma

Dok Tamaru Krcunović gledamo u seriji „Šifra Despot”, ona je privela kraju snimanje novih epizoda serije „Urgentni centar”. U komediografskom serijalu prema scenariju Radoša Bajića i režiji Dejana Zečevića, koji se prikazuje na TV Pink, prate se dogodivštine Despota (igra ga Đorđe Marković), koji da živi u boljim vremenima bio bi na nekoj visokoj poziciji, a pošto nema talenta za samopromociju i prevarantske sposobnosti, on je nesnađen. Takav čovek ne može da se zaljubi u bilo kakvu devojku, već jedino u Milenu, devojku koju igra Tamara. Za taj lik Tamara se inspirisala filmovima Žan-Pjera Ženea, „Delikatesnom radnjom” i „Čudesnom sudbinom Amelije Pulen”, junacima koji imaju izgrađen svoj, idealan svet i ne želi da zalazi u spoljašnji svet gde bi neko mogao da ih povredi. Tamara još kaže:
– Iako mnogi smatraju da se danas mnogo snima, mi radimo u takozvanim neuslovima. Ima mnogo posla, ali su uslovi mnogo gori nego što su bili pre, a time i kvalitet. Trudimo se da održimo kvalitet, ali radi se u takvim uslovima da se snima kao na traci. I pripreme za snimanja se rade u kraćem roku, često se u snimanje ulazi bez preciznog scenarija. Treba odati čast mojim kolegama jer smo u stalnoj borbi, pored uslova, da ne podbacimo. Nekada uspemo, nekada ne. Volela bih da vidim nekog glumca iz Holivuda da snima u našim uslovima.
Ivan Aranđelović
TV AUTORI
Mi smo samo obični ljudi, sa svim vrlinama i manama

Svaki novinar ima svoje izvore i ti kontakti moraju da se održavaju, priča nam Darko Jevtić, autor emisije S.O.S na TV O2. Taj odnos između izvora i novinara se gradi godinama, tako da i tu često kasnije dođe do prijateljstava.
– Koliko ja imam poverenja u izvor, da će mi reći istinu, da neće da manipuliše informacijama i na taj način ostvari svoj, ili tuđi interes, toliko i on mora da ima poverenja u mene da neću raditi isto. Kada sarađujete sa bezbednosnim službama, dovoljno je da jednom ne ispoštujete dogovor, i da sebi zatvorite izvor informacija. Da, mislim da se naš posao u nekoj meri preterano mistifikuje. Naravno da znam mnoge stvari koje ne mogu da objavim iz, pre svega, objektivnih razloga. Naravno da sam video mnogo toga što ljudi koji se ne bave time nikada neće videti. Ali sve je to deo posla, a van toga smo svi mi sasvim obični ljudi, sa svim vrlinama i manama – kaže Jevtić.
Isidora Masniković
IZ PROGRAMA
Prijatelji do kraja

Simpatična, neodoljiva, raspevana i uvek zabavna – tako se u najkraćim crtama može opisati Džesika Džes Dej, učiteljica koja iz Portlanda dolazi u Los Anđeles u potrazi za boljim životom. Godinama dosta se menjala, ali njen duh ostao je isti. To je ono što su obožavaoci serije „Nova devojka”, čiji je ona glavni lik, voleli kod ove harizmatične i vrcave devojke do samog kraja humorističke priče o prijateljstvu protkane ljubavnim usponima i padovima. Oproštaj gledalaca sa junacima hit serije „Nova devojka”: Džes, Nikom, Šmitom, Sisi i Vinstonom  počinje u nedelju 17. juna, u 14.10, na Foks lajfu, kada će biti emitovana prva od osam epizoda poslednje sezone.
Lazar Kovačević
OPŠIRNIJE U ŠTAMPANOM I DIGITALNOM IZDANjU

Serijal o kojem je maštala
Jovana Uhrin godinama je vedrila i oblačila, saopštavajući nam, u maštovito osmišljenim prilozima, kakvo nas vreme očekuje, što su gledaoci tadašnje TV B92 sa simpatijama prihvatali. S nestrpljenjem smo iščekivali da nam iz kakvog zanimljivog gradskog kutka, uz optimističan osmeh i uverljiv glas, čak i kada su se oblaci nadvili nad gradom, dojavi – da li da ponesemo kišobran, jaknu... ili je pak stiglo vreme da uskočimo u sandale... Iako više od dve godine ne radi kao prezenter vremenske prognoze, i dan-danas joj ljudi prilaze na ulici i našale se na račun vremena, što joj svaki put izmami osmeh.
Jovana ima veliko televizijsko iskustvo, ispred kamera je od svoje 17. godine. Nakon dečje televizije D, gde je stekla prvo iskustvo, i TV Enter, pravu novinarsku školu prolazi na TV B92, na kojoj je radila punih deset godina. To su najlepša vremena koja će uvek pamtiti. I pored mnogih izazova i zadataka s kojima se suočavala, iz ove medijske kuće izašla je s riznicom najlepših uspomena, a s kolegama, od kojih većina više ne radi na ovoj televiziji, i dalje je u kontaktu. Iako je mnogi pamte kao voditeljku vremenske prognoze, Jovana je vrlo analitično pratila i teme iz oblasti zdravstva koje ju je oduvek zanimalo zbog čega je i pohađala srednju medicinsku školu. Potpisivala se i kao autor kratke dokumentarne forme „Vreme je za moja prava”, a zatim i za producentsku kuću „Konstantin” radila zabavnu emisiju „Dođi na večeru”.
U to vreme, priča nam, TV lica B92 su bila vrlo popularna. To je bila televizija kojoj se verovalo. Nažalost, danas se uglavnom vremenska prognoza predstavlja iz studija, ispred kompjuterskih grafikona. Retko se izlazi u prirodu, na teren...
Oduvek je bežala od suvoparne informative, kazuje nam, i težila kreativnim zabavnim temama. U momentu kad je dobila veliku medijsku nagradu za toleranciju, smatrala je da je dosegla vrhunac u novinarstvu i da je vreme za sledeći korak. U jednom trenutku, poverava nam se, osetila se sputano, kao da je zarobljena u nekakvoj velikoj kutiji. Rešila je da da otkaz i krene dalje! I to se pokazalo kao dobar potez. Danas se oseća zadovoljno, ispunjeno, kreativno...
Napokon je njena ideja o dokumentarnoj seriji „San urgentne noći”, o kojoj je dugo maštala, ugledala svetlost dana i s velikim uspehom se emituje na RTS 1. Ovaj projekat je osmislila zajedno sa svojim bivšim suprugom, koji je montažer, i s kojim i danas dobro sarađuje. Upoznali su se još na TV Enter, i prepoznali se po energijama, od samog početka. I danas tako funkcionišu, kao ozbiljan profesionalni tim. U početku, priča nam Jovana, niko nije verovao u ovu ideju, niti prepoznavao važnost ovakvog jednog serijala. Reč je o formatu koji je u svetu veoma popularan i koji se emituje u udarnom terminu. Ali kod nas ovakvih emisija, koje se graniče s dokumentarnim rijalitijem, nije bilo. Kaže da nikada nije gubila nadu u ovaj poduhvat i da je imala jaku želju da ga ostvari.
– Setite se da kad god se desi neka saobraćajka na ulici, svaki prolaznik ima potrebu da zastane i pogleda o čemu se radi. Pa hajde da pokažemo kako ekipe Urgentnog centra zbrinjavaju ovakve slučajeve, šta se dešava u operacionim salama – objašnjava Uhrinova, koja je kroz novinarstvo upoznala veliki broj stručnjaka koji su bezrezervno posvećeni svom poslu i ovo iskustvo joj je pomoglo da napravi objektivnu, ali iskrenu priču o ovoj ustanovi.
Žao joj je što se novinari uglavnom kače za neku senzaciju, a malo je onih koji pišu o ozbiljnim temama. Trudila se da kroz ovaj serijal prikaže situaciju kakva jeste u Urgentnom centru, bez idealizacije i ulepšavanja. Posebno joj je drago što su svi zaposleni bili spremni za saradnju i tolerantni prema kamerama koje su ih u stopu pratile. To su ljudi, pojašnjava nam naša sagovornica, koji su neprekidno pod adrenalinom, a pritom, krasi ih strpljenje i posvećenost. Setovi su nekada trajali i duže od deset sati, bez pauze, ali i pored toga, svi su uvek bili tu za ekipu, otvoreni i bez predrasuda.


Projekat se s velikim uspehom emituje na RTS 1


Jovana se priseća izjava koje su bile veoma upečatljive, koje će se dugo pamtiti i prepričavati. Ali se seća i duhovitih situacija koje se, eto, dese i u ozbiljnim trenucima. Prepričava nam jednu od njih. Prilikom snimanja rekonstrukcije, lekari u reanimaciji pomislili su da je statistkinji koja je glumila pacijenta u teškom stanju zaista potrebna hitna pomoć. Pritom, glumica se nije pomerala jer je mislila da je kamere sve vreme snimaju. Međutim, u tom trenutku, kamermani nisu bili tu jer su se izgubili u lavirintima Urgentnog centra. Lekari su počeli da je bude, da joj ukazuju hitnu pomoć. Ona se i dalje pravila mrtva. Kada su, napokon, posle prave drame, svi shvatili o čemu se radi, prasnuli su u smeh.
Pamtiće i izjave koje su joj naterale suze na oči. Ali i one smešne kada je jedan lekar na poklon dobio ukras u obliku mozga, ali se nije precizno izjasnio, pa je ispalo na snimku kako je dobio mozak na poklon. Sveštenik Urgentnog centra, potresno, u ispovednom tonu, ispričao je s kakvim se sve životnim pričama susretao u razgovorima s ljudima na samrtničkoj postelji. To je nešto što nam svima šalje jaku poruku.
Nije lako snimati jednu ovakvu seriju. Treba biti jak u mnogim situacijama i preživeti tuđe drame. Posebno joj je bila teška noć kada su na reanimaciju doneli povređeno dete iz Mirijeva. Ovo sećanje joj se zauvek urezalo u pamćenje.
Sve vreme je imala na umu da ne pređe granicu lošeg ukusa, da ne ode u patetiku, ili da ne povredi tuđa osećanja. To su sve osetljive teme. Posebno je ponosna kako je obradila, s merom ali s iskrenom emocijom, tešku priču o dvojici braće. Jednog je udario voz, a drugi je imao težak oblik tumora. Obojici je život spašen u Urgentnom centru.
Pitamo je da li je ovim serijalom uspela da vrati možda poljuljan ugled Urgentnog centra.
– U Urgentni centar dolaze tri grupe ljudi. Ima onih koji su došli da urade brzu dijagnostiku, a pritom nisu životno ugroženi, zatim dolaze oni koje je samo nešto žignulo u stomaku, pa hajde da vide šta je, a naravno dolaze i oni teško bolesni, životno ugroženi i oni uvek imaju prednost. Najbučniji su oni koji su došli samo na pregled. Dobila sam na društvenim mrežama puno poruka mladih budućih lekara koji su mi priznali da im se nakon ove emisije vraća vera u zdravstveni sistem i naše stručnjake. O serijalu se puno priča. Mislim da smo uspeli da pomerimo standarde u smislu televizijskog formata. Na kraju smo ipak dokazali da smo napravili nešto sasvim novo što gledaoci vole da gledaju – ponosno nam priča.
Trenutno, Jovana Uhrin priprema novu sezonu. Po ceo dan je u Urgentnom centru, istražuje teren, priča s lekarima, pravi spisak za novih 14 epizoda. A ostatak slobodnog vremena provodi sa sinom Vukom, koji završava prvi razred osnovne škole i koji joj je velika podrška. Tvrdi da je povukao na tatu jer obožava da montira mamine priloge i vrlo je spretan u tome. Jovana namerava da u narednom periodu prikaže i druge klinike po Srbiji. Zadovoljna je svojim poslom i što je napokon spojila svoje dve ljubavi – novinarstvo i zdravstvo. Voli da je na terenu, da smišlja nove priče, da režira... Telefon joj je neprekidno uključen i stalno zvrcka i dok razgovaramo stižu joj nove informacije iz Urgentnog centra. Bližnji su se na to navikli, i prijatelji donekle. Ali, ona zna da mora da bude stalno dostupna i spremna za akciju.
Slobodno vreme voli da provodi i na farmi organske hrane u Moštanici, koju drže njeni roditelji. To su momenti koji je odmaraju i nadahnjuju. Takođe, voli da izađe s drugaricama. Trenutno je sama, u opuštenom tonu nam priča. U šali voli da kaže da je se muškarci plaše jer odaje utisak jake, sigurne, uspešne žene. Vuk nema problem s nedostatkom jednog roditelja jer su oboje, gotov podjednako, prisutni u njegovom odrastanju i vaspitanju. Naravno, tu su i bake i deke, ako zatreba. Oni su vrlo lep primer da ljudi i kada se emotivno rastanu, mogu da rade i žive skladno i budu posvećeni zajedničkom detetu. I dalje s bivšim suprugom radi na kreiranju serije, veoma se razumeju u idejama, i samo on može, tvrdi, da je isprati, kao i ona njega. Misli da će tako biti i ubuduće.

Spoj teorije i prakse
*Dipl. pravnik
TEKST SAMO U ŠTAMPANOM I DIGITALNOM IZDANjU

Paori naših dana
* Profesor na Filozofskom fakultetu u Beogradu
TEKST SAMO U ŠTAMPANOM I DIGITALNOM IZDANjU

Savršena lepeza
Svaka devojka sanja da ima trepavice kao holivudske dive – duge, uvijene i zavodljive. One kojima ih nije podarila priroda, može tehničar u kozmetičkom salonu.
Nadogradnja trepavica, odavno hit u svetu, radi se i kod nas, a Tamara Vasić, profesionalni šminker i tehničar za nadogradnju trepavica, preporučuje nešto inovativno i drugačije – svilene trepavice.
Nadogradnje traje oko dva sata. Potrebna je velika preciznost, pa klijentkinja mora biti izuzetno mirna, a tehničar veoma pažljiv i strpljiv. Na svaku prirodnu trepavicu se dva milimetra od korena lepi jedna veštačka. Naredna 24 sata se ne smeju kvasiti. Dok se lepak dobro ne osuši takođe treba izbegavati saunu i trljanje očiju.
Kod ove nadogradnje „jedan na jedan” možete da birate dužinu i zakrivljenost, ali ne i gustinu. Ona zavisi od prirodnih trepavica. Gustina se može postići tehnikom „ruski volumen”.
– Ovom metodom lepi se više tanjih dlaka na jednu prirodnu. Koliko će ih biti zavisi od toga da li devojka ima ređe ili gušće prirodne trepavice. Kod „mega volumena”, recimo, ide deset dlaka na jednu prirodnu – objašnjava Tamara.

Treba da izgledaju kao savršena lepeza

I u jednoj i u drugoj varijanti način lepljenja je isti: veštačka dlaka se ne stavlja na kožu, već na trepavicu, dva milimetra od korena. Na taj način izbegava se mogućnost iritacije. U oba slučaja vrlo je važno da nadogradnju radi iskusni profesionalac. U suprotnom, rezultat neće biti zadovoljavajući.
– Trepavice treba da izgledaju kao savršena lepeza. Tehničar mora da vodi računa da se prirodne dlake ne zalepe jedna za drugu, da nema grudvica, kao ni previše, ali ni premalo lepka. Kada se radi savesno i stručno, dodavanjem veštačkih trepavica koje su veoma slične prirodnim mogu se dobiti impresivni efekti. Većina devojaka ih urade za neki značajan datum, svadbu, proslavu mature, rođendana, toliko se oduševe, da onda žele da ih imaju stalno, jer tako izgledaju mnogo ženstvenije a ne treba im šminka na očima. Maskara je čak i nepoželjna, s obzirom na to da nadograđene trepavice mogu da se odlepe prilikom skidanja – podseća naša sagovornica.
Devojke pogrešno misle da ne treba da se umivaju, da ne bi otpadale.
– Trepavice moraju da se peru svaki dan! One su guste i sakupljaju prašinu, pa može da dođe do infekcije. Ali, higijenu nije teško održavati. Ruke treba nasapunjati blagim šamponom, i lagano preći preko kapaka nekoliko puta, zatim ispljuskati vodom i nežno potapkati peškirićem. Obavezno je i svakodnevno češljanje. Nije dozvoljeno nanošenje mleka ili uljanih preparata, da se trepavice ne bi oštetile ili odlepile. Ukoliko se klijentkinja pridržava ovog uputstva, veštačke trepavice će joj trajati oko mesec dana. I ako otpadne neka dlaka neće se primetiti, a svakako između treće i četvrte nedelje treba da dođe na korekciju da se dopuni tamo gde fali – poručuje naša sagovornica.
Nikako sam svoj majstor
Nadogradnju trepavica devojke neka i ne pokušavaju da izvedu same, jer se radi pincetama i nehotice mogu da se ubodu u oko. Osim toga, koristi se lepak koji može da nadraži suznice, pa je bolje da žmure. Osobama koje imaju osetljive oči i sklone su alergijama čak se i ne preporučuje da stavljaju veštačke trepavice. Jedini način da nadogradnja bude urađena kvalitetno i bezbedno jeste da se obrate profesionalnom kozmetičaru. U salon bi takođe trebalo da odu i kad odluče da uklone veštačke trepavice. Tehničar ima sredstvo za skidanje koje ne oštećuje, niti čupa prirodne trepavice, jer njih treba štedeti pošto ne rastu tako brzo kao kosa. Proces regeneracije traje tri meseca. Naravno, trepavicama nakon toga treba dopustiti i da se oporave, a za to je potrebno od šest meseci do godinu dana, podseća kozmetičarka.

I žene su fudbalski navijači
Da li znate da 14. juna u Rusiji počinje Svetsko prvenstvo u fudbalu? Da li ćete gledati utakmice?
Ova pitanja upućujemo i ženama i muškarcima. U obe grupe ima vatrenih navijača koji smatraju da je fudbal najvažnija sporedna stvar na svetu, ali i onih koje ni ovaj sport ni kup ne zanimaju.
Među prvima je i Iranka Zahra Kočnavaz, koja je svoje uverenje u važnost jedne lopte i 22 igrača na terenu pokazala jednim veoma hrabrim potezom. Da bi mogla da prati utakmicu sa tribina prerušila se u muškarca, rizikujući da bude uhapšena, jer je u njenoj domovini zabranjeno da žene prisustvuju fudbalskim mečevima koje igraju muškarci. Ona je to pravilo prekršila: nalepila je lažnu bradu i brkove, obukla mušku odeću i dva puta bodrila omiljeni klub na stadionu. Na takav čin odlučila se posle strašnog zemljotresa koji je pogodio Iran u novembru 2017.
– Pomislila sam da sam mogla da umrem u tom potresu i da ne ispunim neke svoje snove i želje. Zato sam odlučila da, uprkos zabrani, odem na stadion! – preneli su svetski mediji njenu izjavu. Zahra je na svom instagram profilu postavila slike na kojima je maskirana u muškarca. Kaže da planira da sve ponovi, iako je svesna da bi mogla biti razotkrivena i kažnjena.
Ako su u Iranu u kopačkama žene, onda nije nikakav problem da žene budu i u publici na tribinama. Tamošnji zvaničnici ne obaziru se na Fifine molbe da vlasti dozvole ulazak žena na stadione.
U Saudijskoj Arabiji je, međutim, ovog januara ženama prvi put dozvoljeno da prisustvuju na stadionu i navijaju ravnopravno sa muškarcima.
Srećom, žene u najvećem broju država sveta ne moraju poput Zahre da se bore za pravo da fudbalere bodre sa tribina, ali se postavlja pitanje kako će u vreme prvenstva izgledati borba za centralno mesto ispred televizora i kod koga će biti daljinski upravljač?
Kako kaže dr Maja Vukadinović, profesorka Fakulteta savremenih umetnosti i autor kulturološke studije o fenomenu medijske slave „Zvezde supermarket kulture”, ne postoji toliko atraktivan medijski sportski događaj za koji može da se pretpostavi ko su glavni gledaoci.
– Da je reč o svetskom prvenstvu u umetničkom klizanju ili ritmičkoj gimnastici većinom bi ih pratile žene, ali rejting tih prvenstava kao medijskih događaja ne može se meriti sa najvažnijim fudbalskim takmičenjem – kaže ona za „Magazin”.
Na to utiču mnogi razlozi, dodaje. Fudbal prati veliki broj ljudi širom sveta, to je jedan od najpopularnijih, ako ne i najpopularniji sport. Čak i oni koji tokom godine ne gledaju fudbal i nisu strastveni navijači, pogledaće neku (važnu) utakmicu na svetskom prvenstvu i navijati za svoju reprezentaciju.
Ne sme se zaboraviti ni ekonomska strana svega, prisustvo mnogobrojnih sponzora, prateći sadržaji koji doprinose kompletnoj atmosferi spektakla prisutnoj na svim velikom sportskim takmičenjima, pogotovo na onima koja se održavaju u ciklusima od četiri godine.
Svetski kup je važan za publiku u zemljama čije su se reprezentacije kvalifikovale, pa se javlja kao tema ne samo za sportske novinare već i razne druge analize i komentare.
Zašto se podela na žensku i mušku publiku ne postavlja u godini olimpijade?
– Zbog stereotipa i uverenja da žene uopšte ne gledaju fudbal i da će se narednih dana dosađivati. A to nije tačno. Neke će gledati fudbal zbog partnera, druge će pratiti utakmice iz nacionalnog motiva i navijaće za svoju reprezentaciju, dok će neke žene sve shvatiti kao zabavu i povod za druženje sa prijateljima – odgovara naša sagovornica.
A da je veza fanova i igrača nešto posebno, bez obzira na pol, potvrdilo je nedavno „Masterkard” istraživanje sprovedeno uoči ovogodišnjeg finala utakmice Evropske lige šampiona, koje je pokazalo da navijači koji se smeše igračima ostavljaju pozitivniji učinak na timove. Kada su na tribinama nasmejana lica, sportisti za 12 procenata poboljšaju svoje umeće. Time je potvrđeno da je publika zaista onaj presudni „12. igrač”.
Bredli Buš, autor ove studije, jedan od vodećih stručnjaka na polju sportske psihologije, savetuje kako postati neprocenjivi navijač: najvažnije je da bude glasan i ponosan, jer glasovna podrška može da podstakne tim da se potrudi i da blokira umor kod sportista. Pevanje bez prestanka pomaže da se održi dobra atmosfera tokom igranja. Transparenti, zastave i plakati su vizuelni pokazatelj ogromne podrške i takođe poboljšavaju igru. Osmeh kao predispozicija za nadu, ponos, sreću odličan je motivator u svim situacijama u životu, ne samo u odsudnim trenucima.
A sa nešto daljih meridijana, ovih dana u svetskim medijima prenet je apel Sunila Džetrija, kapitena indijske fudbalske reprezentacije. On je zamolio navijače da ih podržavaju.
– Molim vas dođite, ohrabrite nas, gledajte, vređajte, kritikujte, samo dođite na naše utakmice. Potrebni ste indijskom fudbalu! – zavapio je kapiten posle katastrofalno male posećenosti mečeva koje igraju u okviru međunarodnog kupa sa timovima Tajvana, Novog Zelanda, Kenije... Fudbal se u Indiji igra od tridesetih godina 20. veka, ali reprezentacija Indija nikada nije bila učesnica Svetskog prvenstva.
Fudbaleri – zvezde i uzori
Fudbaleri možda nisu planetarne ikone poput pevača ili glumaca, ali oni najuspešniji i najpopularniji, poput Mesija i Ronalda, jesu zvezde. I u prošlosti su imali takav status, setimo se Dejvida Bekama koji je bio modna ikona i ikona stila. Dovoljno je videti koliko današnji igrači posvećuju pažnju izgledu – kako su im stilizovane frizure, kakve imaju tetovaže... Za mnoge tinejdžere oni predstavljaju uzore u svakom smislu, smatra dr Maja Vukadinović.

Stojković: Mirna glava vodi ka cilju
Od našeg izveštača
Svetlogorsk - Treći put je na Mundijalu, za Srbiju je što i Bufon za Italiju, Navas za Kostariku... Čovek bez čijih odbrana u kvalifikacijama Srbi ne bi ni stigli do Rusije – Vladimir Stojković. Na prethodnom Svetskom prvenstvu posle fantastičnih odbrana protiv Nemačke dobio je prefiks „veliki” po uzoru na Vladimira Bearu. I danas je kao i tada, čuvar mundijalskih snova svih Srba.
Pred medijima u Svetlogorsku bio je samouveren i odmeren. Tek po neki osmeh, uglavnom pogled koji ledi. Srpske novinare interesovalo je sve, dvojicu brazilskih na kraju – samo Brazil...
Šta je najvažnije pred prvu utakmicu, može li meč sa Kostarikom da se poredi sa utakmicom protiv Gane?
– Treći mi je Mundijal, imam iskustvo velikih utakmica. Meč Kostarike s Ganom mogu da uporedim... Treba da imamo u glavi da se igraju tri utakmice, da nije odmah „aaaaaa, mora da se pobedi Kostarika!“ Znate kakav je fudbal. Imamo tri utakmice i treba da uradimo nešto veliko i ako bog da svi budemo zadovoljni na kraju.

Borba otpisanih za drugi krug
Maroko i Iran, ekipe koje će se sutra sastati na stadionu u Sankt Peterburgu (17 č), autsajderi su u grupi u kojoj se nalaze i prvak Evrope Portugalija i Španija koja ponovo cilja titulu prvaka sveta. Zbog toga će za oba tima pobeda u ovom susretu biti imperativ kako bi zadržali kakve-takve šanse da se plasiraju u nokaut fazu.
Marokanci, koji na najvećoj fudbalskoj smotri učestvuju posle čak dve decenije, a ukupno peti put u istoriji, nisu poraženi na poslednjih 18 susreta na kojima su se sastali i sa nekim učesnicima Mundijala poput Srbije (2:1), Nigerije (4:0), Južne Koreje (3:1) i Egipta (1:1). Od ekipa koje se takmiče u Rusiji od njih dužu seriju nepobedivosti imaju samo Belgija (19) i Španija (20).
– Učestvujemo na svetskom šampionatu prvi put posle dvadeset godina i ponosan sam što sam deo tima koji je to postigao. Nalazimo se u teškoj grupi, ali to može da bude i dobra stvar za nas igrače i za zemlju. Biće teško igrati protiv ovakvih protivnika, ali istovremeno i lepo. A ako ne verujemo da možemo da prođemo dalje, onda ne treba ni da se takmičimo – poručio je fudbaler Ajaksa Hakim Zijeh.
Iran, kom će ovo biti peto učešće na svetskim šampionatima, je u generalnoj probi pred takmičenje minimalnim rezultatom savladao Litvaniju (1:0). Prethodno je su bili uspešniji od Alžir (2:1) i Uzbekistan (1:0), dok su poraženi od Turske (1:2). Oni će u Rusiji imati priliku da izbore drugu pobedu na Mundijalima pošto su do sada jedino uspeli da savladaju Sjedinjene Američke Države pre dvadeset godina.
– Imamo šansu da iznenadimo Maroko u prvom meču jer oni o nama ne znaju ništa. Nalazimo se u najtežoj grupi na šampionatu, zbog čega su nam bile potrebne duže pripreme, ali zvaničnici nisu to uzeli u obzir. Trudićemo se da odigramo što bolje, ali za najbolje rezultate su potrebne i adekvatne pripreme – rekao je selektor Karlos Keiroš koji je u prošlosti predvodio i Real i Portugaliju.
Selektor Irana Keiroš sutra neće moći da računa na suspendovanog Ezatolahija, kao ni na povređene Teremija i Dedžagaha. Sa druge strane njegov kolega Renard se nada da će igrač Fenerbahčea Dirar ipak biti spreman.

Domaćinu puno srce na početku
Početak Svetskog prvenstva razveselio je domaćina. Rusija je u prvoj utakmici, odmah posle svečanog otvaranja, pobedila Saudijsku Arabiju čak s 5:0 (2:0).
Domaćin je počeo kao burevesnik, vetar koji najavljuje buru. Na 17 moskovskih stepeni to je možda i ledilo krv u žilama saudijskih igrača. Moguće je da je tu negde i objašnjenje što su prvi gol primili ne samo vrlo brzo, nego i neobjašnjivom greškom svog igrača.
U 12. minutu, posle kornera s leve strane, lopta je ponovo došla do Rusa. Golovin ju je poslao u luku ka daljoj stativi, tamo je ispred Gazinskom pao njegov čuvar, a ruski reprezentativac je glavom šutirao vrlo tačno – 1:0 za Rusiju!
Veliki kamen... Ma, ceo Ural je pao domaćinu sa srca! U ovakvim susretima onaj ko je slabiji može da iznenadi, da slučajno gol i posle je sve uzalud. Pogotovo kod timova koji nemaju veliko samopouzdanje, kojima nedostaju uspesi na ovakvim takmičenjima.
Ali, vrlo brzo su i Rusi jauknuli. Ne, nisu primili gol, nije ni bila šansa za protivnika, nego se u 23. minutu sam od sebe povredio Dzagojev. A on je njihova velika uzdanica, verovatno i najveća. U punom trku, bez lopte, zastao je, uhvatio se za mišić na zadnjoj strani butine i pao na travu.
Umesto Dzagojeva ušao je Čerišev. Uskoro je imao priliku, napravio dobru fintu, ali da bi izbegao komplikacije pokušao je još jednu varku i lopta mu je pobegla u gol-aut.
Međutim, to ga nije obeshrabrilo. Još se uzbuđenja zbog njegove lepo zamišljene akcije, ali koja nije sprovedena do kraja, nije stišalo, a on je doneo Rusiji 2:0!

Your browser doesn’t support video.
Please download the file: video/youtube

Ruski navijači posle utakmice
Posle prodora u kazneni prostor Golovin je vratio loptu Zobnjinu, a on ju je prosledio ulevo, ali sporo. Ka Čeriševu je pojurio buljuk Saudijaca, međutim, on ih je vrlo vešto nadmudrio, pronašao brešu i kad je došao u priliku da šutira i to je besprekorno izveo. Između golmana i njegove desne stative nije bilo mnogo prostora, ali ruski igrač je ciljao neodbranjivo.
Koliko Čerčesov kao selektor do sada nije imao sreće juče mu je sve išlo od ruke. Od tri igrača koja je naknadano uveo u igru dvojica su dala gol. Prvu izmenu je izvršio iz nužde, a u 70. je umesto nezapaženog Smolova uveo Dzjubu i on je već u narednom minutu upisan u strelce.
Lepo izvedena akcija ruskog tima posle auta završila se tako što je Golovin centrirao pred gol. Za visokog Dzjubu to je bila poslastica. Njegov čuvar, možda već i zamoren od dotadašnje borbe, zakasnio je sa skokom, a ruski centarfor je neometan glavom poslao loptu u mrežu Saudijske Arabije – 3:0 za domaćina u 71. minutu.
U finišu su se Rusi baš razigrali. Tri minuta pre kraja Čerišev je zadivio svojim drugim pogotkom. Iskosa, s leve strane, raspalio je spoljnom stranom levog stopala. Tako udarena lopta ima neobičnu putanju i ako ide u metu, tu golmanu gotovo da nema spasa.
Radost pobednika začinio je Golovin, zaslužan za većinu prethodnih golova. U 90. minutu je iz slobodnog udarca tik preko živog zida i kraj same stative poslao loptu u mrežu postavivši konačan rezultat – 5:0 (2:0).
Nije da gosti nisu bili bez želje da nešto učine. Međutim, ruski golman Akinfejev nije imao posla.
Stadion: Lužnjiki. Gledalaca: 81.000. Sudija: Pitana (Argentina). Strelci: 1:0 Gazinski (23), 2:0 Čerišev (41), 3:0 Dzjuba (71), 4:0 Čerišev (87), 5:0 Golovin (90). Žuti kartoni: Golovin (Rusija) i Taisir (Saudijska Arabija).
RUSIJA: Akinfejev, Fernandes, Kutepov, Ignašević, Žirkov, Gazinski, Zobnjin, Samedov (od 64. Kuzjajev), Dzagojev (od 23. Čerišev), Golovin, Smolov (od 70. Dzjuba). Selektor: Čerčesov.
SAUDIJSKA ARABIJA: Abdulah, Al Burajk, Osama, Omar, Jaser, Salem, Otajf (od 64. Fahad), Salman, Taisir, Jahija (od 72. Hatan), Al Sahlavi (od 83. Muhanad). Selektor: Pici.

Srpska jedina štiti Ustav BiH i Dejton
Od našeg stalnog dopisnika 
Banjaluka – Republika Srpska nije izvor problema, već mesto na kom se donose odluke koje pozivaju na domaći dogovor i pronalazak rešenja. U Banjaluci nisu izglasani akti o secesiji, već akti koji omogućavaju relaksaciju i koji pozivaju na dijalog i dogovor. Kao što se desilo na nedavnoj sednici dve entitetske vlade, što mi vidimo kao model odnosa za budućnost, rekao je Nenad Stevandić, predsednik Narodne skupštine Republike Srpske. On je u razgovoru za „Politiku” istakao da je već posle tri dana nakon zajedničke sednice vlada Republike Srpske i Federacije BiH došao „doprinos” saradnji naroda i entiteta i od strane Kancelarije visokog predstavnika (OHR).
„Oni su svoje sporne odluke doneli svega tri dana posle sednice na kojoj su započeti domaći dogovori. To sve objašnjava. Ne dozvoljavaju da se sami dogovorimo. Ne odgovara im da se priča o investicijama, o povratku mladih, zapošljavanju i rastu BDP-a”, rekao je on. Govoreći o podeli državne imovine, podsetio je da su jedine granice koje su nacrtane posle Drugog svetskog rata one koje su podelile entitete u BiH. „Te granice su plod međunarodnog ugovora. Šta one dele ako već nisu međudržavne granice? Pa dele imovinu entiteta! Stoga pokušaj osporavanja imovine Republike Srpske u stvari predstavlja svesno izazivanje krize i sukoba.”
 
Utisak je da BiH ulazi u ozbiljnu krizu. Skupština je usvojila dva zakona i njima odbacila odluke visokog predstavnika i Ustavnog suda BiH. Oba zakona suspendovao je Kristijan Šmit. Šta je Srpsku opredelilo na ove korake? 
Nesporno je da je visoki predstavnik generator sukoba i nesporazuma u BiH. To proističe iz činjenice da on nema legalno imenovanje. Po relevantnim rezolucijama SB UN, BiH je bez visokog predstavnika. Jake zemlje, koje ne zavise mnogo od SB UN, progurale su da Šmit sedne u kancelariju visokog predstavnika bez obzira na to što nema legalitet. Zato imamo stvaranje cikličnih krugova krize. Takođe, Ustavni sud BiH je jedina institucija koja ne počiva na dejtonskim principima – konsenzusu dva entiteta i tri naroda. Tamo dominiraju tri stranca, koji zajedno s dva Bošnjaka preglasavaju Srbe i Hrvate. To je izvor svih problema. Sve što je i ranije radila Narodna skupština RS bila je reakcija na odluke koje donose ove institucije. Neverovatno je da Bošnjaci ne žele da imaju još jednog Bošnjaka u Ustavnom sudu, već nastoje da tamo ostane Nemac ili Albanac. To je za nas znak da se sa BiH upravlja spolja, a za druge nada da će strane sudije, kao u ratu strani avioni, doneti prednost Bošnjacima.
 
Odluke Skupštine RS nailaze na ozbiljnu ljutnju na Zapadu. 
Mi moramo ostati jedinstveni i uporni, ne sme biti pukotina među Srbima. Moramo sačuvati odlične odnose sa Srbijom i svoju neutralnost. Imamo otvorene sve komunikacijske kanale, čak i sa zemljama koje nas stalno kritikuju. Mi ćemo nastaviti da nudimo rešenja, koja će uvek biti zasnovana na dejtonskim principima, a to znači da nijedna odluka ne sme da bude doneta preglasavanjem, bez saglasnosti dva naroda i dva entiteta. A upravo su to radili visoki predstavnik i Ustavni sud BiH. Mi to razumemo kao nastojanje da se ovde provociraju krize i sukobi. Na to reagujemo pametno i nećemo dozvoliti da budemo okrivljeni za ono što je neko drugi smislio.
 
Da li je nametanje model po kom dugoročno može disati BiH? 
Ne, naprotiv, to je potpuno glupo, jer u BiH je već ispod 1,5 miliona Bošnjaka, oko milion Srba i manje od pola miliona Hrvata. Niko nikog tu ne može da nadjača i ugrozi. Mogu samo da se stvaraju nepotrebne krize. Razumem frustraciju Bošnjaka zbog percepcije da samo oni nemaju svoju državu. Zato postoji neki prikriveni cilj da se preko geopolitičke osovine – koju ovde drže Amerikanci i Britanci, posredstvom OHR-a i stranih sudija – isposluje neka supremacija Bošnjaka. Ali to ne može i neće ići preko leđa druga dva naroda i može samo silom da se desi. To ne žele ni Hrvati, koji su u zadnje vreme bili zavisni od Srba, i čiju smo poziciju štitili samo zato da ne bismo mi došli na red, a ne zato što smo u ljubavi s onima koji često pokazuju proustaške stavove. Srpska nije osnovana voljom tih sila koji sada rade protiv nje, ali je od njih prihvaćena kao neminovnost. Ipak se nadležnosti Srpske stalno tope i ako se to nastavi biće kao da je nismo ni stvorili i zato je reakcija RS tako odlučna.
 
Dakle, sem brige za državnu imovinu, korake Srpske uslovila je akumulacija nezadovoljstva. Ipak stižu upozorenja. 
Sva briga kojom Dodika žele da predstave kao figuru koja krši Dejtonski sporazum i ustavni poredak velika je laž. Dodik ima poseban stil, ali on je samo alibi da se dovrši posao obesmišljavanja i obezvlašćivanja RS. Manji deo opozicije to ne razume. Pa još daju podsticaj alibiju međunarodnog faktora. Dodik ima veliki politički kapacitet i vuče najveći broj konaca. Ali to je stvar koja pripada političkom spektru. U pravnom spektru ni Dodik ni RS nikada nisu doneli odluke o disoluciji. Nijedna institucija RS nije donela odluku o otcepljenju. Naše odluke treba pažljivo čitati. Mi u njima tražimo da se izaberu sudije Ustavnog suda BiH, jer je tako predviđeno. Ali volje za to nema kod Bošnjaka koji te sudije mogu da koriste za atak na RS. I zato smo tu gde jesmo. Što se imovine RS tiče, kada smo 2012. potpisivali ugovor s nemačkom kompanijom u vezi s izgradnjom energetskih objekata – isti ovaj kakav sad imamo sa Srbijom, jer su Nemci odustali – tada Ustavni sud nije problematizovao imovinu. Nije smeo protiv stranaca, niti su federalni partneri vikali da ne možemo bez njihove saglasnosti. U pozadini je srbofobija, a ne zajednički razvoj.
 
Dakle, odgovornost za krizu smeštate pre svega u Sarajevo i kod međunarodnih predstavnika. 
Pogledajte, na 9. januar su ranije dolazili svi. Sve do momenta kada su stranci odlučili da izazovu krizu. Nakon što su Dan RS proglasili neustavnim, počinje kriza, a mi počinjemo još žešće da ga slavimo. Svetosavska nagrada je takođe problematizovana od Bošnjaka, ali je Ustavni sud odlučio da ona nije uvredljiva. Taj sud je ušao u formu da deli srpske svece. Da procenjuje koji svetac vređa interese bošnjačkog naroda. Pa ih valjda Sveti Sava ne vređa, jer je Srbin, a Sveti Stefan, ipak, vređa. Oni su se upustili i u meritum verskog, društvenog, običajnog i potpuno polupali lončiće.
 
Da li RS nastupa jedinstveno u aktuelnoj krizi? 
Kao osnivač SDS-a i iz kog sam izašao u vreme čudne nacionalne politike u najvećoj stranci opozicije, mogu samo da skinem kapu za poslednje stavove i da kažem da se ta partija ponaša državotvorno. Nadam se da će tako i ostati. Trenutno, SDS je stranka opozicije koja razume razliku između vlasti i države.
Setite se, targetiranje Karadžića nekada je bilo isto kao aktuelno prokazivanje Dodika. Karadžića su najpre oterali u šumu, pa u zatvor, a prethodno su mu garantovali da neće biti procesuiran. Pravili su hajku kako bi od njega napravili kriminalca, lažući da je iz Prijedorske banke odneo tri miliona maraka. Želeli su stvoriti nezadovoljstvo naroda prema njemu, što nije uspelo. Ne verujem ni da će uspeti aktuelni pokušaji po istom principu. Nismo mi društvo koje drugačije živi i radi ili ima drugačije demokratske principe od nemačkog, francuskog ili švajcarskog modela. U vreme evropske cenzure u vezi s ratom u Ukrajini možemo čak reći da smo pet puta slobodniji. U Banjaluci možete da kritikujete i hvalite Putina ili Zelenskog, a u Berlinu i Parizu to ne smete. Udar na RS, sem napada na naše vrednosti, jeste udar i na demokratsko društvo.
 
Neki u poslednjim dešavanjima u RS pronalaze baš uticaj dešavanja u Ukrajini. 
Sukob u Ukrajini ima veze sa situacijom u celom svetu. Pa ima refleksije i na Balkan. Mi u tom ratu ne učestvujemo. Nepoštovanje međunarodnih ugovora je uvek generator koji dovodi do ratova. Nepoštovanje Kumanovskog sporazuma i Rezolucije 1244 izaziva krizu na KiM, jer Srbi nisu dobili svoje bezbednosne snage da ih štite. Minski sporazumi nisu poštovani dok je trajala tortura nad stanovništvom Donbasa. Ako se setimo kako se pred Drugi svetski rat raspalo Veće naroda i kako se danas ljuljaju UN, možemo da povučemo mnoge paralele. Ali mi nigde ne treba da srljamo. BiH treba da se liši ambicije za priključivanje u bilo kakve vojne asocijacije. Ali EU je odlučila da pritisne BiH da se mora opredeliti. Na svu sreću bez mišljenja Srba to se ne može desiti. Blokirali smo pristupanje NATO-u i uvođenje sankcija Rusiji. Srpska može da se ponosi kako tretira ukrajinsku manjinu, koja je ovde najbrojnija. U Prnjavoru živi nekoliko hiljada Ukrajinaca, koji imaju svoje crkve i mi želimo da niko u Srpskoj nema ikakvih problema. To je za nas čast.
 
Verujete li u neka saznanja da se razmatra smena Dodika? 
Mi smo OHR još ranije potpuno pobedili, argumentima i dokazima. Dokazali smo da su svi visoki predstavnici imenovani rezolucijama SB UN. Prezentovaćemo dokumente koji su potpisani između parafa i potpisa Dejtonskog sporazuma, sa takozvane Konferencije za implementaciju mira u Londonu – koja je ustanovila Savet za sprovođenje mira (PIK) i pozvala zvaničnim dokumentima SB UN da potvrdi prvog visokog predstavnika. Dakle, čak i kada bi Šmit smenio Dodika, mi to ne bismo objavili, jer nema legalitet. Ako nema legalitet imenovanja i njegove odluke su nelegalne. Pa kako onda da njegove odluke objavljujemo u „Službenom glasniku RS”? Ovog trenutka, Srpska je ta koja čuva pravni poredak u BiH. Sve akcije iz RS zasnovane su na pravu i to svi dobro znaju. Zato su prešli na drugu strategiju – zloupotrebu Ustavnog suda.
 
Šmit je nametnuo zakon koji inkriminiše one koji ne poštuju njegove, kao i odluke Ustavnog suda. 
Time želi da upotrebi domaće institucije za izazivanje krize. To će opet raditi nametanjem zakona. Oni koji budu prihvatili da sprovode takve zakone mogu da naprave poremećaj mira. Zato je Dodik najavio da će u Nemačkoj tužiti Šmita za lažno predstavljanje, ali i za narušavanje mira, a to je najveći zločin. Mi u RS sem pravnog poretka RS i BiH čuvamo i mir.
 
Posebnu nervozu na Zapadu izazvala je najava suspenzije ingerencije Suda i Tužilaštva BiH i agencije Sipa. 
Jedan šeik je u otporu zapadnjačkoj agresiji rekao da muslimani ne jedu svinjetinu, ali da ako treba da umru od gladi, možda i mogu da ih nateraju na to. Ako naše postojanje bude ugroženo, bićemo prinuđeni da donosimo zakone koji će imati pravni legalitet i koji će se primenjivati na teritoriji RS. A sasvim drugi zakoni će važiti u FBiH. Imaćemo praktično dve zemlje. To ne priželjkujem, već se nadam da će biti pameti u međunarodnim centrima, što uključuje i neophodnu katarzu u EU, koja ovde treba da zameni OHR. Treba da se imenuju domaće sudije i da se sprovode domaći zakoni, te da niko nikome ne koči razvoj.
 
Na osnovu čega tvrdite da se neće dozvoliti da Srbi u BiH budu svedeni na manjinu i podvrgnuti nasilju kao na KiM? 
Teroristički režim koji na KiM ugrožava Srbe često pominje Srpsku, što je za nas veliko priznanje. Kada tvrde da neće dozvoliti RS na KiM, to je potvrda da je Srpska toliko etablirana da joj se ni ćošak ne može odbiti. Niko sem naše skupštine neće donosi odluke u ime nas, niti će imenovati gradonačelnike u ime naših građana tako što će da raspisuje izbore i sa dva-tri odsto izlaznosi priznaje njihove rezultate. A mnogi u Sarajevu bi to voleli. U RS postoje dva veća naselja sa Bošnjacima, Kozarac i Janja, koja uživaju svu našu pažnju, prava i ljubav. Ipak, BiH iz devedesetih i danas nije ista. U Sarajevu nema Srba, svi gradovi su monoetnički u oba entiteta, uz izuzetke Drvara, Glamoča, Grahova i Petrovca u FBiH. Izmaštana multietnička priča je samo lažni građanski model za konačnu supremaciju Bošnjaka.

Bajden: Saudijska Arabija i Izrael daleko su od sporazuma o normalizaciji odnosa
Izrael i Saudijska Arabija su daleko od sporazuma o normalizaciji koji bi uključivao sporazum o odbrani i američki civilni nuklearni program, rekao je predsednik SAD Džozef Bajden u intervjuu za Si-En-En.
Američki zvaničnici su posredovali u pokušaju da postignu dogovor o normalizaciji odnosa između dve zemlje, podseća Rojters.
„Daleko smo odatle. Imamo o mnogo čemu da razgovaramo”, rekao je Bajden.
Izraelski ministar energetike Izrael Kac je prošlog meseca izrazio protivljenje ideji da Saudijska Arabija razvija civilni nuklearni program kao deo bilo kakvog uspostavljanja odnosa između dve zemlje posredstvom SAD.
Bajden je ukazao na odluku Saudijske Arabije, uoči njegove posete kraljevstvu prošlog leta, da otvori svoj vazdušni prostor za sve avio-prevoznike, otvarajući put za više preleta ka i iz Izraela, prenosi Tanjug.

Bajden otputovao na evropsku turneju, posetiće Britaniju, Litvaniju i Finsku
Predsednik SAD Džozef Bajden otputovao je danas na evropsku turneju tokom koje će posetiti Veliku Britaniju, Litvaniju i Finsku, javlja Rojters.
Bajden će večeras stići u London, a narednog dana će se sresti sa britanskim kraljem Čarlsom III, prvi put od kada je krunisan.
On će razgovarati i sa britanskim premijerom Rišijem Sunakom u Dauning stritu.
Sledeća poseta je samit NATO u Viljnusu, u Litvaniji.
Bajden će provesti dva dana u glavnom gradu Litvanije, koja je domaćin godišnjeg samita NATO.
On ćee učestvovati na sastancima sa liderima i održati govor na Univerzitetu u Viljnusu.
Konačna stanica je Helsinki, gde se očekuje da će Bajden u četvrtak proslaviti proširenje NATO sa Finskom kao najnovijom članicom alijanse.
Ova nordijska zemlja je u aprilu postala 31. članica NATO.
Bajdenov savetnik za nacionalnu bezbednost Džejk Saliven rekao je da će Bajdenovo putovanje „pokazati predsednikovo vođstvo na svetskoj sceni”, navodi AP, prenosi Tanjug.

Budi hrabra – reci NE nasilju
Od početka godine čak 22 žene ubijene su u porodičnom nasilju, a među njima se nalaze i dve devojčice. Podaci Centra za podršku ženama govore da je od 2010. godine u porodično-partnerskom odnosu ubijeno više od 330 žena, a statistika svedoči da se svaka treća žena ranije obraćala institucijama sistema za pomoć. Brojke takođe upozoravaju da je u prethodnoj deceniji trećina žena ubijena vatrenim oružjem, a taj trend nastavlja se i u ovoj godini, u kojoj je šest žena stradalo na ovaj način. Statistika koja svedoči da osam od deset žena strada od ruke muža, oca ili brata postaje još bolnija kada se iza nje pomole lica više od 400 dece koja su u poslednjih deset godina ostala bez majki i odrastaju s doživotnim žigom da im je otac ubica – neki od njih nastavili su život s bakama i dekama, drugi odrastaju u hraniteljskim porodicama, a neki mališani detinjstvo provode u domovima za decu bez roditeljskog staranja.
Is­tra­ži­va­nje po­ve­re­ni­ka za za­šti­tu rav­no­prav­no­sti i Pro­gra­ma Uje­di­nje­nih na­ci­ja za raz­voj u Sr­bi­ji (UNDP), ko­je je ura­đe­no na re­pre­zen­ta­tiv­nom uzor­ku od 1.004 že­ne pokazalo je da najveći broj že­na ko­je su po­sta­le žr­tve po­ro­dič­nog ili part­ner­skog na­si­lja ne pri­ja­vlju­je nasilnika iz stra­ha od nje­go­ve osve­te. Po­lo­vi­na njih pri­zna­je da su stid i sra­mo­ta zbog agre­si­je ko­jom su iz­lo­že­ne, kao i spo­zna­ja da ne­ma­ju gde da odu ako od­lu­če da iza­đu iz začaranog kru­ga na­si­lja glav­ni raz­log zbog ko­jeg ne pri­ja­vlju­ju na­si­lje in­sti­tu­ci­ja­ma si­ste­ma.
Studija re­a­li­zo­va­na u okvi­ru pro­jek­ta „In­te­gri­sa­ni od­go­vor na na­si­lje nad ženama i de­voj­či­ca­ma u Sr­bi­ji”, ko­je u part­ner­stvu s Vla­dom Sr­bi­je spro­vo­de agen­ci­je Ujedinjenih na­ci­ja u Sr­bi­ji, ta­ko­đe po­ka­zuje da že­ne naj­ve­će po­ve­re­nje ima­ju u Si­gur­ne žen­ske ku­će, a po­tom u zdrav­stvo, po­li­ci­ju i ver­ske in­sti­tu­ci­je, a naj­ma­nje ve­ru­ju jav­nom tužilaštvu i cen­tri­ma za so­ci­jal­ni rad. Naj­ve­ći broj že­na ko­ji je uče­stvo­vao u ovom is­tra­ži­va­nju na­veo je da su raz­u­me­va­nje i podrška oko­li­ne, od­no­sno po­ro­di­ce i pri­ja­te­lja, ključ­na stvar ko­ja bi ih mo­ti­vi­sa­la da prijave na­si­lje u po­ro­di­ci – ako bi po­sta­le žr­tve na­si­lja, čak 38 od­sto že­na pr­vo bi tražilo podršku od čla­no­va po­ro­di­ce, 28 pro­ce­na­ta njih oti­šlo bi u po­li­ci­ju, dok bi se prijateljima po­ve­ri­lo sve­ga de­vet pro­ce­na­ta že­na.
Iako je veća šansa da neko ko je ekonomski zavisan od nasilnika ostane u nasilnom odnosu, u Sigurnoj ženskoj kući nalaze se i žene koje su na veoma visokim socijalnim položajima i koje su izbačene iz sopstvenog doma, a nasilnik koji je trebalo da završi u zatvoru, pronašao je rupu u zakonu kroz koju se provukao uz pomoć umešnog advokata.
Iskustvo govori da je situacija kada žena reši da ostavi nasilnika po nju najrizičnija – ubistva se dešavaju kada žena konačno „prelomi” i saopšti partneru da ga napušta, a neka istraživanja govore da se femicid obično dešava unutar tri meseca od odlaska žene. Iako stručnjaci apeluju da se mora napraviti veoma detaljan plan zaštite žrtve, dešava se da neka karika u lancu zaštite žrtve, koga čine policija, tužilaštvo i sud, jednostavno ne proceni dobro bezbednosni rizik.
Kako bi se sprečila kategorizacija na „laka” i „teška” ubistva, udruženje „FemPlatz” zahteva od nadležnih da se krivično delo femicida uvede kao posebno krivično delo. Istraživanje koje je uradilo ovo udruženje pokazuje da je u skoro trećini slučajeva femicida sud dosudio kaznu od 10 do 15 godina. „FemPlatz” takođe traži od nadležnih uspostavljanje nezavisnog tela za praćenje femicida, čime će se obezbediti prikupljanje podataka o ubistvima žena koji će biti dostupni javnosti i ujedno unaprediti rad institucija i poboljšati sistem zaštite žena od nasilja.
Mada sta­ti­sti­ka upozorava da sva­ke go­di­ne iz­me­đu 20 i 30 že­na bi­va ubi­je­no u po­ro­dič­nom ili part­ner­skom na­si­lju, ve­li­ki broj njih je i spa­sen za­hva­lju­ju­ći ade­kvat­noj re­ak­ci­ji dr­ža­ve – podaci Ministarstva pravde govore da je to­kom 2022. go­di­ne pro­du­že­no vi­še od 20.000 hitnih me­ra za­šti­te žr­tve i iz­ra­đe­no 19.017 pla­no­va za­šti­te žr­tve, a od 2017, od­no­sno od po­čet­ka pri­me­ne Za­ko­na o spre­ča­va­nju po­ro­dič­nog na­si­lja, pa do po­čet­ka ove go­di­ne iz­re­če­ne su 103.864 hit­ne me­re. Vi­še od hi­lja­du pred­stav­ni­ka pra­vo­sud­nog si­ste­ma bi­lo je na obu­ci i spe­ci­ja­li­zo­va­noj edu­ka­ci­ji o pre­ven­ci­ji po­ro­dič­nog na­si­lja.

I Harvard strepi od veštačke inteligencije
Upotreba veštačke inteligencije jeste fascinantna, sigurno će biti velikih promena u obrazovanju i mi na Harvardu dosta razmišljamo na temu „ChatGPT”, jer ne možemo to da ignorišemo. Studenti definitivno koriste VI u programiranju, ali na američkim univerzitetima i posebno na Harvardu postoji kod časti i potpuno poverenje da student neće čak ni kada radi ispit kod kuće da prepisuje i vara. Dešavalo se da nekada nekog uhvatimo, ali većini studenata je čast da budu na Harvardu i niko neće rizikovati da tu šansu prokocka. To je i najveća razlika u odnosu na naš sistem: nije poenta u bubanju, već da se mladi ljudi zainteresuju da nauče da razmišljaju, da postignu nešto u životu. Ništa mi ne znači da zapamte formulu napamet, mogu da je nađu u knjizi, ja sam na svom kursu rekao studentima da mogu da koriste bilo koji onlajn izvor, kaže na početku razgovora za „Politiku” prof. dr Marko Lončar sa Fakulteta tehničkih i primenjenih nauka Univerziteta Harvard. 
 
Dr Lončaru je ove nedelje u SANU uručena nagrada Fondacije „Prof. dr Marko V. Jarić” za 2019. godinu, što ranije nije bilo moguće zbog pandemije kovida 19. Ova nagrada, koja se u medijima naziva i „Srpski Nobel za fiziku”, dodeljuje se već punih 25 godina za izuzetne rezultate. Prema odluci žirija dr Lončar ju je više nego zaslužio za doprinose u oblasti nanofotonike, primenjene fizike i integrisane optike.
Nismo mogli a da ne pitamo profesora da li zna da je u Beogradu ove godine primljen jedan brucoš na fizici i šta savetuje – kako popuniti klupe na fakultetima prirodnih nauka. Odgovor nas je malo iznenadio:
– Mi imamo sličan problem na Harvardu, jer se tu dolazi zbog prava i medicine i borimo se za studente koji bi da postanu inženjeri, i to inženjeri elektrotehnike. Zato sam moj kurs prilagodio da bude praktičan, da bude više laboratorijskih vežbi, da rade projekte. Moj savet srpskim kolegama jeste da se reformišu studije, da bude više prakse. Ne mora baš sve da se nauči, uvek mogu knjigu da otvore ako im zatreba neka formula.
Svoj put do Harvarda opisuje kao kombinaciju genetike, pameti, sreće i podrške porodice i profesora. Detinjstvo je proveo gledajući oca, inženjera elektrotehnike, koji je radio u vojsci, kako stalno nešto popravlja. Krenuo je tatinim stopama, ali je na kraju odabrao svoj put. Kaže da su presudan uticaj imali fantastični profesori matematike i fizike, prvo u Osnovnoj školi „Svetozar Miletić” u Zemunu, koju je završio kao đak generacije, a potom i u Matematičkoj gimnaziji na programerskom smeru u vreme kada su kompjuteri bili retkost i papreno koštali.
– Fizika me zanimala, ali sam upisao elektroniku na Elektrotehničkom fakultetu. Po završetku studija sam aplicirao za Ameriku jer kod nas gotovo ništa nisam mogao eksperimentalno da radim, neka istraživanja su vrlo skupa i tako sam stigao 1997. do Kal teka i profesora Ćuka. Ali stara ljubav zaborava nema i vratio sam se fizici – priča ovaj harvardski profesor.
Prvi šok je bio kada je shvatio koliko je neverovatno teorijski potkovan u odnosu na američke kolege, ali praksa je bila slaba tačka, zbog nedostatka opreme i materijala na fakultetima u Srbiji u to vreme pogotovu.
– Brzo se čovek navikne na bolje. Tu sam završilo i doktorat. Posle šest godina u Los Anđelesu preselio sam se u Boston, najevropski američki grad i krenuo na postdoktorske studije na Harvardu. U SAD nije uobičajeno da student koji „izuči zanat” na jednom univerzitetu tu i ostane, gledaju da dovode profesore koji donose nešto novo, ali eto ja sam ostao i danas imam svoju katedru i predajem osnove elektrotehnike – priča profesor i dodaje da je na postdoktorskim studijama trenutno jedan student iz naše zemlje. Koliko mu je poznato, na Harvardu je jedini profesor iz Srbije, ali ima kolegu iz naših krajeva na MIT.
Uglavnom su mi prijatelji roditelji moje dece, kaže i dodaje da se dosta njegovih prijatelja iz Matematičke gimnazije preselilo u Ameriku i nastanilo u istom predgrađu u kojem i on živi sa suprugom Evelin, koju je upoznao u Los Anđelesu. Danas su u istoj ulici kuće osam đaka Matematičke gimnazije, tako da se svi lepo druže, kao i njihova deca.
Ostati ili otići – pitamo ga na kraju. To je sve individualno, odgovara. – Ja sam uvek zamišljao da ću da se vratim negde u Evropu, ali u Americi su resursi za bavljenje naukom zaista veliki. Možda se vratim kad se penzionišem, ako se to ikada dogodi – kaže kroz osmeh.
Bilo je tu još mnogo toga da se kaže i pita, ali je profesor morao nazad u Boston, uz obećanje da će se brzo vratiti u Beograd. Čekalo ga je i predavanje našim studentima elektrotehnike, među kojima će možda pronaći nekog budućeg kolegu na Harvardu. U hodnicima SANU ostale su reči dr Aleksandra Bogojevića, direktora Instituta za fiziku, inače institucije koja je pokrovitelj ove nagrade: „Mi smo mala zemlja sa visokim procentom uspešnih ljudi u naučnoj dijaspori, nema osobe koja nije čula za Teslu ili Pupina. A dr Marko Lončar je još jedan dokaz da Srbiji dobro ide fizika”.
 
 
Antrfile
 
Impresivna biografija
Dr Lončar je posle Matematičke gimnazije završio Elektrotehnički fakultetu u Beogradu, a potom doktorirao na Kalifornijskom institutu za tehnologiju na temi lasera i talasovoda na bazi fotonskih kristala. Postdoktorske studije je završio na Harvardu, gde je postao docent, pa vanredni i redovni profesor, da bi 2012. bio unapređen u profesora sa katedrom. Danas je jedan od vodećih svetskih stručnjaka u nanofotonici i nanotehnologiji, a posebno su zapažena njegova dostignuća u nanofabrikaciji dijamanata. Dobitnik je brojnih nagrada, ima više od 20 patenata i autor je impresivnog broja radova koji se objavljuju u najuticajnijim naučnim časopisima.
 
Antrfile
 
Plavi dijamanti najpopularniji, roze najskuplji
 
Zašto od studenata neprekidno dobija nagrade za najinteresantnija predavanja, pokazao je okupljenima u SANU, gde je govorio o tome zašto su dijamanti najbolji prijatelji fizičara. Iako su u publici mahom bili akademici, on je pričao jednostavno, da svako može da razume, duhovito kombinujući slike, citate i primerke veštačkih dijamanata koje je iz Amerike doneo u koferčiću. Saznali smo od čega se sastoje dijamanti, zašto imaju boju, da su plavi najpopularniji, žuti najjeftiniji, a da su roze retki i zato i skupi. Uz uobičajenu priču o tome kako je dijamant najtvrđi mineral u prirodi koji se koristi za bušenje, sečenje i brušenje, mogli smo, recimo, koristeći samo toplotu svog tela da dijamantom sečemo led u čaši…

Milatović stigao u posetu Srbiji, dočekao ga Dačić
Predsednik Crne Gore Jakov Milatović stigao je danas u zvaničnu dvodnevnu posetu Srbiji, a na aerodromu „Nikola Tesla” u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
„Poželeo sam dobrodošlicu predsedniku Crne Gore Jakovu Milatoviću, koji će boraviti u dvodnevnoj zvaničnoj poseti Republici Srbiji! Radujem se ovom susretu koji će dodatno učvrstiti tradicionalno prijateljske odnose i saradnju naših zemalja”, naveo je Dačić na Instagramu, gde je objavio i fotografije sa Milatovićem.
U čast posete Milatovića, ambasada Crne Gore prirediće večeras svečani prijem u Crnogorskoj kući u Beogradu, navodi se u saopštenju službe za informisanje predsednika Crne Gore.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”.
Poseta Milatovića Srbiji dolazi nakon poseta Briselu i institucijama EU i NATO, a sa ciljem jačanja političkih i ekonomskih odnosa dve države i unapređenja regionalne saradnje, dodaje se u saopštenju predsednika Crne Gore, prenosi Tanjug.

Putin otvorio Mundijal
Prigodnom koreografijom i muzičkim programom, na čelu sa britanskom pop zvezdom Robijem Vilijamsom i legendarnim brazilskim fudbalerom Ronaldom, na stadionu „Lužnjiki“ u Moskvi zvanično je otvoren 21. Mundijal, uz govor predsednika Rusije Vladimira Putina.
„Čestitam početak glavnog turnira planete, drago mi je što se održava u Rusiji. U našoj zemlji fudbal nije samo sport, već nešto što svi vole otkad je počeo u Rusiji da se igra. Sve nas ujedinjuje fudbal, svi smo jedan tim”, rekao je Putin sa stadiona.
Otvarajući Svetsko prvenstvo u fudbalu, predsednik Rusije poželeo je svim timovima uspeh, a navijačima nezaboravne utiske. Predsednik Međunarodne fudbalske federacije (FIFA) Đani Infantino takođe je poželeo uspešan turnir.
Nakon otvaranja počela je utakmica između domaćina Rusije i Saudijske Arabije, a titulu brani Nemačka.
Svetsko prvenstvo u fudbalu biće održano od 14. juna do 15. jula u 11 gradova Rusije: Moskvi, Sankt Peterburgu, Samari, Saransku, Rostovu na Donu, Sočiju, Kazanju, Kalinjingradu, Volgogradu, Nižnjem Novgorodu i Jekaterinburgu.

Prestonica Rusije oduševila inostrane navijače
Počinje svetsko prvenstvo u fudbalu! Sve oči uprte u Rusiju
Kako piše „Gardijan“, promene su bile korisne za rusku prestonicu. Na stadionu „Lužnjiki“ će biti održano otvaranje Svetskog prvenstva 2018, dok će se 15. jula održati finale u istom gradu. Iako je tokom celog meseca pažnja bila usmerena na manje gradove, ipak je prestonica dobila mogućnost da pokaže svoj novi, evropski imidž, navodi list.
Za poslednjih nekoliko godina u Moskvi je mnogo više turista, mnoge ulice su postale pešačke zone, pojavile su se biciklističke staze. Grad će, kako navodi list, postati prijatna neočekivanost za strane turiste. Staljinistička arhitektura koja je prestonici davala veličanstveni izgled, sada se harmonično dopunjuje kafićima i bistroima.
Kako bi se navijači lakše kretali po Moskvi, svi natpisi u metrou se stavljaju i na engleskom jeziku, prevoz za navijače je besplatan, dok će metro za vreme odigravanja kasnih mečeva raditi dva sata duže — do 3 sata noću. Osim toga, sada se o Moskvi može skinuti aplikacija na šest jezika kako se ljudi ne bi izgubili. Kako bi taksisti uvek mogli da se sporazumevaju sa gostima, moskovske vlasti su organizovale kurseve engleskog jezika za vozače, koji je uspešno završilo 5.500 ljudi.
Bez obzira na to što su sa svih strana plašili navijače ruskim huliganima, prvi gosti su, naprotiv, primetili gostoprimstvo i prijateljsko raspoloženje Moskovljana.
„Svi su druželjubivi, gde god da krenem, svi žele da se slikaju sa mnom“, rekao je gost iz Peruu, Karlos. (Sputnjik)

Kinezi podižu prihod od Mundijala na pet milijardi evra
Uprkos nezapamćenom korupcijskom skandalu u Svetskoj fudbalskoj federaciji (FIFA) između dva mundijala i velikom doping skandalu koji je uzdrmao Rusiju, Svetsko prvenstvo doneće rekordnu zaradu, javlja „Njujork tajms“. Bez obzira na sportski ishod šampionata, izvesno je da će Fifa ostvariti prihod od 5,16 milijardi evra, što je za 1,1 milijardu više nego pre četiri godine u Brazilu i deset odsto iznad Fifinih očekivanja.
Razlog za ovakav skok su nikad veća ulaganja Kineza, iako njihova reprezentacija ne učestvuje. Na „Mundijalu 2014“ samo jedna kineska kompanija bila je sponzor, a sada ih ima sedam od ukupno 20, na čelu sa „Vanda grupom“ (godišnji prihod oko 34 milijarde evra, 130.000 zaposlenih). Marketinška agencija ovog kineskog konglomerata „Infront medija“ raspolaže medijskim pravima za svetske šampionate 2018. i 2022. za 26 azijskih teritorija.
Prihod od TV prava je dva odsto iznad očekivanih 2,6 milijardi evra, dok sponzorski ugovori donose 1,4 milijardi evra, što je 170 miliona više od predviđanja.
Što se tiče TV gledanosti, kompanija „Global vebindeks“ prognozira 3,4 milijarde gledalaca, što je maltene polovina svetske populacije (7,6 milijardi). Pre četiri godine u Brazilu postavljen je rekord od 3,2 milijarde, a samo finale između Nemačke i Argentine pratila je milijarda gledalaca. Prognoza za Rusiju zasnovana je na 80.000 anketiranih na 40 vodećih svetskih tržišta.
Marketinška kompanija „Zenit“ predviđa da će narednih mesec dana mundijala na svetskom tržištu biti „upumpano“ dve milijarde dodatnog novca u reklamne svrhe, gde će, opet, u prvom planu biti zemlja čija reprezentacija ne učestvuje na šampionatu: Kina će za 711 miliona evra premašiti prosečna godišnja izdvajanja za reklame. U slučaju domaćina prvenstva Rusije to je 55 miliona evra.
Svetski šampionat u Brazilu oborio je sve rekorde na društvenim mrežama, što je bilo i očekivano, imajući u vidu porast korisnika i oglašavanja na tim medijima. Oko 88 miliona ljudi bilo je „uključeno“ u finalni meč tog prvenstva na Fejsbuku, sa 280 miliona interakcija na toj mreži (na primer, Superbol NFL-a imao je 62 miliona ljudi na Fejsbuku i 270 miliona interakcija). Što se tiče Tvitera, najveći „promet“ je ostvaren posle polufinala Nemačka – Brazil 7:1, sa rekordnih 35,6 miliona tvitova vezanih za taj meč (za finale 35,1 milion).
Pošto Fifa planira da broj učesnika za Svetsko prvenstvo 2026. poveća sa 32 na 48, realno je da tada padnu mnogi rekordi.

Mažić četvrti sudija na meču Urugvaj - Egipat
Najbolji srpski fudbalski arbitar Milorad Mažić delegiran je za četvrtog sudiju na utakmici između Urugvaja i Egipta na Svetskom prvenstvu u Rusiji. U sutrašnjem duelu 1. kola A grupe u Jekaterinburgu deliće pravdu Holanđanin Bjorn Kujpers, a pomagaće mu zemljaci Sander van Rekel i Ervin Zenstra. Pored Mažića, ulogu rezervnog sudije imaće i član njegovog tima Milovan Ristić. Utakmica između Urugvaja i Egipta igra se sutra od 14 sati.

Salah trenirao pred Urugvaj
Iako je njegov nastup na Mundijalu bio pod znakom pitanja zbog povrede Mohamed Salah je doputovao u Rusiju, ali je još neizvesno da li će moći da predvodi Egipat u sutrašnjem meču protiv Urugvaja (14 č). Iza napadača, koji je u sredu prvi put trenirao sa saigračima, je sjajnih godinu dana pošto je bio najzaslužniji što su se Egipćani posle čak 28 godina plasirali na planetarni šampionat, kao i za rezultate Liverpula kog je doveo do finala Lige šampiona.
– Optimista sam da će biti sa nama protiv Urugvaja, velike su šanse da zaigra. Trenirao je sa loptom, a i njegova kondicija je bolja nego prethodnih dana – rekao je selektor Ektor Kuper.
Egipćanima, kojima će ovo biti treće učešće na Mundijalima, ne daju se prevelike šanse za prolazak u drugi krug, a to pokazuju i njihovi rezultati u pripremnom periodu. Oni nisu trijumfovali na prethodih pet mečeva na kojima su se sastali sa Portugalijom (1:2), Grčkom (0:1), Kuvajtom (1:1), Kolumbijom (0:0) i Belgijom (0:3), ali reprezentacija u kojoj igraju Salah (Liverpul) i Elneni (Arsenal) sigurno neće biti ni autsajsder.
Urugvaj je ne samo favorit za prvo mesto u A grupi, već se nalazi među ekipama koje bi iz drugog plana mogle da se domognu same završnice. Dvostruki šampion sveta će danas igrati i protiv tradicije pošto još od 1970. nisu trijumfovali na otvaranju prvenstva (po tri poraza i remija).
Izabranici Oskara Tabareza, koje predvode zvezde Barselone Luis Suarez i Pari Sen Žermena Edinson Kavani, poslednji poraz su pretrpeli sredinom novembra od Austrije. Nakon toga su savladali Češku (2:0), Vels (1:0) i Uzbekistan (3:0).
– Imamo dosta informacija o Egiptu, pratimo ih već duže vreme. Bez sumnje najveća opasnost nam preti od Salaha. Takođe, Kuper je odličan trener, uživa veliki prestiž i Uefa ga je izabrala za najboljeg trenera 2000. godine – poručio je Tabarez.

Na svečanom otvaranju pop zvezde, operske pevačice, bivši asovi...
Utakmicom Rusija – Saudijska Arabija danas  u 17 č po našem vremenu počeće XXI svetsko prvenstvo u fudbalu. Za razliku od prethodnih 20 na kojima su se očekivali samo golovi, za ovo neki priželjkuju, a neki se pribojavaju, još nečeg.
Pre nedelju dana ruski predsednik Vladimir Vladimirovič Putin je otvoreno zapretio Ukrajini da bi njena vojna ofanziva na Donbas za vreme šampionata sveta dovela do teških posledica po ukrajinsku državnost u celini.
I ranije je bilo zategnutih odnosa među državama u vreme šampionata sveta, i ranije je bilo nezadovoljnih što je u nadmetanju da bude domaćin pobedio ovaj, a ne onaj, ali ovako kao kada je Svetsko prvenstvo u Rusiji 2018. u pitanju – nikada.
U Cirihu, 2. decembra 2010, prilikom prvog glasanja za domaćina Rusija je dobila devet glasova, Portugalija i Španija sedam, Belgija i Holandija četiri, a Engleska dva, pa je otpala. U drugom, odlučujućem krugu, za Rusiju je bilo 13, za iberijske zemlje je ostalo sedam, a one iz Beneleksa su izgubile dva glasa.
Kako je vreme prolazilo svetska politička situacija se sve više zatezala, pa je i Svetsko fudbalsko prvenstvo došlo pod njen udar. Najviši državnici nekih zapadnih zemalja, kao što je ministar inostranih poslova Velike Britanija Boris Džonson, tražili su da se Rusija zbog svoje politike koja se njima ne sviđa kazni oduzimanjem Svetskog prvenstva ili bar da se ono bojkotuje. Ali, nijedna reprezentacija koja se kvalifikovala nije odustala, pa ni Engleska. Njene građane nije zaplašila ni kampanja u njihovoj zemlji da neće biti bezbedni u Rusiji.
Svečano otvaranje je u 16,30 č na stadionu Lužnjiki u Moskvi. Trajaće 17 minuta, a tema su fudbal i ljubav.

Višnje poboljšavaju vid
Višnja je voće koje u savremenoj ishrani ima visoko mesto i nalazimo je u mnogim proizvodima. Višnje nisu samo u piti od višanja, već i u sokovima, džemovima, sirupima, kompotima, sladoledima, kremovima… Sad ćete se zapitati, kakve veze ima ovo sve sa zdravom hranom? Osnovni sastojak je zdrava hrana – višnje su zdravije nego što možda mislite.
Na naše prostore višnja je došla iz Male Azije još u doba Rimljana, a danas se gaji plantažno. Uzgaja se više sorti višanja, a najpoznatije su: ujfehertska grozdasta (mađarica), šumadinka, reksele i oblačinska višnja.
Svako voće, pa i višnja, oskudno je masnoćama i belančevinama, pa i kalorijama, ali zato obiluje vitaminom Ce, vitaminima Be kompleksa i mineralima – kalijumom, gvožđem i kobaltom. Energetska vrednost višnje je svega 46 kilokalorija/100g ploda, a karakteristike joj se ne menjaju ni kada je zamrznuta. Zbog toga u višnjama uživamo cele godine.
Ovo voće sadrži moćne antioksidanse koji se nalaze u njegovom pigmentu (antocijanine) i imaju veliku ulogu u prevenciji najtežih bolesti.
Smanjenjem uticaja slobodnih radikala na ćelije, štitimo ih od razaranja. Pored glukoze, višnje sadrže i kiseline (jabučnu, limunsku i vinsku) koje uz sadržaj vode (oko 85 odsto) deluju okrepljujuće i osvežavajuće na organizam. To je i razlog zašto je sok od višanja tako ukusan.
Višnja pomaže u sprečavanju raka, anemije, infarkta, šloga i arterioskleroze. Poznato je da sok od višanja snižava krvni pritisak, pa višnju cene i osobe koje boluju od hipertenzije.
Višnje su sjajne i kod povišenog holesterola, jer antioksidansi sprečavaju da loš LDL holesterol oksidiše i oštećuje krvne sudove. Ona je stvarno čuvar celog kardiovaskularnog sistema.
Sjajan su izvor vitamina Ce koji povoljno utiče na odbrambene snage organizma ka infekciji. Pored toga višnje poboljšavaju vid, smanjuju koagulaciju krvi, popravljaju kvalitet sperme kod muškaraca, popravljaju anemiju kod žena posle menstruacije, snižavaju pritisak, ublažavaju reumu i giht.
Jasna Vujičić, nutricionista
www.nadijeti.com

Francuzi najduže jedu
Nije tajna da Amerikanci naporno rade, retko idu na odmor i trude se da se koliko-toliko noću naspavaju (kako se navodi u anketama koje je finansirala industrija za proizvodnju pilula za spavanje).
Postoji veliki broj razloga koji unose nemir, a uglavnom se zasnivaju na sklonostima koje u odgoju stičemo prema radu, radu i samo radu, i stresu koji iz toga proizlazi u odnosu na porodicu i nedovršene kućne poslove. Sve zajedno dovodi do toga da tokom noći san ne dolazi na oči. Amerikanci uglavnom decu ujutro napune kornfleksima, rade ceo dan, pokupe decu iz obdaništa ili iz škola, zatim iz zatrpaju hamburgerima, viču na njih zbog domaćih zadataka i – puknu.
Francuzi su sušta suprotnost i ovakve probleme nemaju. Njihova najveća briga izgleda da se svodi na pronalaženje dovoljno vremena da jedu, spavaju i nađu malo vremena za odmor.
Mada su već dobro poznati po svojoj liberalnoj politici godišnjih odmora i slabostima prema kulinarstvu, u anketi Organizacije za ekonomsku saradnju i razvoj (OECD) „Društvo na prvi pogled”, u kojoj se razmatra rad, zdravlje i odmor u Aziji, Evropi i Severnoj i Južnoj Americi, pokazalo se da Francuzi u spavanju i jelu provode više vremena od bilo koje bogate nacije u svetu.
Iako se sve više Francuza zadovoljava zalogajima pojedenim na brzinu u nekom od lanaca brze hrane ili sendvičima progutanim na radnom mestu, i dalje ova nacija više od dva sata dnevno provede u jelu, što je dva puta više vremena od onog koji Amerikanci posvećuju ovom ritualu ili Meksikanci, koji samo jedan sat dnevno poklanjaju hrani.
Iako malo spavaju, a mnogo vremena provode radeći, kao i na putu do posla i nazad do kuće, Japanci ipak uspevaju da provedu gotovo dva sata dnevno u jelu, što im je obezbedilo treće mesto, iza Novozelanđana.
U istraživanju se navodi da Francuzi spavaju oko devet sati dnevno, više od jednog sata duže od prosečnih Japanaca ili Korejaca koji u snu provode najmanje vremena.
Na opšte iznenađenje, i suprotno svim anketama pomenute industrije za proizvodnju pilula za spavanje, u ovoj kategoriji stanovnici SAD drže sigurno drugo mesto sa 8,7 sati sna u toku dana. Uprkos omiljenoj i opštepoznatoj sijesti, Španci su zauzeli tek treće mesto.
Ovo istraživanje, sprovedeno u zemljama – članicama OECD, pokazalo je da muškarci u lenstvovanju uživaju više od žena. Jaz između polova najveći je u Italiji gde su muškarci „pobedili” žene sa čitavih 80 minuta dnevnog lenčarenja.
U SAD ova razlika smanjena je na 40 minuta, dok je u Norveškoj najmanja – nešto manje od pet minuta.
Ono što im ostane od slobodnog vremena Japanci vole da provedu ispred televizora ili u slušanju radija. Ovakva vrsta zabave oduzima 47 odsto slobodnog vremena Japanaca.
Pokazalo se da je Turska najdruštvenija zemlja jer njeni stanovnici 35 odsto slobodnog vremena provode u druženju sa prijateljima.
Nijedna zemlja nije preterano fizički aktivna u časovima dokolice. Donekle se izdvaja Španija u kojoj 13 odsto stanovništva fizičkim aktivnostima ispunjava vreme kada ne radi.

U Luku Bar uplovio brod pun kokaina
BAR – Barski carinici otkrili su danas veliku količinu kokaina prilikom kontrole kontejnera sa bananama dopremljenog iz Ekvadora, prenosi portal Jedro Bar.
Kako se navodi, u toku je policijski pretres i utvrđivanje o kolikoj se tačno količini kokaina radi.
Iz izvora bliskih istrazi saznaje se da je kokain bio skriven u kontejneru sa voćem u barskoj luci, preneo je portal CDM. (Tanjug)

Tiha diplomatija ruši Ivanova
Specijalno za Politiku
​Skoplje – Ostajem dosledan i pridružujem se izgrađenim stavovima prethodnih predsednika Republike Makedonije, a to je da proces za ime mora da se vodi u okvirima utvrđenim od strane UN, kaže predsednik Republike Makedonije Đorđe Ivanov. Ovaj njegov stav osnova je za sve njegove odluke oko promene ustavnog imena države, pa i oko bilateralnog sporazuma koji će biti potpisan ovog vikenda, a doneće novo ime: Republika Severna Makedonija. Ivanov, kako kaže, neće potpisati ukaz o ratifikaciji sporazuma s Grčkom.
Glavni strateški cilj Makedonije postavio je još prvi predsednik Kiro Gligorov – evroatlantske integracije – sa ciljem da spreči raspad države. Gligorov je pristao da se 8. aprila 1993. godine Makedonija registruje, što pre, kao članica UN pod imenom Bivša Jugoslovenska Republika Makedonija.

Srpska jedina štiti Ustav BiH i Dejton
Od našeg stalnog dopisnika 
Banjaluka – Republika Srpska nije izvor problema, već mesto na kom se donose odluke koje pozivaju na domaći dogovor i pronalazak rešenja. U Banjaluci nisu izglasani akti o secesiji, već akti koji omogućavaju relaksaciju i koji pozivaju na dijalog i dogovor. Kao što se desilo na nedavnoj sednici dve entitetske vlade, što mi vidimo kao model odnosa za budućnost, rekao je Nenad Stevandić, predsednik Narodne skupštine Republike Srpske. On je u razgovoru za „Politiku” istakao da je već posle tri dana nakon zajedničke sednice vlada Republike Srpske i Federacije BiH došao „doprinos” saradnji naroda i entiteta i od strane Kancelarije visokog predstavnika (OHR).
„Oni su svoje sporne odluke doneli svega tri dana posle sednice na kojoj su započeti domaći dogovori. To sve objašnjava. Ne dozvoljavaju da se sami dogovorimo. Ne odgovara im da se priča o investicijama, o povratku mladih, zapošljavanju i rastu BDP-a”, rekao je on. Govoreći o podeli državne imovine, podsetio je da su jedine granice koje su nacrtane posle Drugog svetskog rata one koje su podelile entitete u BiH. „Te granice su plod međunarodnog ugovora. Šta one dele ako već nisu međudržavne granice? Pa dele imovinu entiteta! Stoga pokušaj osporavanja imovine Republike Srpske u stvari predstavlja svesno izazivanje krize i sukoba.”
 
Utisak je da BiH ulazi u ozbiljnu krizu. Skupština je usvojila dva zakona i njima odbacila odluke visokog predstavnika i Ustavnog suda BiH. Oba zakona suspendovao je Kristijan Šmit. Šta je Srpsku opredelilo na ove korake? 
Nesporno je da je visoki predstavnik generator sukoba i nesporazuma u BiH. To proističe iz činjenice da on nema legalno imenovanje. Po relevantnim rezolucijama SB UN, BiH je bez visokog predstavnika. Jake zemlje, koje ne zavise mnogo od SB UN, progurale su da Šmit sedne u kancelariju visokog predstavnika bez obzira na to što nema legalitet. Zato imamo stvaranje cikličnih krugova krize. Takođe, Ustavni sud BiH je jedina institucija koja ne počiva na dejtonskim principima – konsenzusu dva entiteta i tri naroda. Tamo dominiraju tri stranca, koji zajedno s dva Bošnjaka preglasavaju Srbe i Hrvate. To je izvor svih problema. Sve što je i ranije radila Narodna skupština RS bila je reakcija na odluke koje donose ove institucije. Neverovatno je da Bošnjaci ne žele da imaju još jednog Bošnjaka u Ustavnom sudu, već nastoje da tamo ostane Nemac ili Albanac. To je za nas znak da se sa BiH upravlja spolja, a za druge nada da će strane sudije, kao u ratu strani avioni, doneti prednost Bošnjacima.
 
Odluke Skupštine RS nailaze na ozbiljnu ljutnju na Zapadu. 
Mi moramo ostati jedinstveni i uporni, ne sme biti pukotina među Srbima. Moramo sačuvati odlične odnose sa Srbijom i svoju neutralnost. Imamo otvorene sve komunikacijske kanale, čak i sa zemljama koje nas stalno kritikuju. Mi ćemo nastaviti da nudimo rešenja, koja će uvek biti zasnovana na dejtonskim principima, a to znači da nijedna odluka ne sme da bude doneta preglasavanjem, bez saglasnosti dva naroda i dva entiteta. A upravo su to radili visoki predstavnik i Ustavni sud BiH. Mi to razumemo kao nastojanje da se ovde provociraju krize i sukobi. Na to reagujemo pametno i nećemo dozvoliti da budemo okrivljeni za ono što je neko drugi smislio.
 
Da li je nametanje model po kom dugoročno može disati BiH? 
Ne, naprotiv, to je potpuno glupo, jer u BiH je već ispod 1,5 miliona Bošnjaka, oko milion Srba i manje od pola miliona Hrvata. Niko nikog tu ne može da nadjača i ugrozi. Mogu samo da se stvaraju nepotrebne krize. Razumem frustraciju Bošnjaka zbog percepcije da samo oni nemaju svoju državu. Zato postoji neki prikriveni cilj da se preko geopolitičke osovine – koju ovde drže Amerikanci i Britanci, posredstvom OHR-a i stranih sudija – isposluje neka supremacija Bošnjaka. Ali to ne može i neće ići preko leđa druga dva naroda i može samo silom da se desi. To ne žele ni Hrvati, koji su u zadnje vreme bili zavisni od Srba, i čiju smo poziciju štitili samo zato da ne bismo mi došli na red, a ne zato što smo u ljubavi s onima koji često pokazuju proustaške stavove. Srpska nije osnovana voljom tih sila koji sada rade protiv nje, ali je od njih prihvaćena kao neminovnost. Ipak se nadležnosti Srpske stalno tope i ako se to nastavi biće kao da je nismo ni stvorili i zato je reakcija RS tako odlučna.
 
Dakle, sem brige za državnu imovinu, korake Srpske uslovila je akumulacija nezadovoljstva. Ipak stižu upozorenja. 
Sva briga kojom Dodika žele da predstave kao figuru koja krši Dejtonski sporazum i ustavni poredak velika je laž. Dodik ima poseban stil, ali on je samo alibi da se dovrši posao obesmišljavanja i obezvlašćivanja RS. Manji deo opozicije to ne razume. Pa još daju podsticaj alibiju međunarodnog faktora. Dodik ima veliki politički kapacitet i vuče najveći broj konaca. Ali to je stvar koja pripada političkom spektru. U pravnom spektru ni Dodik ni RS nikada nisu doneli odluke o disoluciji. Nijedna institucija RS nije donela odluku o otcepljenju. Naše odluke treba pažljivo čitati. Mi u njima tražimo da se izaberu sudije Ustavnog suda BiH, jer je tako predviđeno. Ali volje za to nema kod Bošnjaka koji te sudije mogu da koriste za atak na RS. I zato smo tu gde jesmo. Što se imovine RS tiče, kada smo 2012. potpisivali ugovor s nemačkom kompanijom u vezi s izgradnjom energetskih objekata – isti ovaj kakav sad imamo sa Srbijom, jer su Nemci odustali – tada Ustavni sud nije problematizovao imovinu. Nije smeo protiv stranaca, niti su federalni partneri vikali da ne možemo bez njihove saglasnosti. U pozadini je srbofobija, a ne zajednički razvoj.
 
Dakle, odgovornost za krizu smeštate pre svega u Sarajevo i kod međunarodnih predstavnika. 
Pogledajte, na 9. januar su ranije dolazili svi. Sve do momenta kada su stranci odlučili da izazovu krizu. Nakon što su Dan RS proglasili neustavnim, počinje kriza, a mi počinjemo još žešće da ga slavimo. Svetosavska nagrada je takođe problematizovana od Bošnjaka, ali je Ustavni sud odlučio da ona nije uvredljiva. Taj sud je ušao u formu da deli srpske svece. Da procenjuje koji svetac vređa interese bošnjačkog naroda. Pa ih valjda Sveti Sava ne vređa, jer je Srbin, a Sveti Stefan, ipak, vređa. Oni su se upustili i u meritum verskog, društvenog, običajnog i potpuno polupali lončiće.
 
Da li RS nastupa jedinstveno u aktuelnoj krizi? 
Kao osnivač SDS-a i iz kog sam izašao u vreme čudne nacionalne politike u najvećoj stranci opozicije, mogu samo da skinem kapu za poslednje stavove i da kažem da se ta partija ponaša državotvorno. Nadam se da će tako i ostati. Trenutno, SDS je stranka opozicije koja razume razliku između vlasti i države.
Setite se, targetiranje Karadžića nekada je bilo isto kao aktuelno prokazivanje Dodika. Karadžića su najpre oterali u šumu, pa u zatvor, a prethodno su mu garantovali da neće biti procesuiran. Pravili su hajku kako bi od njega napravili kriminalca, lažući da je iz Prijedorske banke odneo tri miliona maraka. Želeli su stvoriti nezadovoljstvo naroda prema njemu, što nije uspelo. Ne verujem ni da će uspeti aktuelni pokušaji po istom principu. Nismo mi društvo koje drugačije živi i radi ili ima drugačije demokratske principe od nemačkog, francuskog ili švajcarskog modela. U vreme evropske cenzure u vezi s ratom u Ukrajini možemo čak reći da smo pet puta slobodniji. U Banjaluci možete da kritikujete i hvalite Putina ili Zelenskog, a u Berlinu i Parizu to ne smete. Udar na RS, sem napada na naše vrednosti, jeste udar i na demokratsko društvo.
 
Neki u poslednjim dešavanjima u RS pronalaze baš uticaj dešavanja u Ukrajini. 
Sukob u Ukrajini ima veze sa situacijom u celom svetu. Pa ima refleksije i na Balkan. Mi u tom ratu ne učestvujemo. Nepoštovanje međunarodnih ugovora je uvek generator koji dovodi do ratova. Nepoštovanje Kumanovskog sporazuma i Rezolucije 1244 izaziva krizu na KiM, jer Srbi nisu dobili svoje bezbednosne snage da ih štite. Minski sporazumi nisu poštovani dok je trajala tortura nad stanovništvom Donbasa. Ako se setimo kako se pred Drugi svetski rat raspalo Veće naroda i kako se danas ljuljaju UN, možemo da povučemo mnoge paralele. Ali mi nigde ne treba da srljamo. BiH treba da se liši ambicije za priključivanje u bilo kakve vojne asocijacije. Ali EU je odlučila da pritisne BiH da se mora opredeliti. Na svu sreću bez mišljenja Srba to se ne može desiti. Blokirali smo pristupanje NATO-u i uvođenje sankcija Rusiji. Srpska može da se ponosi kako tretira ukrajinsku manjinu, koja je ovde najbrojnija. U Prnjavoru živi nekoliko hiljada Ukrajinaca, koji imaju svoje crkve i mi želimo da niko u Srpskoj nema ikakvih problema. To je za nas čast.
 
Verujete li u neka saznanja da se razmatra smena Dodika? 
Mi smo OHR još ranije potpuno pobedili, argumentima i dokazima. Dokazali smo da su svi visoki predstavnici imenovani rezolucijama SB UN. Prezentovaćemo dokumente koji su potpisani između parafa i potpisa Dejtonskog sporazuma, sa takozvane Konferencije za implementaciju mira u Londonu – koja je ustanovila Savet za sprovođenje mira (PIK) i pozvala zvaničnim dokumentima SB UN da potvrdi prvog visokog predstavnika. Dakle, čak i kada bi Šmit smenio Dodika, mi to ne bismo objavili, jer nema legalitet. Ako nema legalitet imenovanja i njegove odluke su nelegalne. Pa kako onda da njegove odluke objavljujemo u „Službenom glasniku RS”? Ovog trenutka, Srpska je ta koja čuva pravni poredak u BiH. Sve akcije iz RS zasnovane su na pravu i to svi dobro znaju. Zato su prešli na drugu strategiju – zloupotrebu Ustavnog suda.
 
Šmit je nametnuo zakon koji inkriminiše one koji ne poštuju njegove, kao i odluke Ustavnog suda. 
Time želi da upotrebi domaće institucije za izazivanje krize. To će opet raditi nametanjem zakona. Oni koji budu prihvatili da sprovode takve zakone mogu da naprave poremećaj mira. Zato je Dodik najavio da će u Nemačkoj tužiti Šmita za lažno predstavljanje, ali i za narušavanje mira, a to je najveći zločin. Mi u RS sem pravnog poretka RS i BiH čuvamo i mir.
 
Posebnu nervozu na Zapadu izazvala je najava suspenzije ingerencije Suda i Tužilaštva BiH i agencije Sipa. 
Jedan šeik je u otporu zapadnjačkoj agresiji rekao da muslimani ne jedu svinjetinu, ali da ako treba da umru od gladi, možda i mogu da ih nateraju na to. Ako naše postojanje bude ugroženo, bićemo prinuđeni da donosimo zakone koji će imati pravni legalitet i koji će se primenjivati na teritoriji RS. A sasvim drugi zakoni će važiti u FBiH. Imaćemo praktično dve zemlje. To ne priželjkujem, već se nadam da će biti pameti u međunarodnim centrima, što uključuje i neophodnu katarzu u EU, koja ovde treba da zameni OHR. Treba da se imenuju domaće sudije i da se sprovode domaći zakoni, te da niko nikome ne koči razvoj.
 
Na osnovu čega tvrdite da se neće dozvoliti da Srbi u BiH budu svedeni na manjinu i podvrgnuti nasilju kao na KiM? 
Teroristički režim koji na KiM ugrožava Srbe često pominje Srpsku, što je za nas veliko priznanje. Kada tvrde da neće dozvoliti RS na KiM, to je potvrda da je Srpska toliko etablirana da joj se ni ćošak ne može odbiti. Niko sem naše skupštine neće donosi odluke u ime nas, niti će imenovati gradonačelnike u ime naših građana tako što će da raspisuje izbore i sa dva-tri odsto izlaznosi priznaje njihove rezultate. A mnogi u Sarajevu bi to voleli. U RS postoje dva veća naselja sa Bošnjacima, Kozarac i Janja, koja uživaju svu našu pažnju, prava i ljubav. Ipak, BiH iz devedesetih i danas nije ista. U Sarajevu nema Srba, svi gradovi su monoetnički u oba entiteta, uz izuzetke Drvara, Glamoča, Grahova i Petrovca u FBiH. Izmaštana multietnička priča je samo lažni građanski model za konačnu supremaciju Bošnjaka.

Bajden: Saudijska Arabija i Izrael daleko su od sporazuma o normalizaciji odnosa
Izrael i Saudijska Arabija su daleko od sporazuma o normalizaciji koji bi uključivao sporazum o odbrani i američki civilni nuklearni program, rekao je predsednik SAD Džozef Bajden u intervjuu za Si-En-En.
Američki zvaničnici su posredovali u pokušaju da postignu dogovor o normalizaciji odnosa između dve zemlje, podseća Rojters.
„Daleko smo odatle. Imamo o mnogo čemu da razgovaramo”, rekao je Bajden.
Izraelski ministar energetike Izrael Kac je prošlog meseca izrazio protivljenje ideji da Saudijska Arabija razvija civilni nuklearni program kao deo bilo kakvog uspostavljanja odnosa između dve zemlje posredstvom SAD.
Bajden je ukazao na odluku Saudijske Arabije, uoči njegove posete kraljevstvu prošlog leta, da otvori svoj vazdušni prostor za sve avio-prevoznike, otvarajući put za više preleta ka i iz Izraela, prenosi Tanjug.

Bajden otputovao na evropsku turneju, posetiće Britaniju, Litvaniju i Finsku
Predsednik SAD Džozef Bajden otputovao je danas na evropsku turneju tokom koje će posetiti Veliku Britaniju, Litvaniju i Finsku, javlja Rojters.
Bajden će večeras stići u London, a narednog dana će se sresti sa britanskim kraljem Čarlsom III, prvi put od kada je krunisan.
On će razgovarati i sa britanskim premijerom Rišijem Sunakom u Dauning stritu.
Sledeća poseta je samit NATO u Viljnusu, u Litvaniji.
Bajden će provesti dva dana u glavnom gradu Litvanije, koja je domaćin godišnjeg samita NATO.
On ćee učestvovati na sastancima sa liderima i održati govor na Univerzitetu u Viljnusu.
Konačna stanica je Helsinki, gde se očekuje da će Bajden u četvrtak proslaviti proširenje NATO sa Finskom kao najnovijom članicom alijanse.
Ova nordijska zemlja je u aprilu postala 31. članica NATO.
Bajdenov savetnik za nacionalnu bezbednost Džejk Saliven rekao je da će Bajdenovo putovanje „pokazati predsednikovo vođstvo na svetskoj sceni”, navodi AP, prenosi Tanjug.

Budi hrabra – reci NE nasilju
Od početka godine čak 22 žene ubijene su u porodičnom nasilju, a među njima se nalaze i dve devojčice. Podaci Centra za podršku ženama govore da je od 2010. godine u porodično-partnerskom odnosu ubijeno više od 330 žena, a statistika svedoči da se svaka treća žena ranije obraćala institucijama sistema za pomoć. Brojke takođe upozoravaju da je u prethodnoj deceniji trećina žena ubijena vatrenim oružjem, a taj trend nastavlja se i u ovoj godini, u kojoj je šest žena stradalo na ovaj način. Statistika koja svedoči da osam od deset žena strada od ruke muža, oca ili brata postaje još bolnija kada se iza nje pomole lica više od 400 dece koja su u poslednjih deset godina ostala bez majki i odrastaju s doživotnim žigom da im je otac ubica – neki od njih nastavili su život s bakama i dekama, drugi odrastaju u hraniteljskim porodicama, a neki mališani detinjstvo provode u domovima za decu bez roditeljskog staranja.
Is­tra­ži­va­nje po­ve­re­ni­ka za za­šti­tu rav­no­prav­no­sti i Pro­gra­ma Uje­di­nje­nih na­ci­ja za raz­voj u Sr­bi­ji (UNDP), ko­je je ura­đe­no na re­pre­zen­ta­tiv­nom uzor­ku od 1.004 že­ne pokazalo je da najveći broj že­na ko­je su po­sta­le žr­tve po­ro­dič­nog ili part­ner­skog na­si­lja ne pri­ja­vlju­je nasilnika iz stra­ha od nje­go­ve osve­te. Po­lo­vi­na njih pri­zna­je da su stid i sra­mo­ta zbog agre­si­je ko­jom su iz­lo­že­ne, kao i spo­zna­ja da ne­ma­ju gde da odu ako od­lu­če da iza­đu iz začaranog kru­ga na­si­lja glav­ni raz­log zbog ko­jeg ne pri­ja­vlju­ju na­si­lje in­sti­tu­ci­ja­ma si­ste­ma.
Studija re­a­li­zo­va­na u okvi­ru pro­jek­ta „In­te­gri­sa­ni od­go­vor na na­si­lje nad ženama i de­voj­či­ca­ma u Sr­bi­ji”, ko­je u part­ner­stvu s Vla­dom Sr­bi­je spro­vo­de agen­ci­je Ujedinjenih na­ci­ja u Sr­bi­ji, ta­ko­đe po­ka­zuje da že­ne naj­ve­će po­ve­re­nje ima­ju u Si­gur­ne žen­ske ku­će, a po­tom u zdrav­stvo, po­li­ci­ju i ver­ske in­sti­tu­ci­je, a naj­ma­nje ve­ru­ju jav­nom tužilaštvu i cen­tri­ma za so­ci­jal­ni rad. Naj­ve­ći broj že­na ko­ji je uče­stvo­vao u ovom is­tra­ži­va­nju na­veo je da su raz­u­me­va­nje i podrška oko­li­ne, od­no­sno po­ro­di­ce i pri­ja­te­lja, ključ­na stvar ko­ja bi ih mo­ti­vi­sa­la da prijave na­si­lje u po­ro­di­ci – ako bi po­sta­le žr­tve na­si­lja, čak 38 od­sto že­na pr­vo bi tražilo podršku od čla­no­va po­ro­di­ce, 28 pro­ce­na­ta njih oti­šlo bi u po­li­ci­ju, dok bi se prijateljima po­ve­ri­lo sve­ga de­vet pro­ce­na­ta že­na.
Iako je veća šansa da neko ko je ekonomski zavisan od nasilnika ostane u nasilnom odnosu, u Sigurnoj ženskoj kući nalaze se i žene koje su na veoma visokim socijalnim položajima i koje su izbačene iz sopstvenog doma, a nasilnik koji je trebalo da završi u zatvoru, pronašao je rupu u zakonu kroz koju se provukao uz pomoć umešnog advokata.
Iskustvo govori da je situacija kada žena reši da ostavi nasilnika po nju najrizičnija – ubistva se dešavaju kada žena konačno „prelomi” i saopšti partneru da ga napušta, a neka istraživanja govore da se femicid obično dešava unutar tri meseca od odlaska žene. Iako stručnjaci apeluju da se mora napraviti veoma detaljan plan zaštite žrtve, dešava se da neka karika u lancu zaštite žrtve, koga čine policija, tužilaštvo i sud, jednostavno ne proceni dobro bezbednosni rizik.
Kako bi se sprečila kategorizacija na „laka” i „teška” ubistva, udruženje „FemPlatz” zahteva od nadležnih da se krivično delo femicida uvede kao posebno krivično delo. Istraživanje koje je uradilo ovo udruženje pokazuje da je u skoro trećini slučajeva femicida sud dosudio kaznu od 10 do 15 godina. „FemPlatz” takođe traži od nadležnih uspostavljanje nezavisnog tela za praćenje femicida, čime će se obezbediti prikupljanje podataka o ubistvima žena koji će biti dostupni javnosti i ujedno unaprediti rad institucija i poboljšati sistem zaštite žena od nasilja.
Mada sta­ti­sti­ka upozorava da sva­ke go­di­ne iz­me­đu 20 i 30 že­na bi­va ubi­je­no u po­ro­dič­nom ili part­ner­skom na­si­lju, ve­li­ki broj njih je i spa­sen za­hva­lju­ju­ći ade­kvat­noj re­ak­ci­ji dr­ža­ve – podaci Ministarstva pravde govore da je to­kom 2022. go­di­ne pro­du­že­no vi­še od 20.000 hitnih me­ra za­šti­te žr­tve i iz­ra­đe­no 19.017 pla­no­va za­šti­te žr­tve, a od 2017, od­no­sno od po­čet­ka pri­me­ne Za­ko­na o spre­ča­va­nju po­ro­dič­nog na­si­lja, pa do po­čet­ka ove go­di­ne iz­re­če­ne su 103.864 hit­ne me­re. Vi­še od hi­lja­du pred­stav­ni­ka pra­vo­sud­nog si­ste­ma bi­lo je na obu­ci i spe­ci­ja­li­zo­va­noj edu­ka­ci­ji o pre­ven­ci­ji po­ro­dič­nog na­si­lja.

I Harvard strepi od veštačke inteligencije
Upotreba veštačke inteligencije jeste fascinantna, sigurno će biti velikih promena u obrazovanju i mi na Harvardu dosta razmišljamo na temu „ChatGPT”, jer ne možemo to da ignorišemo. Studenti definitivno koriste VI u programiranju, ali na američkim univerzitetima i posebno na Harvardu postoji kod časti i potpuno poverenje da student neće čak ni kada radi ispit kod kuće da prepisuje i vara. Dešavalo se da nekada nekog uhvatimo, ali većini studenata je čast da budu na Harvardu i niko neće rizikovati da tu šansu prokocka. To je i najveća razlika u odnosu na naš sistem: nije poenta u bubanju, već da se mladi ljudi zainteresuju da nauče da razmišljaju, da postignu nešto u životu. Ništa mi ne znači da zapamte formulu napamet, mogu da je nađu u knjizi, ja sam na svom kursu rekao studentima da mogu da koriste bilo koji onlajn izvor, kaže na početku razgovora za „Politiku” prof. dr Marko Lončar sa Fakulteta tehničkih i primenjenih nauka Univerziteta Harvard. 
 
Dr Lončaru je ove nedelje u SANU uručena nagrada Fondacije „Prof. dr Marko V. Jarić” za 2019. godinu, što ranije nije bilo moguće zbog pandemije kovida 19. Ova nagrada, koja se u medijima naziva i „Srpski Nobel za fiziku”, dodeljuje se već punih 25 godina za izuzetne rezultate. Prema odluci žirija dr Lončar ju je više nego zaslužio za doprinose u oblasti nanofotonike, primenjene fizike i integrisane optike.
Nismo mogli a da ne pitamo profesora da li zna da je u Beogradu ove godine primljen jedan brucoš na fizici i šta savetuje – kako popuniti klupe na fakultetima prirodnih nauka. Odgovor nas je malo iznenadio:
– Mi imamo sličan problem na Harvardu, jer se tu dolazi zbog prava i medicine i borimo se za studente koji bi da postanu inženjeri, i to inženjeri elektrotehnike. Zato sam moj kurs prilagodio da bude praktičan, da bude više laboratorijskih vežbi, da rade projekte. Moj savet srpskim kolegama jeste da se reformišu studije, da bude više prakse. Ne mora baš sve da se nauči, uvek mogu knjigu da otvore ako im zatreba neka formula.
Svoj put do Harvarda opisuje kao kombinaciju genetike, pameti, sreće i podrške porodice i profesora. Detinjstvo je proveo gledajući oca, inženjera elektrotehnike, koji je radio u vojsci, kako stalno nešto popravlja. Krenuo je tatinim stopama, ali je na kraju odabrao svoj put. Kaže da su presudan uticaj imali fantastični profesori matematike i fizike, prvo u Osnovnoj školi „Svetozar Miletić” u Zemunu, koju je završio kao đak generacije, a potom i u Matematičkoj gimnaziji na programerskom smeru u vreme kada su kompjuteri bili retkost i papreno koštali.
– Fizika me zanimala, ali sam upisao elektroniku na Elektrotehničkom fakultetu. Po završetku studija sam aplicirao za Ameriku jer kod nas gotovo ništa nisam mogao eksperimentalno da radim, neka istraživanja su vrlo skupa i tako sam stigao 1997. do Kal teka i profesora Ćuka. Ali stara ljubav zaborava nema i vratio sam se fizici – priča ovaj harvardski profesor.
Prvi šok je bio kada je shvatio koliko je neverovatno teorijski potkovan u odnosu na američke kolege, ali praksa je bila slaba tačka, zbog nedostatka opreme i materijala na fakultetima u Srbiji u to vreme pogotovu.
– Brzo se čovek navikne na bolje. Tu sam završilo i doktorat. Posle šest godina u Los Anđelesu preselio sam se u Boston, najevropski američki grad i krenuo na postdoktorske studije na Harvardu. U SAD nije uobičajeno da student koji „izuči zanat” na jednom univerzitetu tu i ostane, gledaju da dovode profesore koji donose nešto novo, ali eto ja sam ostao i danas imam svoju katedru i predajem osnove elektrotehnike – priča profesor i dodaje da je na postdoktorskim studijama trenutno jedan student iz naše zemlje. Koliko mu je poznato, na Harvardu je jedini profesor iz Srbije, ali ima kolegu iz naših krajeva na MIT.
Uglavnom su mi prijatelji roditelji moje dece, kaže i dodaje da se dosta njegovih prijatelja iz Matematičke gimnazije preselilo u Ameriku i nastanilo u istom predgrađu u kojem i on živi sa suprugom Evelin, koju je upoznao u Los Anđelesu. Danas su u istoj ulici kuće osam đaka Matematičke gimnazije, tako da se svi lepo druže, kao i njihova deca.
Ostati ili otići – pitamo ga na kraju. To je sve individualno, odgovara. – Ja sam uvek zamišljao da ću da se vratim negde u Evropu, ali u Americi su resursi za bavljenje naukom zaista veliki. Možda se vratim kad se penzionišem, ako se to ikada dogodi – kaže kroz osmeh.
Bilo je tu još mnogo toga da se kaže i pita, ali je profesor morao nazad u Boston, uz obećanje da će se brzo vratiti u Beograd. Čekalo ga je i predavanje našim studentima elektrotehnike, među kojima će možda pronaći nekog budućeg kolegu na Harvardu. U hodnicima SANU ostale su reči dr Aleksandra Bogojevića, direktora Instituta za fiziku, inače institucije koja je pokrovitelj ove nagrade: „Mi smo mala zemlja sa visokim procentom uspešnih ljudi u naučnoj dijaspori, nema osobe koja nije čula za Teslu ili Pupina. A dr Marko Lončar je još jedan dokaz da Srbiji dobro ide fizika”.
 
 
Antrfile
 
Impresivna biografija
Dr Lončar je posle Matematičke gimnazije završio Elektrotehnički fakultetu u Beogradu, a potom doktorirao na Kalifornijskom institutu za tehnologiju na temi lasera i talasovoda na bazi fotonskih kristala. Postdoktorske studije je završio na Harvardu, gde je postao docent, pa vanredni i redovni profesor, da bi 2012. bio unapređen u profesora sa katedrom. Danas je jedan od vodećih svetskih stručnjaka u nanofotonici i nanotehnologiji, a posebno su zapažena njegova dostignuća u nanofabrikaciji dijamanata. Dobitnik je brojnih nagrada, ima više od 20 patenata i autor je impresivnog broja radova koji se objavljuju u najuticajnijim naučnim časopisima.
 
Antrfile
 
Plavi dijamanti najpopularniji, roze najskuplji
 
Zašto od studenata neprekidno dobija nagrade za najinteresantnija predavanja, pokazao je okupljenima u SANU, gde je govorio o tome zašto su dijamanti najbolji prijatelji fizičara. Iako su u publici mahom bili akademici, on je pričao jednostavno, da svako može da razume, duhovito kombinujući slike, citate i primerke veštačkih dijamanata koje je iz Amerike doneo u koferčiću. Saznali smo od čega se sastoje dijamanti, zašto imaju boju, da su plavi najpopularniji, žuti najjeftiniji, a da su roze retki i zato i skupi. Uz uobičajenu priču o tome kako je dijamant najtvrđi mineral u prirodi koji se koristi za bušenje, sečenje i brušenje, mogli smo, recimo, koristeći samo toplotu svog tela da dijamantom sečemo led u čaši…

Milatović stigao u posetu Srbiji, dočekao ga Dačić
Predsednik Crne Gore Jakov Milatović stigao je danas u zvaničnu dvodnevnu posetu Srbiji, a na aerodromu „Nikola Tesla” u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
„Poželeo sam dobrodošlicu predsedniku Crne Gore Jakovu Milatoviću, koji će boraviti u dvodnevnoj zvaničnoj poseti Republici Srbiji! Radujem se ovom susretu koji će dodatno učvrstiti tradicionalno prijateljske odnose i saradnju naših zemalja”, naveo je Dačić na Instagramu, gde je objavio i fotografije sa Milatovićem.
U čast posete Milatovića, ambasada Crne Gore prirediće večeras svečani prijem u Crnogorskoj kući u Beogradu, navodi se u saopštenju službe za informisanje predsednika Crne Gore.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”.
Poseta Milatovića Srbiji dolazi nakon poseta Briselu i institucijama EU i NATO, a sa ciljem jačanja političkih i ekonomskih odnosa dve države i unapređenja regionalne saradnje, dodaje se u saopštenju predsednika Crne Gore, prenosi Tanjug.

Pojeftinilo gorivo u Republici Srpskoj
BANjALUKA - Vlada Republike Srpske odlučila je da smanji cenu goriva, a nova cena će biti od od 2,11 do 2,29 KM u zavisnosti od regije, distributera i vrste goriva.
Ministar trgovine i turizma Predrag Gluharović je novinarima nakon sednice vlade rekao da je deo distributera obećao da će sniziti cene goriva za pet feninga.
Iniciraće, kazao je, zajednički sastanak sa ministrom spoljne trgovine i ekonomskih odnosa BiH Mirkom Šarovićem i ministrom trgovine FBiH Zlatanom Vujanovićem da bi razgovarali o rešenju pitanja koja se odnose na cenu goriva.
Distributeri u Republici Srpskoj razmotriće smanjenje marži koje sad iznose 22 feninga po litru.
Neki su se već odazvali pozivu, pa će cene goriva, zavisno od regije, biti od 2,11 do 2,29 KM”, rekao je Gluhaković i naglasio da je gorivo u Srpskoj i dalje najjeftinije u regionu.
On je podsetio da je gorivo u Srpskoj najskuplje bilo 2012. godine kada je litar koštao 2,62 KM.
Gluhaković je istakao da u Republici Srpskoj nema monopola i istih cena goriva jer svaki distributer sam odlučuje koliko će ih sniziti, te najavio da će od distributera iz FBiH tražiti da razmotre kupovinu goriva u Rafineriji nafte Brod da bi bilo jeftinije jer ga sada nabavljaju u inostranstvu, prenela je RTRS. (Tanjug)

Zdravko Mamić uhapšen u BiH
ZAGREB – Zdravko Mamić, čelnik zagrebačkog FK Dinamo, uhapšen je danas u Međugorju, u Bosni i Hercegovini.
Agenciji Hina potvrđeno je da su Mamića uhapsili pripadnici Agencije za istrage i zaštitu BiH (SIPA) po međunarodnoj poternici Hrvatske, gde je prošle nedelje prvostepeno osuđen na šest i po godina zatvora zbog malverzacija u sportu.
„Policija je gospodina Mamića lišila slobode. On će tokom dana biti predat u nadležnost Suda BiH”, rečeno je u SIPA.
Mamić će tokom dana biti predat Sudu BiH.
Prema proceduri, za Mamića će Sud BiH utvrditi da li poseduje državljanstvo BiH, nakon čega će se on izjasniti da li se protivi izručenju Hrvatskoj.
Mamić je ranije u nekoliko javnih nastupa rekao da ne želi da ide u zatvor u Hrvatsku, a kako se navodi, prema ustavnim odredbama BiH, vlasti te zemlje ne izručuju svoje državljane.
Zdravko Mamić je prošle nedelje, zajedno sa još tri osobe proglašen krivim i pravosnažno je osuđen na šest i po godina zatvora jer je oštetio FK Dinamo za 15,5 miliona evra i za utaju poreza od 1,2 miliona.
On se tereti da je to učinio transferom hrvatskih reprezentativaca Luke Modrića i Dejana Lovrena.
Pre izricanja presude, on je pobegao u Međugorje, a pre nekoliko dana Županijski sud u Osijeku izdao je nalog Policijskoj upravi osječko-baranjskoj da raspiše domaću i međunarodnu poternicu za njim. (Tanjug)
Mamić: Izjasniću se protiv izručenja Hrvatskoj
SARAJEVO – Čelnik FK Dinamo, Zdravko Mamić, nakon hapšenja po poternici Hrvatske, gde je prvostepeno osuđen na 6,5 godina zatvora zbog malverzacija u sportu, izjavio je da će se u Sudu BiH izjasniti protiv izručenja Hrvatskoj.
Mamić je u izjavi za sarajevski portal Kliks rekao da je privođenje proteklo u redu i da se nalazi na putu za Sarajevo.
„Idem na sud. Ljudi koji su me priveli lepo su se predstavili i sve je proteklo u redu. Ja sam im rekao da sam ih očekivao. To zna cela nacija, moraju me identifikovati, jer je raspisana poternica”, kazao je Mamić, koji ima i državljanstvo BiH.
Na sudu će, kazao je, izjasniti protiv izručenja Hrvatskoj koja je za njim raspisala međunarodnu poternicu.
„Ja ću se na sudu izjasniti, reći ko sam, što sam i gde sam. I to je to, vraćam se nazad”, dodao je Zdravko Mamić. (Tanjug)

Ivanov: Borisov preuzeo odgovornost zbog odbijanja susreta
SOFIJA/SKOPLjE - Makedonski predsednik Đorđe Ivanov izjavio je da je Bojko Borisov preuzeo odgovornost za odbijanje ranije planiranog susreta sa njim u Sofiji, te dodao da bugarski premijer ne razume šta je glavni cilj EU.
„Premijer Bojko Borisov je preuzeo odgovornost zbog odbijanja da se sastane sa mnom, ali on ne razume glavni cilj EU”, rekao je Ivanov nakon susreta sa bugarskim predsednikom.
Bugarska vlada saopštila je ranije danas da je otkazala susrete Borisova i ministarke spoljnih poslova Ekatarine Zaharieve sa Ivanovim, koji su bili planirani za sutra.
„Bojko Borisov je premijer jedne zemlje koja vodi EU, a on govori o dijalogu. On učestvuje u tom dijalogu ne razume cilj svega toga”, rekao je Ivanov.
Kako su preneli bugarski mediji ranije, Borisov je odbio da se sastane sa Ivanovim zbog njegovog odnosa prema dogovoru koji su premijer Makedonije i Grčke postigli o novom imenu te bivše jugoslovenske republike.
Ivanov je u obraćanju javnosti saopštio da neće potpisati taj sporazum, ako bude izglasan u makedonskom parlamentu. (Tanjug)
Borisov i Zaharijeva otkazali sastanak sa predsednikom Makedonije
SKOPLjE - Premijer Bugarske Bojko Borisov i ministarka spoljnih poslova Ekaterina Zaharijeva otkazali su sastanke s predsednikom Makedonije Đorđem Ivanovim koji je u zvaničnoj poseti Sofiji.
Razlog za to je, prema bugarskim medijima, odluka Ivanova da prekine jučerašnji susret s premijerom Zoranom Zaevom i šefom diplomatije Nikolom Dimitrovim, na kojem su mu predali dogovor s Grčkom za rešenje spora oko imena i odbijanja da podrži taj dokument.
Bugarska vlada je objasnila da ne želi da se meša u unutrašnje stvari suseda, ističući da je njena pozicija principijelno jasna, kao i cele međunarodne zajednice, a da je jasna i pozicija predsednika Makedonije.
„Bugarska vlada ne vidi razlog da bude iskorišćena za unutrašnje političke debate u Skoplju. Ključno za budući razvoj naše susedne države je integracija u EU i NATO i to ne sme da se dovodi u pitanje”, rečeno je agenciji BGNES u bugarskom ministarstvu spoljnih poslova.
Ivanov, koji se danas u Sofiji sreo s predsednikom Bugarske Rumenom Radevim, trebalo je ima sastanke i s Borisovim i Zaharijevom, na kojima se, prema BGNES, očekivalo da će se razgovarati o rešenju spora oko imena s Grčkom.
Ivanov je juče je rekao da neće potpisati sporazum o imenu koji je postignut s Grčkom uz obrazloženje da je štetan po zemlju, ističući da neće podleći nikakvim pritiscima i ucenama.
Dogovorom koji su postigli premijeri Makedonije i Grčke, Zoran Zaev i Aleskis Cipras, predviđeno je da Makedonija promeni ime u ;"Severna Makedonija” što iziskuje promenu Ustava i referendum, dok bi Grčka povukla protivljenje prijemu Makedonije u NATO i početku njenih pregovora o pristupanju EU.
Tim dogovorom za rešenje dvoipodecenijsog spora oko imena Makedonije, prema Zaevu, Makedonija se izvlaći iz izolacije i jača se „makedonski identitet”. Dogovor dva premijera pozdravile su EU, NATO, SAD i druge važne zemlje međunarodne zajednice, među kojima je i Rusija. (Beta)

Albanci žele spomenik Skenderbegu u Tuzima
Od našeg stalnog dopisnika
Podgorica – Dok cene goriva u Crnoj Gori vrtoglavo rastu i nastavlja se sporenje oko smenjene direktorice Javnog servisa Televizije Crne Gore Andrijane Kadije, skoro prećutana je ostala najava Albanaca iz varošice Tuzi, nadomak Podgorice, da u njoj podignu spomenik svom nacionalnom heroju – Skenderbegu.
Za vreme nedavnih podgoričkih izbora, vladajuća Demokratska partija socijalista (DPS) Mila Đukanovića obećala je da će podržati inicijativu Demokratskog saveza Albanaca (DSA) o podizanju spomenika albanskom nacionalnom junaku Đerđu Kastriotu Skenderbegu u centru Tuza.
Pred izbore DSA je insistirala da se njen predlog uvrsti u dnevni red gradske opštine Tuzi, ali je na predlog DPS-a dogovoreno da se o ovoj inicijativi raspravlja nakon glasanja, na prvoj redovnoj sednici parlamenta. Odbornik DSA Ivan Ivanaj je saopštio da su pristali da se predlog nađe na prvoj sednici nakon izbora, jer su od DPS-a dobili garanciju da će ga podržati.
Predlog DSA su podržali i odbornici DPS-ovog koalicionog partnera Demokratske unije Albanaca (DUA) i odbornici opozicione Albanske alternative (AA) i Demokratske Crne Gore Alekse Bečića. Drugi koalicioni partner vladajuće DPS, Bošnjačka stranka (BS), nije želela ni da se za vreme, a ni posle sednice lokalnog parlamenta, izjasni da li podržava podizanje spomenika Skenderbegu u Tuzima.
Dok odbornik BS u GO Tuzi Nedžad Drešević ćuti i ne izjašnjava se o predlogu DSA, odbornik ove partije Ivanaj poručio je da je Skenderbeg „nacionalni heroj Albanaca koji krasi trgove i ulice mnogih evropskih gradova, pa zašto ne bi i u Tuzima, gde većinu stanovništva čine Albanci”.
„Zalažemo se za to da u 2018. godini, koja je proglašena Skenderbegovom, izgradimo spomenik našem nacionalnom heroju”, saopštio je Ivanaj. „Izgradnju spomenika finansiraće domaći donatori i oni iz dijaspore, koje bi obezbedila naša partija.”
On naglašava da DPS podržava predlog, „jer Skenderbega poštuju kao hrabrog Albanca”. Odbornik Demokratskog saveza (DS) u Skupštini GO Tuzi Nikola Camaj veruje da se o pitanju spomenika „treba zajednički dogovoriti na nivou svih partija, a ne da jedan politički subjekat to realizuje. Ne treba žuriti”.
Ivanaj je odgovorio da nemaju politički interes niti su tu zbog prikupljanja političkih poena, navodeći da je i pre nekoliko godina postojala inicijativa za podizanje spomenika Skenderbegu.
Po rečima predsednika kluba odbornika DPS-a Halila Dukovića, međutim, „inicijativa koju je podnela DSA nije legitimna”. „Skupština najpre mora da donese program podizanja spomen-obeležja, uz saglasnost Ministarstva kulture. Ne možemo to kao što misle predlagači iz DSA.”
Iako podržava predlog da se Skenderbeg „doseli” među Tuzane, odbornik DUA Enis Đokaj smatra da to pitanje treba odložiti za neku od narednih sednica, jer „odluka nije dovoljno pripremljena”, sa čim je saglasan i njegov kolega iz Demokrata Štjefan Camaj.
Srbi iz Albanije i Crne Gore ime Đerđa Kastriota izgovaraju s poštovanjem. Za naše novine, predsednik udruženja Srba i Crnogoraca iz Albanije „Rozafa Morača” Pavle Brajović kaže da je Skenderbegov mauzolej sagrađen u podnožju tvrđave Lješ prazan.
„Tu su administrativno smestili Skenderbega. Nije tu silni junak, srpskog porekla. Ne zna se ni gde su mu kosti. Svugde po svetu, dokle su dopirali turski osvajači. Da nije tu, znali su i oni koji mu sagradiše mauzolej, koji je zarobio vekovnu pravoslavnu svetinju – manastir Svetog Nikole”, priča Brajović.
Ono što Srbi u Albaniji ne dozvoljavaju da se dovede u sumnju jesu nalazi istoriografa, pre svega švajcarskih i nemačkih, prema kojima je Skenderbeg bio Srbin i po očevoj i po majčinoj liniji.
„Majka Skenderbegova zvala se Vojislava, a otac Jovan. Čitao je i pisao na srpskom i ćirilicom. Vladao je s nekoliko jezika, između ostalih latinskim, grčkim, francuskim, italijanskim i turskim, ali je govorio i pisao srpskim jezikom i ćirilicom”, kaže Brajović.
Naš sagovornik dodaje da se nekadašnji direktor nacionalne biblioteke u Tirani „žalio javno, preko novina, da će Skenderbegove rukopise ukrasti Srbi, jer su bili napisani ćirilicom”.
„Sad ih niko ne pominje. Ambasada Srbije ih nije tražila, što bi bilo veoma dragoceno za osvetljavanje tog perioda naše istorije. Pokušao sam da dođem do kopije ovih spisa, ali su ih albanske vlasti sakrile u devet jama”, navodi  Brajović.
Žena Skenderbegova bila je Ana Komnina, vizantijska princeza, kći vizantijskog cara, sestra Angeline Branković.

Lažne vesti „zatrovale” beogradsku česmovaču
„Nemojte piti vodu sa česme naredna dva dana. Prosuo se metan greškom, pun kancerogenih čestica. I verovatno neće reći. Sad mi je javljeno sa više strana”, poruka je koja je juče ujutru zapalila društvene mreže, ali i sve koji ih koriste, kao i one koji ih ne koriste. „Potvrda” da zemni gas koji isparava može da „zatruje” gradsku vodu stigla je, navodno, iz proverenih izvora – druga i drugarice čiji drug radi u „Vodovodu”, „menadžerke” koja radi u Hidrometeorološkom, kuma, pa čak i od samog načelnika policije…
Zbog ove ujdurme na mrežama brzinskim širenjem telefonskih poruka uzbunila se beogradska javnost, a i šire. Odmah su reagovali i gradski čelnici.
– Beogradska voda je ispravna za piće i njen kvalitet je odličan, a kada je o objavama na društvenim mrežama reč, Zakon o javnom zdravlju i Zakon o zdravstvenoj zaštiti jasno preciziraju krivičnu odgovornost za širenje lažnih vesti i panike kada je u pitanju javno zdravlje. Ovaj slučaj smo prijavili policiji i očekujemo da Odeljenje za visokotehnološki kriminal nađe ljude koji šire lažne vesti, ali i da oni u skladu sa zakonom budu procesuirani i da odgovaraju. Nije prvi put da se šire glasine o vodovodu, ali jeste prvi put da se masovno, sa mnogo mesta, šire lažne informacije i šalju putem SMS-a. Slobodno pijte gradsku vodu i ne nasedajte na provokacije – rekao je Goran Vesić, zamenik gradonačelnika, na vanrednoj konferenciji za štampu, prenosi Beoinfo.
On je istakao da je kvalitet beogradske vode odličan i da se meri svakog dana.

Vesić: Česmovača u Beogradu ispravna za piće
Na društvenim mrežama se pojavila informacija da voda u Beogradu nije bezbedna za piće, što su u Beogradskom vodovodu i kanalizaciji odbacili kao netačno.
Kako je rečeno u tom komunalnom preduzeću, voda iz vodovoda je u potpunosti ispravna za piće. I zamenik gradonačelnika Goran Vesić na vanrednom obraćanju medijima izjavio je da ova vest nije tačna. On je dodao da ispravnost vode proverava laboratorija JKP Vodovod i kanalizacija i Gradski zavod za zaštitu zdravlja koji su dužni da daju upozorenje ako je voda neispravna. 
Kako je istakao takvog upozorenja nema.
Vesić je istakao da su podnete krivične prijave protiv ljudi koji su širili lažnu vest o neispravnosti kvaliteta vode u glavnom gradu.
„Mi smo još jutros policiji prijavili Draganu Marić sa čijeg su profila slate te laži ali pretpostavljam da iza svega stoji neka grupa jer nikad širenje lažnih vesti nije bilo organizovano sa više mesta na društvenim mrežama i slanjem sms poruka. Teško da možete tako brzo da proširite neku vest a da niste dobro organizovani”, kazao je zamenik gradonačelnika i pred novinarima popio vodu iz gradskog vodovoda, prenosi Beta.
On je kazao da ne postoji mogućnost da dođe do promene kvaliteta pijaće vode a da to ne znaju nadležne institucije i da o tome ne obaveste javnost, jer to je kako je naveo, njihova zakonska obaveza.
„Beograđanima poručujem da ne nasedaju na provokacije a ovo je bila organizovana provokacija, i da slobodno koriste vodu iz gradskog vodovoda”, kazao je Vesić i izrazio očekivanje da će MUP i nadležno tužilaštvo procesuirati odgovorne u skladu sa zakonom jer kako je rekao,„niko ne sme da se igra tako ozbiljnim pitanjem kao što je javno zdravlje”.
Direktor JKP „Beogradski vodovod i kanalizacija” Dragan Đorđević ocenio je da iza plasiranja informacija o zagađenosti vode stoje „grupe koje su širenjem panike htele da ostvare svoje ciljeve”.
„Odgovorno tvrdim da Beograđani piju zdravu pijaću vodu. Za 126 godina postojanja 'Beogradskog vodovoda i kanalizacije' nije se desio nijedan incident ili akcident. Imamo najsavremenije laboratorije i svakodnevno vršimo merenja kvaliteta sirove vode i finalnog proizvoda koga dostavljamo potrošačima”, kazao je Đorđević.
Direktorka Gradskog zavoda za javno zdravlje Dušanka Matijević kazala je je pijaća voda u Beogradu ispravna a da je program kontrole njenog kvaliteta u glavnom gradu jedan od „najrigoroznijih”.
„Gradski zavod vodi računa o kvalitetu vode, vazduha, zemlje, hrane u Beogradu. Pored hemijskih analiza, radimo i najpreciznije mikrobiološke analize. Kvalitet vode proveravamo na distributivnim mestima, a u kontrole idemo bez najave i to na oko 7.000 mesta godišnje”, kazala je direktorka Gradskog zavoda za javno zdravlje. (Beta)

Čuveno boemsko stecište danas otvara vrata gostima
Nekada su „Šumatovac”, „Grmeč” i „Pod lipom”, kafane u Makedonskoj, na ugostiteljskoj karti prestonice činili čuveni Bermudski trougao. A onda je došla nova moda i dunuli su vetrovi tranzicije.
Tranzicionoj mećavi najuspešnije je odoleo „Šumatovac” koji, iako prilično modernizovan, i dalje radi. Na radost boema i drugih redovnih gostiju starih kafana danas, posle više godina otkako je zakatančen, na prestoničku ugostiteljsku mapu vraća se i drugi ugao Bermudskog trougla – kafana „Grmeč”.
„Dunav osiguranje”, koje je vlasnik objekta u Makedonskoj 32, izdalo je u zakup „Grmeč” koji će, kako saznajemo, ponovo biti restoran nacionalne kuhinje. Kako dolikuje starim kafanama, u oživljenom „Grmeču”, koji će svakog dana raditi od jutra do kasne večeri, sviraće i kvalitetna muzika uživo.
A, dan pred otvaranje, u kafani ušuškanoj pod krošnje drveća u Makedonskoj ulici, užurbano su se obavljali završni radovi. U „Grmeču” je uoči početka njegovog novog života vrvelo. Radnici su se neprestano mimoilazili žureći da na vreme završe sve pripreme.
Postavljani su drveni stolovi, nameštane su bež zavese i bordo draperije, unošena je oprema i druge stvari neophodne za rad jednog ovakvog restorana. Da je novim zakupcima tradicija i te kako bitna uverio nas je i izgled zidova „Grmeča”. Na njima su crno-bele fotografije nekadašnjih gostiju restorana – Mike Antića, Miće Orlovića, Zorana Radmilovića, Olivere Marković, Raše Popova, Minimaksa...

Otkriveno oko 95 tona opasnog otpada i kontaminirane zemlje
Na trećoj lokaciji u obrenovačkom selu Vukićevica, gde su još u decembru pronađene velike količine opasnog otpada, završeno je iskopavanje buradi napunjenih rizičnim materijama. Na mestu gde je uviđaj počeo u februaru ukupno je pronađeno 95.120 kilograma, odnosno oko 95 tona opasnog otpada i kontaminirane zemlje. Sav taj otpad prevezen je, po nalogu Ministarstva zaštite životne sredine, u preduzeća koja imaju dozvolu za privremeno čuvanje opasnih otpadnih materija.
Otkako je sredinom decembra prošle godine na porodičnom placu Zorana Markovića nađen zakopan otpad, za koji se kasnije ispostavilo da je u najvećoj meri, iz ovog sela uključujući i poslednju lokaciju, na preradu je odvezeno 138.380 kilograma, odnosno oko 138 tona opasnog otpada.
Na toj trećoj lokaciji u ataru ovog sela otkrivene su materije industrijskog porekla slične onim pronađenim na privatnom placu gde je bilo ostataka hloralnih rastvarača, opasne materije benzol, toulol, ksilen, cikloheksani...

Kafana po glavi stanovnika
Zdanje na Krunskom vencu, na sastavu Mileševske i Ulice Maksima Gorkog, nije moglo da bude vraćeno onom kome je pripadalo, jer predratni vlasnik, inženjer Adolf Sabo, nastradao je u ratnom pogromu kao i većina njegove sabraće Mojsijevog zakona, a poratna naslednica Albertina otišla je bez potomstva. Ipak, po pravdi i Zakonu o restituciji, imovina je pripala Jevrejskoj opštini. Ako, valja se: mnoga beogradska zdanja koja su pripadala žrtvama holokausta data su njihovim sunarodnicima iste vere.
Međutim, oko ove zgrade podigla se prašina. Ne zato što je vraćena onom kom pripada, već zato što je u njoj duže od osam decenija proslavljeni restoran „Kalenić”! Zlonameran bi mogao pomisliti kako ovdašnji živalj više voli kafane nego komšije Jevreje? A, nije tako. Čak je i Beograđanin Danilo Medić, inače predsednik Jevrejske opštine, izjavio da će kafana „Kalenić”, kao ukras tog dela grada, nastaviti da radi kao i do sada.
Rečena kafana je, dakle, ukras i Vračara, i Kalenić pijace? Ali bilo bi ispravnije reći da je ona tek jedan u nizu ukrasa. Jer do kraja šezdesetih godina preko puta nje je bila čuvena pijačna krčma „Tabor”, stotinak koraka dalje, u Kalenićevoj ulici, škripao je bife „Kalenić”, malo niže Ulicom Maksima Gorkog bio je bife „Zelengora” a za njim restoran „Gorica”, da bi  se namerniku na sledećem uglu isprečila kafana „Kikevac”, a za njom stari „Sokolac”. Sa one strane pijace i danas goste dočekuje kafana „Vrbas”, dok Nevesinjska ulica sve više liči na veselu Skadarliju.
Ali, pogrešio bi svako ko bi to procenio kao konkurenciju. Naime, svaka od pobrojanih kafana imala je i ima drukčiju klijentelu, različito radno vreme, poseban izbor jela i pića, a jedino slične, i oduvek skromne cene. I ljubazan personal, naravno.
A kada je reč o „Kaleniću” i njegovim gostima, to su zorom bili seljaci iz okoline Beograda, pijačni tezgaroši, oko osam pristizali su činovnici, oko podneva lekari, novinari, poneki profesor univerziteta i nastavnik iz obližnje gimnazije (ali inkognito), i komšiluk, obično na porodični ručak, po podne bi pristigli umetnici, glumci, reditelji, pisci i slikari, a uveče mlađarija i oni koji su se tako osećali. Četvrtkom su dolazili cvećari jer im je tog dana pristizao espap na Kalenić pijacu, a često, subotom i nedeljom, domaće i strane diplomate, akademici, pa čak i neke okrunjene glave?!
– Nije šala – objasnio je Krsta Crnčević, čuveni srpski ugostitelj. – A, mislim na kneginju Jelisavetu Karađorđević, koja izgleda stanuje negde u blizini „Kalenića”...
Ne zna se ko je uveo pravilo da zidove kafane ukrašava fotografijama redovnih gostiju (što je docnije baštinio Mija Alas), a na počasnom mestu uvek je stajala ona s koje se gostima smeškao naš Vlada Bulatović Vib. Kad je Žika Tlačinac zidove počeo da ukrašava uramljenim kuhinjskim krpama, „domaćicama”, koje se pamte po izvezenim mudrostima kao što je ona „Domaćice manje zbori da ti ručak ne zagori”, Vibova slika je ostala na svom mestu, a priključio mu se i glumac Mihajlo Mika Viktorović.
Ali, bivalo je i umetničkih dela, jer su Slava Bogojević i Slobodan Marković zaveli običaj da boemsku oskudicu „premoste” plaćajući cehove – slikama. Docnije bi ih pošteno „otkupljivali”, ali poneka bi i preostala, pa je rečena „galerija” uslovila da se karirani kafanski stolnjaci zamene jednobojnim, koliko da se smiri šarenilo. To su bile jedine prave izmene.
Jer, čak je i jelovnik oduvek bio prilagođen klijenteli, pa su sabajle za doručak, normalno, nudili škembiće u saftu, čorbast pasulj ili teleću glavu u škembetu, preko dana ponudu bi popunili zbilja vrhunskim jelima iz riznice naše nacionalne kuhinje, gibanica obavezno, a tek predveče bi raspalili skaru sa koje su pred goste iznosili nenadmašni roštilj. Kao i sada, uostalom. Kako unutra, tako i u bašti.
Još jedan običaj potrajao je do danas. Reč je o neusiljenoj ljubaznosti personala, koji kao da je iz škole kao najveću vrednost poneo istinu da su kelneri – najbolji ambasadori kafane, grada, nacije i države. A poštenje i da se ne spominje: potpisniku ovih redova konobar „Kalenića” je, crveneći i izvinjavajući se, vratio razliku od nehotice preplaćenog ceha kad je opet naišao mesec dana kasnije.
E, da smo malo više takvih kafana sačuvali, i za nas, i za budućnost, gde bi nam bio kraj?

Trag u Zemunu
Zemun mu je bio u srcu. O njemu je pisao, maštao, ali i neumorno prikupljao sve što je vezano za njegov rodni grad na obali Dunava. To je radio da budućim naraštajima ostavi svedočanstva koja će živeti i kada njega više ne bude.
A ostavio je Branko Najhold mnogo – 35 godina posvećenosti svom gradu, više od 50 knjiga i Međunarodni salon karikature. U galeriji „Stara kapetanija”, u okviru „Zemunskog međunarodnog salona karikature” otvorena je izložba „22 plus 1”. Gost karikaturista bio je Darko Drljević iz Crne Gore.  
– Ova u svetu poznata svetkovina karikature održava se od 1996. godine. Uvrštena je u manifestacije kulture od javnog značaja za opštinu i organizovana 21 godinu zaredom, do smrti osnivača salona Branka Najholda. Tragajući za novim ključem opstanka te manifestacije odlučeno je da ove godine bude predstavljeno oko 90 karikatura dvostrukog pobednika salona iz 2000. i 2013. godine, Darka Drljevića – rekli su u opštini Zemun, koja zajedno sa izdavačkim preduzećem „Trag” organizuje izložbu.
Upravo naziv izložbe objašnjava pokušaj da se taj kontinuitet i nastavi. Salon karikature je, kako je rekla Bojana Ivanović, supruga Branka Najholda, imao i jednu posebnost – bio je više od dve decenije entuzijastička zamisao i praktična Brankova realizacija.
A brojke najbolje govore koliki je uticaj salona bio kod nas i u svetu – kroz njega je prošlo oko 100.000 posetilaca, 6.175 autora, iz 80 zemalja, a u zbirci se nalazi 16.500 karikatura.

Srpska jedina štiti Ustav BiH i Dejton
Od našeg stalnog dopisnika 
Banjaluka – Republika Srpska nije izvor problema, već mesto na kom se donose odluke koje pozivaju na domaći dogovor i pronalazak rešenja. U Banjaluci nisu izglasani akti o secesiji, već akti koji omogućavaju relaksaciju i koji pozivaju na dijalog i dogovor. Kao što se desilo na nedavnoj sednici dve entitetske vlade, što mi vidimo kao model odnosa za budućnost, rekao je Nenad Stevandić, predsednik Narodne skupštine Republike Srpske. On je u razgovoru za „Politiku” istakao da je već posle tri dana nakon zajedničke sednice vlada Republike Srpske i Federacije BiH došao „doprinos” saradnji naroda i entiteta i od strane Kancelarije visokog predstavnika (OHR).
„Oni su svoje sporne odluke doneli svega tri dana posle sednice na kojoj su započeti domaći dogovori. To sve objašnjava. Ne dozvoljavaju da se sami dogovorimo. Ne odgovara im da se priča o investicijama, o povratku mladih, zapošljavanju i rastu BDP-a”, rekao je on. Govoreći o podeli državne imovine, podsetio je da su jedine granice koje su nacrtane posle Drugog svetskog rata one koje su podelile entitete u BiH. „Te granice su plod međunarodnog ugovora. Šta one dele ako već nisu međudržavne granice? Pa dele imovinu entiteta! Stoga pokušaj osporavanja imovine Republike Srpske u stvari predstavlja svesno izazivanje krize i sukoba.”
 
Utisak je da BiH ulazi u ozbiljnu krizu. Skupština je usvojila dva zakona i njima odbacila odluke visokog predstavnika i Ustavnog suda BiH. Oba zakona suspendovao je Kristijan Šmit. Šta je Srpsku opredelilo na ove korake? 
Nesporno je da je visoki predstavnik generator sukoba i nesporazuma u BiH. To proističe iz činjenice da on nema legalno imenovanje. Po relevantnim rezolucijama SB UN, BiH je bez visokog predstavnika. Jake zemlje, koje ne zavise mnogo od SB UN, progurale su da Šmit sedne u kancelariju visokog predstavnika bez obzira na to što nema legalitet. Zato imamo stvaranje cikličnih krugova krize. Takođe, Ustavni sud BiH je jedina institucija koja ne počiva na dejtonskim principima – konsenzusu dva entiteta i tri naroda. Tamo dominiraju tri stranca, koji zajedno s dva Bošnjaka preglasavaju Srbe i Hrvate. To je izvor svih problema. Sve što je i ranije radila Narodna skupština RS bila je reakcija na odluke koje donose ove institucije. Neverovatno je da Bošnjaci ne žele da imaju još jednog Bošnjaka u Ustavnom sudu, već nastoje da tamo ostane Nemac ili Albanac. To je za nas znak da se sa BiH upravlja spolja, a za druge nada da će strane sudije, kao u ratu strani avioni, doneti prednost Bošnjacima.
 
Odluke Skupštine RS nailaze na ozbiljnu ljutnju na Zapadu. 
Mi moramo ostati jedinstveni i uporni, ne sme biti pukotina među Srbima. Moramo sačuvati odlične odnose sa Srbijom i svoju neutralnost. Imamo otvorene sve komunikacijske kanale, čak i sa zemljama koje nas stalno kritikuju. Mi ćemo nastaviti da nudimo rešenja, koja će uvek biti zasnovana na dejtonskim principima, a to znači da nijedna odluka ne sme da bude doneta preglasavanjem, bez saglasnosti dva naroda i dva entiteta. A upravo su to radili visoki predstavnik i Ustavni sud BiH. Mi to razumemo kao nastojanje da se ovde provociraju krize i sukobi. Na to reagujemo pametno i nećemo dozvoliti da budemo okrivljeni za ono što je neko drugi smislio.
 
Da li je nametanje model po kom dugoročno može disati BiH? 
Ne, naprotiv, to je potpuno glupo, jer u BiH je već ispod 1,5 miliona Bošnjaka, oko milion Srba i manje od pola miliona Hrvata. Niko nikog tu ne može da nadjača i ugrozi. Mogu samo da se stvaraju nepotrebne krize. Razumem frustraciju Bošnjaka zbog percepcije da samo oni nemaju svoju državu. Zato postoji neki prikriveni cilj da se preko geopolitičke osovine – koju ovde drže Amerikanci i Britanci, posredstvom OHR-a i stranih sudija – isposluje neka supremacija Bošnjaka. Ali to ne može i neće ići preko leđa druga dva naroda i može samo silom da se desi. To ne žele ni Hrvati, koji su u zadnje vreme bili zavisni od Srba, i čiju smo poziciju štitili samo zato da ne bismo mi došli na red, a ne zato što smo u ljubavi s onima koji često pokazuju proustaške stavove. Srpska nije osnovana voljom tih sila koji sada rade protiv nje, ali je od njih prihvaćena kao neminovnost. Ipak se nadležnosti Srpske stalno tope i ako se to nastavi biće kao da je nismo ni stvorili i zato je reakcija RS tako odlučna.
 
Dakle, sem brige za državnu imovinu, korake Srpske uslovila je akumulacija nezadovoljstva. Ipak stižu upozorenja. 
Sva briga kojom Dodika žele da predstave kao figuru koja krši Dejtonski sporazum i ustavni poredak velika je laž. Dodik ima poseban stil, ali on je samo alibi da se dovrši posao obesmišljavanja i obezvlašćivanja RS. Manji deo opozicije to ne razume. Pa još daju podsticaj alibiju međunarodnog faktora. Dodik ima veliki politički kapacitet i vuče najveći broj konaca. Ali to je stvar koja pripada političkom spektru. U pravnom spektru ni Dodik ni RS nikada nisu doneli odluke o disoluciji. Nijedna institucija RS nije donela odluku o otcepljenju. Naše odluke treba pažljivo čitati. Mi u njima tražimo da se izaberu sudije Ustavnog suda BiH, jer je tako predviđeno. Ali volje za to nema kod Bošnjaka koji te sudije mogu da koriste za atak na RS. I zato smo tu gde jesmo. Što se imovine RS tiče, kada smo 2012. potpisivali ugovor s nemačkom kompanijom u vezi s izgradnjom energetskih objekata – isti ovaj kakav sad imamo sa Srbijom, jer su Nemci odustali – tada Ustavni sud nije problematizovao imovinu. Nije smeo protiv stranaca, niti su federalni partneri vikali da ne možemo bez njihove saglasnosti. U pozadini je srbofobija, a ne zajednički razvoj.
 
Dakle, odgovornost za krizu smeštate pre svega u Sarajevo i kod međunarodnih predstavnika. 
Pogledajte, na 9. januar su ranije dolazili svi. Sve do momenta kada su stranci odlučili da izazovu krizu. Nakon što su Dan RS proglasili neustavnim, počinje kriza, a mi počinjemo još žešće da ga slavimo. Svetosavska nagrada je takođe problematizovana od Bošnjaka, ali je Ustavni sud odlučio da ona nije uvredljiva. Taj sud je ušao u formu da deli srpske svece. Da procenjuje koji svetac vređa interese bošnjačkog naroda. Pa ih valjda Sveti Sava ne vređa, jer je Srbin, a Sveti Stefan, ipak, vređa. Oni su se upustili i u meritum verskog, društvenog, običajnog i potpuno polupali lončiće.
 
Da li RS nastupa jedinstveno u aktuelnoj krizi? 
Kao osnivač SDS-a i iz kog sam izašao u vreme čudne nacionalne politike u najvećoj stranci opozicije, mogu samo da skinem kapu za poslednje stavove i da kažem da se ta partija ponaša državotvorno. Nadam se da će tako i ostati. Trenutno, SDS je stranka opozicije koja razume razliku između vlasti i države.
Setite se, targetiranje Karadžića nekada je bilo isto kao aktuelno prokazivanje Dodika. Karadžića su najpre oterali u šumu, pa u zatvor, a prethodno su mu garantovali da neće biti procesuiran. Pravili su hajku kako bi od njega napravili kriminalca, lažući da je iz Prijedorske banke odneo tri miliona maraka. Želeli su stvoriti nezadovoljstvo naroda prema njemu, što nije uspelo. Ne verujem ni da će uspeti aktuelni pokušaji po istom principu. Nismo mi društvo koje drugačije živi i radi ili ima drugačije demokratske principe od nemačkog, francuskog ili švajcarskog modela. U vreme evropske cenzure u vezi s ratom u Ukrajini možemo čak reći da smo pet puta slobodniji. U Banjaluci možete da kritikujete i hvalite Putina ili Zelenskog, a u Berlinu i Parizu to ne smete. Udar na RS, sem napada na naše vrednosti, jeste udar i na demokratsko društvo.
 
Neki u poslednjim dešavanjima u RS pronalaze baš uticaj dešavanja u Ukrajini. 
Sukob u Ukrajini ima veze sa situacijom u celom svetu. Pa ima refleksije i na Balkan. Mi u tom ratu ne učestvujemo. Nepoštovanje međunarodnih ugovora je uvek generator koji dovodi do ratova. Nepoštovanje Kumanovskog sporazuma i Rezolucije 1244 izaziva krizu na KiM, jer Srbi nisu dobili svoje bezbednosne snage da ih štite. Minski sporazumi nisu poštovani dok je trajala tortura nad stanovništvom Donbasa. Ako se setimo kako se pred Drugi svetski rat raspalo Veće naroda i kako se danas ljuljaju UN, možemo da povučemo mnoge paralele. Ali mi nigde ne treba da srljamo. BiH treba da se liši ambicije za priključivanje u bilo kakve vojne asocijacije. Ali EU je odlučila da pritisne BiH da se mora opredeliti. Na svu sreću bez mišljenja Srba to se ne može desiti. Blokirali smo pristupanje NATO-u i uvođenje sankcija Rusiji. Srpska može da se ponosi kako tretira ukrajinsku manjinu, koja je ovde najbrojnija. U Prnjavoru živi nekoliko hiljada Ukrajinaca, koji imaju svoje crkve i mi želimo da niko u Srpskoj nema ikakvih problema. To je za nas čast.
 
Verujete li u neka saznanja da se razmatra smena Dodika? 
Mi smo OHR još ranije potpuno pobedili, argumentima i dokazima. Dokazali smo da su svi visoki predstavnici imenovani rezolucijama SB UN. Prezentovaćemo dokumente koji su potpisani između parafa i potpisa Dejtonskog sporazuma, sa takozvane Konferencije za implementaciju mira u Londonu – koja je ustanovila Savet za sprovođenje mira (PIK) i pozvala zvaničnim dokumentima SB UN da potvrdi prvog visokog predstavnika. Dakle, čak i kada bi Šmit smenio Dodika, mi to ne bismo objavili, jer nema legalitet. Ako nema legalitet imenovanja i njegove odluke su nelegalne. Pa kako onda da njegove odluke objavljujemo u „Službenom glasniku RS”? Ovog trenutka, Srpska je ta koja čuva pravni poredak u BiH. Sve akcije iz RS zasnovane su na pravu i to svi dobro znaju. Zato su prešli na drugu strategiju – zloupotrebu Ustavnog suda.
 
Šmit je nametnuo zakon koji inkriminiše one koji ne poštuju njegove, kao i odluke Ustavnog suda. 
Time želi da upotrebi domaće institucije za izazivanje krize. To će opet raditi nametanjem zakona. Oni koji budu prihvatili da sprovode takve zakone mogu da naprave poremećaj mira. Zato je Dodik najavio da će u Nemačkoj tužiti Šmita za lažno predstavljanje, ali i za narušavanje mira, a to je najveći zločin. Mi u RS sem pravnog poretka RS i BiH čuvamo i mir.
 
Posebnu nervozu na Zapadu izazvala je najava suspenzije ingerencije Suda i Tužilaštva BiH i agencije Sipa. 
Jedan šeik je u otporu zapadnjačkoj agresiji rekao da muslimani ne jedu svinjetinu, ali da ako treba da umru od gladi, možda i mogu da ih nateraju na to. Ako naše postojanje bude ugroženo, bićemo prinuđeni da donosimo zakone koji će imati pravni legalitet i koji će se primenjivati na teritoriji RS. A sasvim drugi zakoni će važiti u FBiH. Imaćemo praktično dve zemlje. To ne priželjkujem, već se nadam da će biti pameti u međunarodnim centrima, što uključuje i neophodnu katarzu u EU, koja ovde treba da zameni OHR. Treba da se imenuju domaće sudije i da se sprovode domaći zakoni, te da niko nikome ne koči razvoj.
 
Na osnovu čega tvrdite da se neće dozvoliti da Srbi u BiH budu svedeni na manjinu i podvrgnuti nasilju kao na KiM? 
Teroristički režim koji na KiM ugrožava Srbe često pominje Srpsku, što je za nas veliko priznanje. Kada tvrde da neće dozvoliti RS na KiM, to je potvrda da je Srpska toliko etablirana da joj se ni ćošak ne može odbiti. Niko sem naše skupštine neće donosi odluke u ime nas, niti će imenovati gradonačelnike u ime naših građana tako što će da raspisuje izbore i sa dva-tri odsto izlaznosi priznaje njihove rezultate. A mnogi u Sarajevu bi to voleli. U RS postoje dva veća naselja sa Bošnjacima, Kozarac i Janja, koja uživaju svu našu pažnju, prava i ljubav. Ipak, BiH iz devedesetih i danas nije ista. U Sarajevu nema Srba, svi gradovi su monoetnički u oba entiteta, uz izuzetke Drvara, Glamoča, Grahova i Petrovca u FBiH. Izmaštana multietnička priča je samo lažni građanski model za konačnu supremaciju Bošnjaka.

Bajden: Saudijska Arabija i Izrael daleko su od sporazuma o normalizaciji odnosa
Izrael i Saudijska Arabija su daleko od sporazuma o normalizaciji koji bi uključivao sporazum o odbrani i američki civilni nuklearni program, rekao je predsednik SAD Džozef Bajden u intervjuu za Si-En-En.
Američki zvaničnici su posredovali u pokušaju da postignu dogovor o normalizaciji odnosa između dve zemlje, podseća Rojters.
„Daleko smo odatle. Imamo o mnogo čemu da razgovaramo”, rekao je Bajden.
Izraelski ministar energetike Izrael Kac je prošlog meseca izrazio protivljenje ideji da Saudijska Arabija razvija civilni nuklearni program kao deo bilo kakvog uspostavljanja odnosa između dve zemlje posredstvom SAD.
Bajden je ukazao na odluku Saudijske Arabije, uoči njegove posete kraljevstvu prošlog leta, da otvori svoj vazdušni prostor za sve avio-prevoznike, otvarajući put za više preleta ka i iz Izraela, prenosi Tanjug.

Bajden otputovao na evropsku turneju, posetiće Britaniju, Litvaniju i Finsku
Predsednik SAD Džozef Bajden otputovao je danas na evropsku turneju tokom koje će posetiti Veliku Britaniju, Litvaniju i Finsku, javlja Rojters.
Bajden će večeras stići u London, a narednog dana će se sresti sa britanskim kraljem Čarlsom III, prvi put od kada je krunisan.
On će razgovarati i sa britanskim premijerom Rišijem Sunakom u Dauning stritu.
Sledeća poseta je samit NATO u Viljnusu, u Litvaniji.
Bajden će provesti dva dana u glavnom gradu Litvanije, koja je domaćin godišnjeg samita NATO.
On ćee učestvovati na sastancima sa liderima i održati govor na Univerzitetu u Viljnusu.
Konačna stanica je Helsinki, gde se očekuje da će Bajden u četvrtak proslaviti proširenje NATO sa Finskom kao najnovijom članicom alijanse.
Ova nordijska zemlja je u aprilu postala 31. članica NATO.
Bajdenov savetnik za nacionalnu bezbednost Džejk Saliven rekao je da će Bajdenovo putovanje „pokazati predsednikovo vođstvo na svetskoj sceni”, navodi AP, prenosi Tanjug.

Budi hrabra – reci NE nasilju
Od početka godine čak 22 žene ubijene su u porodičnom nasilju, a među njima se nalaze i dve devojčice. Podaci Centra za podršku ženama govore da je od 2010. godine u porodično-partnerskom odnosu ubijeno više od 330 žena, a statistika svedoči da se svaka treća žena ranije obraćala institucijama sistema za pomoć. Brojke takođe upozoravaju da je u prethodnoj deceniji trećina žena ubijena vatrenim oružjem, a taj trend nastavlja se i u ovoj godini, u kojoj je šest žena stradalo na ovaj način. Statistika koja svedoči da osam od deset žena strada od ruke muža, oca ili brata postaje još bolnija kada se iza nje pomole lica više od 400 dece koja su u poslednjih deset godina ostala bez majki i odrastaju s doživotnim žigom da im je otac ubica – neki od njih nastavili su život s bakama i dekama, drugi odrastaju u hraniteljskim porodicama, a neki mališani detinjstvo provode u domovima za decu bez roditeljskog staranja.
Is­tra­ži­va­nje po­ve­re­ni­ka za za­šti­tu rav­no­prav­no­sti i Pro­gra­ma Uje­di­nje­nih na­ci­ja za raz­voj u Sr­bi­ji (UNDP), ko­je je ura­đe­no na re­pre­zen­ta­tiv­nom uzor­ku od 1.004 že­ne pokazalo je da najveći broj že­na ko­je su po­sta­le žr­tve po­ro­dič­nog ili part­ner­skog na­si­lja ne pri­ja­vlju­je nasilnika iz stra­ha od nje­go­ve osve­te. Po­lo­vi­na njih pri­zna­je da su stid i sra­mo­ta zbog agre­si­je ko­jom su iz­lo­že­ne, kao i spo­zna­ja da ne­ma­ju gde da odu ako od­lu­če da iza­đu iz začaranog kru­ga na­si­lja glav­ni raz­log zbog ko­jeg ne pri­ja­vlju­ju na­si­lje in­sti­tu­ci­ja­ma si­ste­ma.
Studija re­a­li­zo­va­na u okvi­ru pro­jek­ta „In­te­gri­sa­ni od­go­vor na na­si­lje nad ženama i de­voj­či­ca­ma u Sr­bi­ji”, ko­je u part­ner­stvu s Vla­dom Sr­bi­je spro­vo­de agen­ci­je Ujedinjenih na­ci­ja u Sr­bi­ji, ta­ko­đe po­ka­zuje da že­ne naj­ve­će po­ve­re­nje ima­ju u Si­gur­ne žen­ske ku­će, a po­tom u zdrav­stvo, po­li­ci­ju i ver­ske in­sti­tu­ci­je, a naj­ma­nje ve­ru­ju jav­nom tužilaštvu i cen­tri­ma za so­ci­jal­ni rad. Naj­ve­ći broj že­na ko­ji je uče­stvo­vao u ovom is­tra­ži­va­nju na­veo je da su raz­u­me­va­nje i podrška oko­li­ne, od­no­sno po­ro­di­ce i pri­ja­te­lja, ključ­na stvar ko­ja bi ih mo­ti­vi­sa­la da prijave na­si­lje u po­ro­di­ci – ako bi po­sta­le žr­tve na­si­lja, čak 38 od­sto že­na pr­vo bi tražilo podršku od čla­no­va po­ro­di­ce, 28 pro­ce­na­ta njih oti­šlo bi u po­li­ci­ju, dok bi se prijateljima po­ve­ri­lo sve­ga de­vet pro­ce­na­ta že­na.
Iako je veća šansa da neko ko je ekonomski zavisan od nasilnika ostane u nasilnom odnosu, u Sigurnoj ženskoj kući nalaze se i žene koje su na veoma visokim socijalnim položajima i koje su izbačene iz sopstvenog doma, a nasilnik koji je trebalo da završi u zatvoru, pronašao je rupu u zakonu kroz koju se provukao uz pomoć umešnog advokata.
Iskustvo govori da je situacija kada žena reši da ostavi nasilnika po nju najrizičnija – ubistva se dešavaju kada žena konačno „prelomi” i saopšti partneru da ga napušta, a neka istraživanja govore da se femicid obično dešava unutar tri meseca od odlaska žene. Iako stručnjaci apeluju da se mora napraviti veoma detaljan plan zaštite žrtve, dešava se da neka karika u lancu zaštite žrtve, koga čine policija, tužilaštvo i sud, jednostavno ne proceni dobro bezbednosni rizik.
Kako bi se sprečila kategorizacija na „laka” i „teška” ubistva, udruženje „FemPlatz” zahteva od nadležnih da se krivično delo femicida uvede kao posebno krivično delo. Istraživanje koje je uradilo ovo udruženje pokazuje da je u skoro trećini slučajeva femicida sud dosudio kaznu od 10 do 15 godina. „FemPlatz” takođe traži od nadležnih uspostavljanje nezavisnog tela za praćenje femicida, čime će se obezbediti prikupljanje podataka o ubistvima žena koji će biti dostupni javnosti i ujedno unaprediti rad institucija i poboljšati sistem zaštite žena od nasilja.
Mada sta­ti­sti­ka upozorava da sva­ke go­di­ne iz­me­đu 20 i 30 že­na bi­va ubi­je­no u po­ro­dič­nom ili part­ner­skom na­si­lju, ve­li­ki broj njih je i spa­sen za­hva­lju­ju­ći ade­kvat­noj re­ak­ci­ji dr­ža­ve – podaci Ministarstva pravde govore da je to­kom 2022. go­di­ne pro­du­že­no vi­še od 20.000 hitnih me­ra za­šti­te žr­tve i iz­ra­đe­no 19.017 pla­no­va za­šti­te žr­tve, a od 2017, od­no­sno od po­čet­ka pri­me­ne Za­ko­na o spre­ča­va­nju po­ro­dič­nog na­si­lja, pa do po­čet­ka ove go­di­ne iz­re­če­ne su 103.864 hit­ne me­re. Vi­še od hi­lja­du pred­stav­ni­ka pra­vo­sud­nog si­ste­ma bi­lo je na obu­ci i spe­ci­ja­li­zo­va­noj edu­ka­ci­ji o pre­ven­ci­ji po­ro­dič­nog na­si­lja.

I Harvard strepi od veštačke inteligencije
Upotreba veštačke inteligencije jeste fascinantna, sigurno će biti velikih promena u obrazovanju i mi na Harvardu dosta razmišljamo na temu „ChatGPT”, jer ne možemo to da ignorišemo. Studenti definitivno koriste VI u programiranju, ali na američkim univerzitetima i posebno na Harvardu postoji kod časti i potpuno poverenje da student neće čak ni kada radi ispit kod kuće da prepisuje i vara. Dešavalo se da nekada nekog uhvatimo, ali većini studenata je čast da budu na Harvardu i niko neće rizikovati da tu šansu prokocka. To je i najveća razlika u odnosu na naš sistem: nije poenta u bubanju, već da se mladi ljudi zainteresuju da nauče da razmišljaju, da postignu nešto u životu. Ništa mi ne znači da zapamte formulu napamet, mogu da je nađu u knjizi, ja sam na svom kursu rekao studentima da mogu da koriste bilo koji onlajn izvor, kaže na početku razgovora za „Politiku” prof. dr Marko Lončar sa Fakulteta tehničkih i primenjenih nauka Univerziteta Harvard. 
 
Dr Lončaru je ove nedelje u SANU uručena nagrada Fondacije „Prof. dr Marko V. Jarić” za 2019. godinu, što ranije nije bilo moguće zbog pandemije kovida 19. Ova nagrada, koja se u medijima naziva i „Srpski Nobel za fiziku”, dodeljuje se već punih 25 godina za izuzetne rezultate. Prema odluci žirija dr Lončar ju je više nego zaslužio za doprinose u oblasti nanofotonike, primenjene fizike i integrisane optike.
Nismo mogli a da ne pitamo profesora da li zna da je u Beogradu ove godine primljen jedan brucoš na fizici i šta savetuje – kako popuniti klupe na fakultetima prirodnih nauka. Odgovor nas je malo iznenadio:
– Mi imamo sličan problem na Harvardu, jer se tu dolazi zbog prava i medicine i borimo se za studente koji bi da postanu inženjeri, i to inženjeri elektrotehnike. Zato sam moj kurs prilagodio da bude praktičan, da bude više laboratorijskih vežbi, da rade projekte. Moj savet srpskim kolegama jeste da se reformišu studije, da bude više prakse. Ne mora baš sve da se nauči, uvek mogu knjigu da otvore ako im zatreba neka formula.
Svoj put do Harvarda opisuje kao kombinaciju genetike, pameti, sreće i podrške porodice i profesora. Detinjstvo je proveo gledajući oca, inženjera elektrotehnike, koji je radio u vojsci, kako stalno nešto popravlja. Krenuo je tatinim stopama, ali je na kraju odabrao svoj put. Kaže da su presudan uticaj imali fantastični profesori matematike i fizike, prvo u Osnovnoj školi „Svetozar Miletić” u Zemunu, koju je završio kao đak generacije, a potom i u Matematičkoj gimnaziji na programerskom smeru u vreme kada su kompjuteri bili retkost i papreno koštali.
– Fizika me zanimala, ali sam upisao elektroniku na Elektrotehničkom fakultetu. Po završetku studija sam aplicirao za Ameriku jer kod nas gotovo ništa nisam mogao eksperimentalno da radim, neka istraživanja su vrlo skupa i tako sam stigao 1997. do Kal teka i profesora Ćuka. Ali stara ljubav zaborava nema i vratio sam se fizici – priča ovaj harvardski profesor.
Prvi šok je bio kada je shvatio koliko je neverovatno teorijski potkovan u odnosu na američke kolege, ali praksa je bila slaba tačka, zbog nedostatka opreme i materijala na fakultetima u Srbiji u to vreme pogotovu.
– Brzo se čovek navikne na bolje. Tu sam završilo i doktorat. Posle šest godina u Los Anđelesu preselio sam se u Boston, najevropski američki grad i krenuo na postdoktorske studije na Harvardu. U SAD nije uobičajeno da student koji „izuči zanat” na jednom univerzitetu tu i ostane, gledaju da dovode profesore koji donose nešto novo, ali eto ja sam ostao i danas imam svoju katedru i predajem osnove elektrotehnike – priča profesor i dodaje da je na postdoktorskim studijama trenutno jedan student iz naše zemlje. Koliko mu je poznato, na Harvardu je jedini profesor iz Srbije, ali ima kolegu iz naših krajeva na MIT.
Uglavnom su mi prijatelji roditelji moje dece, kaže i dodaje da se dosta njegovih prijatelja iz Matematičke gimnazije preselilo u Ameriku i nastanilo u istom predgrađu u kojem i on živi sa suprugom Evelin, koju je upoznao u Los Anđelesu. Danas su u istoj ulici kuće osam đaka Matematičke gimnazije, tako da se svi lepo druže, kao i njihova deca.
Ostati ili otići – pitamo ga na kraju. To je sve individualno, odgovara. – Ja sam uvek zamišljao da ću da se vratim negde u Evropu, ali u Americi su resursi za bavljenje naukom zaista veliki. Možda se vratim kad se penzionišem, ako se to ikada dogodi – kaže kroz osmeh.
Bilo je tu još mnogo toga da se kaže i pita, ali je profesor morao nazad u Boston, uz obećanje da će se brzo vratiti u Beograd. Čekalo ga je i predavanje našim studentima elektrotehnike, među kojima će možda pronaći nekog budućeg kolegu na Harvardu. U hodnicima SANU ostale su reči dr Aleksandra Bogojevića, direktora Instituta za fiziku, inače institucije koja je pokrovitelj ove nagrade: „Mi smo mala zemlja sa visokim procentom uspešnih ljudi u naučnoj dijaspori, nema osobe koja nije čula za Teslu ili Pupina. A dr Marko Lončar je još jedan dokaz da Srbiji dobro ide fizika”.
 
 
Antrfile
 
Impresivna biografija
Dr Lončar je posle Matematičke gimnazije završio Elektrotehnički fakultetu u Beogradu, a potom doktorirao na Kalifornijskom institutu za tehnologiju na temi lasera i talasovoda na bazi fotonskih kristala. Postdoktorske studije je završio na Harvardu, gde je postao docent, pa vanredni i redovni profesor, da bi 2012. bio unapređen u profesora sa katedrom. Danas je jedan od vodećih svetskih stručnjaka u nanofotonici i nanotehnologiji, a posebno su zapažena njegova dostignuća u nanofabrikaciji dijamanata. Dobitnik je brojnih nagrada, ima više od 20 patenata i autor je impresivnog broja radova koji se objavljuju u najuticajnijim naučnim časopisima.
 
Antrfile
 
Plavi dijamanti najpopularniji, roze najskuplji
 
Zašto od studenata neprekidno dobija nagrade za najinteresantnija predavanja, pokazao je okupljenima u SANU, gde je govorio o tome zašto su dijamanti najbolji prijatelji fizičara. Iako su u publici mahom bili akademici, on je pričao jednostavno, da svako može da razume, duhovito kombinujući slike, citate i primerke veštačkih dijamanata koje je iz Amerike doneo u koferčiću. Saznali smo od čega se sastoje dijamanti, zašto imaju boju, da su plavi najpopularniji, žuti najjeftiniji, a da su roze retki i zato i skupi. Uz uobičajenu priču o tome kako je dijamant najtvrđi mineral u prirodi koji se koristi za bušenje, sečenje i brušenje, mogli smo, recimo, koristeći samo toplotu svog tela da dijamantom sečemo led u čaši…

Milatović stigao u posetu Srbiji, dočekao ga Dačić
Predsednik Crne Gore Jakov Milatović stigao je danas u zvaničnu dvodnevnu posetu Srbiji, a na aerodromu „Nikola Tesla” u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
„Poželeo sam dobrodošlicu predsedniku Crne Gore Jakovu Milatoviću, koji će boraviti u dvodnevnoj zvaničnoj poseti Republici Srbiji! Radujem se ovom susretu koji će dodatno učvrstiti tradicionalno prijateljske odnose i saradnju naših zemalja”, naveo je Dačić na Instagramu, gde je objavio i fotografije sa Milatovićem.
U čast posete Milatovića, ambasada Crne Gore prirediće večeras svečani prijem u Crnogorskoj kući u Beogradu, navodi se u saopštenju službe za informisanje predsednika Crne Gore.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”.
Poseta Milatovića Srbiji dolazi nakon poseta Briselu i institucijama EU i NATO, a sa ciljem jačanja političkih i ekonomskih odnosa dve države i unapređenja regionalne saradnje, dodaje se u saopštenju predsednika Crne Gore, prenosi Tanjug.

Sve spremno za Drinsku regatu
Prijavljivanje građana za najdužu regatu na Balkanu, Drinsku regatu, je u toku, a pripreme za ovu manifestaciju su već završene. Drinska regata „Ljubovija 2018” održaće se 14. jula i očekuje se više od 10.000 učesnika iz zemlje, regiona i sveta i preko 1000 čamaca.
– Za sve koji bi želeli da dožive nezaboravno iskustvo – plovidbu dugu 40 kilometara najlepšim delom toka reke Drine, još uvek ima mesta, ali potrebno je da požure jer se kapaciteti plovila i smeštaja već popunjavaju – kaže  Slađana Grujičić, direktor TO Ljubovija.

Komisija u Užicu procenjuje štetu od nevremena
UŽICE - Gradski štab za vanredne situacije u Užicu saopštio je danas da se, od nevremena koje je područje tog grada zahvatilo u sredu, najviše štete pretrpele poljoprivredne kulture, pa je formirana Komisija koja će raditi na proceni nastale štete.
Tokom jednočasovnog nevremena u Užicu je palo oko 29,3 litra kiše po metru kvadratnom što je prouzrokovalo zadržavanje velike količine vode na ulicama i stvaranje bujica.
Navodi se da je poslednja vremenska nepogoda u gradu dovela do podizanja asfalta u nekoliko gradskih ulica, pada nekoliko stabala drveća, odrona, prodora vode u podrumske prostorije stambenih jedinica, kao i poslovne prostore u užem centru grada, a oštećenja na mreži kišne i fekalne kanalizacije sanirao je JKP „Vodovod”.
„Najveće štete pretrpeli su poljoprivredne kulture pošto je grad u okolnim selima u velikoj meri uništio useve, posebno zasade malina, pa je formirana Komisija za štete nastale u oblasti poljoprivrede koja će obilaskom terena podneti štabu zvanični izveštaj”, kaže članica Gradskog veća za poljoprivredu Sanja Janković.
Prema rečima, članice Gradskog veća za vanredne situacije Katarine Ostojić za vreme trajanja i nakon nevremena ekipe javnih preduzeća i dežurnih službi u gradu bile su u pripravnosti i na terenu, i u kratkom roku su uspele da saniraju nastale posledice.
Ostojićeva navodi da je juče sa 13 protivgradnih stanica ispaljeno svih 15 raketa. (Tanjug)
Desetkovani malinjaci u Mažićima, u Opštini Priboj
PRIBOJ - Nezapamćeno nevreme koje je u sredu pogodilo opštinu Priboj poljoprivrednike ovog kraja je ostavilo bez roda, a selo Mačići je ostalo bez kompletnog roda maline, aronije i gotovo svog drugog voća i povrća.
Radiša Ćirović ne pamti ovakav grad, koji je u kontinuitetu padao oko pola sata.
„Na nekim mestima ga je bilo i do 25 centimetra. Ceo malinjak od 20 ari u jeku branja, mi je uništen kao i bašta. Juče sam predao 50 gajbi, mogao sam možda i danas, ali završili smo sa tim, više nema branja. Ja ne radim a ni žena, od ovoga smo živeli”, kaže Ćirović.
U domaćinstvu Mića Derikonjića jabuke su obrane pre vremena.
„Sručio se grad veličini oraha. Imam zasada 6.000 malina, ja mislim da je 80 odsto totalno uništeno onih 20 sam obrao. Juče sam imao šest radnika a do nevremena smo nabrali 107 gajbi, sad je grad sve obrao, ulaska više nema. Uložio sam ogromna sredstva, pravio sam rezervoar od 27 tona vode i sistem za navodnjavanje. Sa rodom sam bio zadovoljan. Za grad ove veličine ni protivgradna mreža ne bi pomogla. Padalo je 30 minuta bez prekida, sa svih strana. Čak je i crep lomio”, kaže Derikonjić kome čak ni od aronije nije zrno ostalo.
Najstariji Mažićanin Vaso Derikonjić za svojih 80 godina nikada nije video grad veličine, kako kaže, kokošijeg jajeta.
„Uvek je bilo sitnog ali da pada pola sata ovako krupan leda nikada nije bilo. Probio mi je sto na terasi, plastenik, a i kacu u kojoj akumuliram vodu. Polomilo mi je antenu, nemam programa. Od vrta i malinjaka od 3.000 zaseda, nema ništa a najviše truda i para sam uložio u to”, rekao je Vaso. (Tanjug)
Vanredna situacija u delu Ljiške opštine
LjIG- U delu opštine Ljig proglašena je vanredna situacija posle nevremena koje je pogodilo deo sliva Kačera, Belanovicu i selo Kozelj, saopšteno je danas.
Odluku je doneo Opštinski štab za vanredne situacije, koji je na teren uputio nekoliko ekipa kako bi pomogli stanovništvu i procenile štetu.
Najviše su stradali varošica Belanovica i selo Kozelj.
U Belanovici se izlila reka Kačer i poplavila mnoge kuće sa podrumima i lokale, dok je u Kozelju pustoš napravila rečica Kozeljica. ;
U dolini Kačera potopljeni su hektari oranica i bašti na kojima je letina uništena, dok su u Kozelju odneti putevi, te je prekinut lokalni saobraćaj.
U tom selu su vatrogasci iz lokalne prodavnice spasavali ženu, koja je u njoj zaposlena a nije stigla da se na vreme skloni.
Prema svedočenju meštana, nevreme i jak vetar s „pijavicom” došli su iz pravca Rudnika i Bukulje na čijim se obroncima nalazi Kozelj, dok je Belanovica u široj okolini tih planina. (Beta)

Apoteka Pančevo zakatančena, istrage protiv odgovornih
Pančevo – U Osnovom javnom tužilaštvu u Pančevu u toku su istražne radnje i zakazano je saslušanje v. d. odgovornog lica Apotekarske ustanove „Apoteka Pančevo”, a po krivičnoj prijavi koju je po nalogu ovog tužilaštva podnela Policijska uprava u Pančevu zbog postojanja osnova sumnje da je počinio krivično delo povreda prava po osnovu rada i prava iz socijalnog osiguranja.
U ovom tužilaštvu su za naš list potvrdili da su po ovoj prijavi u toku istražne radnje, da je saslušanje zakazano i da će se osumnjičeni pojaviti pred tužiocem po krivičnoj prijavi za povredu prava iz radnog odnosa.
Naime sumnja se da v. d. direktora državne apoteke tokom 2017. godine nije dostavio overene obračune naknade zarade za zaposlene radnike za vreme privremene sprečenosti za rad, kao ni obračune naknade zarade za vreme porodiljskog odsustva i odsustva sa rada radi nege deteta, čime je radnice ustanove oštetio za više od milion dinara.
Ovo je treći slučaj procesuiranja odgovornih u ovoj ustanovi primarne zdravstvene zaštite, nakon što su decembra prošle godine pripadnici Policijske uprave Pančevo uhapsili J. E., bivše odgovorno lice, zbog postojanja osnova sumnje da je počinila krivično delo zloupotreba službenog položaja.
Prema saopštenju MUP-a J. E. se osnovano sumnjiči da je avgusta 2015. godine prethodno snizila cene pa prodala više vrsta lekova i farmaceutskih proizvoda privrednom društvu „Lekovit” iz Šapca, da bi tokom septembra iste godine od ovog društva kupila 39 lekova iste vrste, ali po uvećanoj ceni, čime je, sumnja se, navedeno je u saopštenju, pričinila štetu „Apoteci Pančevo” u ukupnom iznosu od 1.144.292 dinara.
Osumnjičena je uz krivičnu prijavu privedena Osnovnom javnom tužilaštvu u Pančevu, u kojem za naš list kažu da je slučaj prosleđen na postupanje u Beograd posebnom Odeljenju za suzbijanje korupcije i krivičnih dela protiv privrede.
Prethodno, juna prošle godine, zbog osnova sumnje da je počinila krivično delo zloupotreba službenog položaja uhapšena B. M. (1958), takođe bivša direktorka pančevačke Apotekarske ustanove, pod sumnjom da je prodajom više vrsta lekova i medicinskih sredstava bez adekvatnog sredstva obezbeđenja plaćanja, omogućila pribavljanje imovinske koristi od 108.575.294 dinara, privrednom društvu „Velefarm holding”, a na štetu državne apoteke. Njoj je tada određen jednomesečni pritvor kako tokom istrage ne bi došlo do uticaja na svedoke.
Protiv B. M. Više tužilaštvo vodi još jednu istragu koja je u vezi s poslovanjem pančevačke apoteke za vreme njenog mandata, koji je počeo avgusta 2012. godine, od kada se gomilaju dugovi narasli na preko 750 miliona dinara, dok sa pripadajućim kamatama sežu i do milijardu dinara, što je dovelo i višegodišnje blokade računa preduzeća.
„Doneta je naredba o sprovođenju istrage u oba predmeta. Do sada su ispitani svi svedoci, veštačenja još nisu završena, te je iz tog razloga istraga još uvek u toku”, rekla je za „Politiku” Slavica Bubnjević Crveni, portparoloka Višeg javnog tužilaštva u Pančevu.
U međuvremenu, više nijedan objekat Apotekarske ustanove „Apoteka Pančevo” u gradu i okolnim naseljima ne radi, nakon što su listom zatvoreni zbog enormnih dugova i zaplene robe i inventara.

Nastradao u liftu u poplavljenoj garaži
Požarevac - Vatrogasci su u poplavljenoj garaži zgrade u Jug Bogdanovoj ulici u Požarevcu pronašli telo starijeg muškarca, potvrđeno je u požarevačkoj vatrogasnoj službi. Pretpostavlja se da je uzrok smrti davljenje, javio je RTS.
Komšije stradalog muškarca su ranije rekle da je on ostao zaglavljen u liftu, u poplavljenoj podzemnoj garaži zgrade u Jug Bogdanovoj ulici u Požarevcu, nakon nevremena koje je pogodilo taj grad.
Pojedini požarevački portali preneli su prethodno da je, prema rečima stanara, vlasnik stana koji živi u prizemlju parkirao automobil u podzemnoj garaži. Kada je video da se nevreme ne smiruje, on je, navodno, liftom sišao u podrum, ali je u tom trenutku nivo vode u podrumu već bio oko dva metra.
U trenutku kada se lift spustio došlo je do prekida električne energije, a vrata se, prema nezvaničnim saznanjima, nisu otvorila. (Tanjug)

Dve predstave Olivera Frljića na Bitefu
Od našeg specijalnog izveštača
​Zagreb – Bitef postoji da bi nas uznemiravao i umetnički i politički, terao da mislimo, osećamo i delamo, rekao je Ivan Medenica, umetnički direktor i selektor 52. Bitefa  na jučerašnjoj, tradicionalnoj Bitefovoj regionalnoj konferenciji za novinare, koja je ne bez razloga ovoga puta održana u Satiričkom kazalištu „Kerempuh” u Zagrebu. Kao i u prethodne dve godine, glavni program ovogodišnjeg 52. Bitefa (koji će biti održan od 14. do 22. septembra 2018. i predstaviti publici desetak predstava u takmičarskoj selekciji, u izvođenju umetničkih trupa iz Francuske, Nemačke, Hrvatske, Srbije, Estonije, Švajcarske, Izraela i Belgije), i ovoga puta ima dve glavne osovine: estetsku i tematsko-problemsku. Tematsko-političku liniju čine, između ostalih, dve predstave u režiji Olivera Frljića: „Gorki – Alternativa za Nemačku” u produkciji teatra „Maksim Gorki” iz Berlina i „Šest lica traži autora“ Satiričkog kazališta „Kerempuh” iz Zagreba.
I dok se u Zagrebu vode polemike da li Frljićeve predstave mogu uopšte da budu na repertoarima gradskih pozorišta, ovaj neumorni tragalac za novim scenskim izazovima radi svoju novu predstavu u Hanoveru. To je bio i razlog što nije prisustvovao jučerašnjoj najavi dela ovogodišnje selekcije 52. Bitefa u Zagrebu, čiji je glavni akter. Prisutnim predstavnicima medija Frljić se, ipak, obratio posredstvom video-bima, podsetivši da je prvi put gostovao na Bitefu 2009. godine i da ovo nije prvi put da na ovom festivalu gostuje sa dve predstave. Bitef mu je, kako je rekao, oduvek bio relevantan izvor informacija o tome šta se dešava u pozorišnom svetu uopšte.

Moj otac je voleo da putuje
Specijalni gost Pete međunarodne bijenalne konferencije posvećene Džonu Apdajku, koja je nedavno održana na Filološkom fakultetu Univerziteta u Beogradu, bio je piščev sin Majkl Apdajk. Džon Apdajk imao je četvoro dece u braku sa Meri Penington, koju je kao student na Harvardu upoznao 1953. godine, dok je ona studirala umetnost na Radklifu. Posle razvoda od prve supruge 1974. godine, Apdajk je sklopio drugi brak sa Martom Bernhard 1977. godine, koji je trajao više od 30 godina. Živeli su u Masačusetsu. Prilikom ovog boravka u Beogradu, Majkl Apdajk pokazivao je porodične slike sa putovanja, sa skijanja, otkrivajući i detalje iz života svoje porodice. U ovom razgovoru za „Politiku” govorio je i o svom umetničkom, vajarskom, pozivu.
Da li je Džon Apdajk puno putovao sa svojom porodicom?
Jeste, ali je putovao i sam. Moji roditelji uzimali su dva, po mesec dana duga odmora, nas decu ostavljali su na čuvanje mladom paru. I sa svojom drugom suprugom Martom Džon Apdajk odlazio je na putovanja po tri sedmice godišnje. Dve nedelje bili bi na odmoru, a jednu bi koristio za igranje golfa, u Irskoj i Engleskoj, sa prijateljima. Putovao je Amerikom, povodom različitih događaja i susreta s izdavačima.

Ovim projektom kao da sam razbila tanjir o patos
Priča o Cincarima u Srbiji me je zanimala odavno s obzirom na to da sam tog porekla, ali sam nedovoljno znala o njima, kaže za „Politiku” glumica Dušanka Stojanović Glid najavljujući svoj novi scenski iskorak: performans „Rapsodija Armana” čija premijera je večeras u 20 sati u autentičnom prostoru Manakove kuće u Beogradu.
Reč je o projektu koji je dobio podršku Ministarstva kulture Republike Srbije na nedavno završenom konkursu. Autorski tim pored Dušanke Stojanović Glid čine dramaturg Neda Gojković, klarinetista Vladimir Gurbaj, Anita Čović, konsultant za cincarski jezik, i kompozitor Irena Popović.
– Etnografski muzej, odnosno njegov ogranak Manakova kuća koju je u 18. veku sagradio Manako Cincar kojem je ovo bila kuća, okućnica i kafana, domaćin je mog performansa „Rapsodija Armana” budući da je ovaj prostor od pedesetih godina prošlog veka postao i muzejski prostor. „Rapsodija” u sebi sadrži grčku reč „rapsod” što znači: epski pojac, pripovedač – kaže Dušanka Stojanović Glid i dodaje:
– U ovom projektu „rapsodi” su Nikola Pašić, Branislav Nušić, Mihajlo Pupin, Borislav Pekić i Koča Popović. Predstavnici ovog vitalnog, izdržljivog i pametnog naroda koji nikada nije vapio i zapomagao za svojom državom, ali je uspeo da odneguje i sačuva jezik. Oni su smatrali da su Srbija i Jugoslavija bile jedina njihova otadžbina kojoj su poklonili srce i sav svoj raskošni talenat.
Naša sagovornica kaže da je njena namera, u slučaju performansa „Rapsodija Armana”, bila da ponovo pročita pesme koje je pisao Koča Popović prateći pesnički pravac nadrealizma 1932. u Parizu. Popović se tamo školovao, a kada je počela pretnja nadolazećeg, nezaustavljivog fašizma zapisao je, pored ostalog: „Nema više smisla da pišem neke polurazumljive pesmice, moram da krenem u akciju”.

Uništene maline, breskve i kajsije
Najveća štetu od nevremena koje je pogodilo Srbiju pretrpeli su poljoprivrednici iz Užica, Priboja, Požege, Topole, Aranđelovca, Gornjeg Milanovca, kao i iz Braničevskog okruga. Grad je pokosio kulture čija je berba u toku – najviše maline, breskve i kajsije.
U Topoli je juče proglašena vanredna situacija, a prema prvim procenama šteta na usevima je i do 90 odsto. U 13 sela u ovom okrugu propao je rod na oko 5.500 hektara pod voćnjacima, a procenjuje se da je šteta veća od 20 miliona evra, prenosi Tanjug.
Branislav Nedimović, ministar poljoprivrede, rekao je juče da su predstavnici lokalnih samouprava na terenu i da još procenjuju posledice nevremena koje je pogodilo veći deo Srbije.
Direktorka privredne komore Zlatiborskog okruga Ana Lapčević izjavila je juče za „Politiku” da su malinjaci i drugo voće u nekim područjima oko Užica i Priboja potpuno uništeni.

„Kromberg i Šubert” otvorio novu fabriku u Kruševcu
Kruševac – Velika investicija nemačke kompanije „Kromberg i Šubert” u ukupnoj vrednosti od 29 miliona evra, od čega je devet miliona evra podsticaj Vlade Srbije, uz besplatno ustupanje više od dva hektara zemljišta od strane lokalne samouprave, uspešno je realizovana. Svečano otvaranje fabrike u kojoj se proizvode kablovski sistemi za auto-industriju obavljeno je danas, a vrpcu su presekli: Aleksandar Vučić, predsednik Srbije, Jasmina Palurović, gradonačelnica Kruševca, Aksel Ditman, ambasador Nemačke u Srbiji, predstavnik kompanije Željko Matijević i Bratislav Gašić, direktor BIA i gradonačelnik Kruševca u vreme pregovora o nemačkoj investiciji.
Pogoni nov fabrike nemačkog investitora imaju 18.000 kvadratnih metara, na površini nešto većoj od dva hektara. U fabrici trenutno radi 565 radnika. Investitor je zvanično najavio zapošljavanje još 200 radnika do kraja godine, dok u lokalnoj samoupravi očekuju zapošljavanje oko 2.500 radnika u prvoj fazi gradnje i još oko hiljadu u drugoj.
Predsednik Vučić je u govoru povodom otvaranja fabrike naglasio da Srbija ostaje otvorena zemlja za sve koje žele u njoj da ulažu i da rade i da će nastaviti podsticanje investitora.
„Nastavićemo da otvaramo fabrike, da zapošljavamo ljude i da uklanjamo sve prepreke razvoju i radu. Ostaćemo otvorena zemlja za sve koji žele da u njoj ulažu i rade. Nećemo zastati sa podsticajima, jer novac stvara novac”, rekao je Vučić.
On je priznao da pri otvaranju fabrika oseća neopisivo uzbuđenje i da je srećan što je otvorio mnogo fabrika, a nijednu nije zatvorio.
„Samo dve stvari ne možemo blokirati: vreme i otvaranje fabrika. Fabrike su kao hramovi. Jer, kad stigne fabrika jednog ovakvog giganta industrije, sa njom stigne i nova vera, u sebe i u sopstvenu budućnost. Siguran sam da je u Srbiji ta vera najpotrebnija”,  naglasio je Vučić, a zatim „dešifrovao” najavu predstavnika „Kromberga i Šuberta” u vezi s novim investicijama.
„Nadamo se da će izbor za novu fabriku biti Srbija, a onda će bar četiri gradonačelnika morati da se spreme da svoje gradove predstave na najbolji mogući način. Želim da nemački investitor u Srbiji otvori novu fabriku. Nadam se da će biti zadovoljan kao što je zadovoljan i u Kruševcu”, rekao je Vučić.
Nemačkom investitoru zahvalila je gradonačelnica Kruševca Jasmina Palurović i izrazila potrebu da nekadašnji industrijski gigant, čija privreda je u tranzicija razorena, dobije bar još jednu sličnu fabriku, kako bi opet postao važan industrijski centar Srbije.

MUP: Uhapšeni osumnjičeni za izazivanje panike
Pripadnici Ministarstva unutrašnjih poslova su, po nalogu Višeg javnog tužilaštva, uhapsili F. J. (42) i B. C. (39) zbog postojanja osnova sumnje da su izvršili krivično delo izazivanje panike i nereda. Oni se sumnjiče da su na društvenim mrežama širili lažnu informaciju da „u naredna dva dana vodu u Beogradskom vodovodu ne treba koristiti za piće, jer se u vodu greškom prosuo metan, pun kancerogenih čestica” i na taj način izazvali uznemirenost i paniku među građanima, saopštio je MUP.
Osumnjičenima F. J. i B. C. određeno je zadržavanje do 48 časova nakon čega će, uz krivičnu prijavu, biti privedeni nadležnom tužilaštvu. Kako se navodi, uhapšeni B. C. je zaposlen u MUP-u. Po nalogu Višeg javnog tužilaštva, protiv još šest osoba, zbog sumnje da su počinili isto krivično delo, biće podnete krivične prijave u redovnom postupku.

Srpska jedina štiti Ustav BiH i Dejton
Od našeg stalnog dopisnika 
Banjaluka – Republika Srpska nije izvor problema, već mesto na kom se donose odluke koje pozivaju na domaći dogovor i pronalazak rešenja. U Banjaluci nisu izglasani akti o secesiji, već akti koji omogućavaju relaksaciju i koji pozivaju na dijalog i dogovor. Kao što se desilo na nedavnoj sednici dve entitetske vlade, što mi vidimo kao model odnosa za budućnost, rekao je Nenad Stevandić, predsednik Narodne skupštine Republike Srpske. On je u razgovoru za „Politiku” istakao da je već posle tri dana nakon zajedničke sednice vlada Republike Srpske i Federacije BiH došao „doprinos” saradnji naroda i entiteta i od strane Kancelarije visokog predstavnika (OHR).
„Oni su svoje sporne odluke doneli svega tri dana posle sednice na kojoj su započeti domaći dogovori. To sve objašnjava. Ne dozvoljavaju da se sami dogovorimo. Ne odgovara im da se priča o investicijama, o povratku mladih, zapošljavanju i rastu BDP-a”, rekao je on. Govoreći o podeli državne imovine, podsetio je da su jedine granice koje su nacrtane posle Drugog svetskog rata one koje su podelile entitete u BiH. „Te granice su plod međunarodnog ugovora. Šta one dele ako već nisu međudržavne granice? Pa dele imovinu entiteta! Stoga pokušaj osporavanja imovine Republike Srpske u stvari predstavlja svesno izazivanje krize i sukoba.”
 
Utisak je da BiH ulazi u ozbiljnu krizu. Skupština je usvojila dva zakona i njima odbacila odluke visokog predstavnika i Ustavnog suda BiH. Oba zakona suspendovao je Kristijan Šmit. Šta je Srpsku opredelilo na ove korake? 
Nesporno je da je visoki predstavnik generator sukoba i nesporazuma u BiH. To proističe iz činjenice da on nema legalno imenovanje. Po relevantnim rezolucijama SB UN, BiH je bez visokog predstavnika. Jake zemlje, koje ne zavise mnogo od SB UN, progurale su da Šmit sedne u kancelariju visokog predstavnika bez obzira na to što nema legalitet. Zato imamo stvaranje cikličnih krugova krize. Takođe, Ustavni sud BiH je jedina institucija koja ne počiva na dejtonskim principima – konsenzusu dva entiteta i tri naroda. Tamo dominiraju tri stranca, koji zajedno s dva Bošnjaka preglasavaju Srbe i Hrvate. To je izvor svih problema. Sve što je i ranije radila Narodna skupština RS bila je reakcija na odluke koje donose ove institucije. Neverovatno je da Bošnjaci ne žele da imaju još jednog Bošnjaka u Ustavnom sudu, već nastoje da tamo ostane Nemac ili Albanac. To je za nas znak da se sa BiH upravlja spolja, a za druge nada da će strane sudije, kao u ratu strani avioni, doneti prednost Bošnjacima.
 
Odluke Skupštine RS nailaze na ozbiljnu ljutnju na Zapadu. 
Mi moramo ostati jedinstveni i uporni, ne sme biti pukotina među Srbima. Moramo sačuvati odlične odnose sa Srbijom i svoju neutralnost. Imamo otvorene sve komunikacijske kanale, čak i sa zemljama koje nas stalno kritikuju. Mi ćemo nastaviti da nudimo rešenja, koja će uvek biti zasnovana na dejtonskim principima, a to znači da nijedna odluka ne sme da bude doneta preglasavanjem, bez saglasnosti dva naroda i dva entiteta. A upravo su to radili visoki predstavnik i Ustavni sud BiH. Mi to razumemo kao nastojanje da se ovde provociraju krize i sukobi. Na to reagujemo pametno i nećemo dozvoliti da budemo okrivljeni za ono što je neko drugi smislio.
 
Da li je nametanje model po kom dugoročno može disati BiH? 
Ne, naprotiv, to je potpuno glupo, jer u BiH je već ispod 1,5 miliona Bošnjaka, oko milion Srba i manje od pola miliona Hrvata. Niko nikog tu ne može da nadjača i ugrozi. Mogu samo da se stvaraju nepotrebne krize. Razumem frustraciju Bošnjaka zbog percepcije da samo oni nemaju svoju državu. Zato postoji neki prikriveni cilj da se preko geopolitičke osovine – koju ovde drže Amerikanci i Britanci, posredstvom OHR-a i stranih sudija – isposluje neka supremacija Bošnjaka. Ali to ne može i neće ići preko leđa druga dva naroda i može samo silom da se desi. To ne žele ni Hrvati, koji su u zadnje vreme bili zavisni od Srba, i čiju smo poziciju štitili samo zato da ne bismo mi došli na red, a ne zato što smo u ljubavi s onima koji često pokazuju proustaške stavove. Srpska nije osnovana voljom tih sila koji sada rade protiv nje, ali je od njih prihvaćena kao neminovnost. Ipak se nadležnosti Srpske stalno tope i ako se to nastavi biće kao da je nismo ni stvorili i zato je reakcija RS tako odlučna.
 
Dakle, sem brige za državnu imovinu, korake Srpske uslovila je akumulacija nezadovoljstva. Ipak stižu upozorenja. 
Sva briga kojom Dodika žele da predstave kao figuru koja krši Dejtonski sporazum i ustavni poredak velika je laž. Dodik ima poseban stil, ali on je samo alibi da se dovrši posao obesmišljavanja i obezvlašćivanja RS. Manji deo opozicije to ne razume. Pa još daju podsticaj alibiju međunarodnog faktora. Dodik ima veliki politički kapacitet i vuče najveći broj konaca. Ali to je stvar koja pripada političkom spektru. U pravnom spektru ni Dodik ni RS nikada nisu doneli odluke o disoluciji. Nijedna institucija RS nije donela odluku o otcepljenju. Naše odluke treba pažljivo čitati. Mi u njima tražimo da se izaberu sudije Ustavnog suda BiH, jer je tako predviđeno. Ali volje za to nema kod Bošnjaka koji te sudije mogu da koriste za atak na RS. I zato smo tu gde jesmo. Što se imovine RS tiče, kada smo 2012. potpisivali ugovor s nemačkom kompanijom u vezi s izgradnjom energetskih objekata – isti ovaj kakav sad imamo sa Srbijom, jer su Nemci odustali – tada Ustavni sud nije problematizovao imovinu. Nije smeo protiv stranaca, niti su federalni partneri vikali da ne možemo bez njihove saglasnosti. U pozadini je srbofobija, a ne zajednički razvoj.
 
Dakle, odgovornost za krizu smeštate pre svega u Sarajevo i kod međunarodnih predstavnika. 
Pogledajte, na 9. januar su ranije dolazili svi. Sve do momenta kada su stranci odlučili da izazovu krizu. Nakon što su Dan RS proglasili neustavnim, počinje kriza, a mi počinjemo još žešće da ga slavimo. Svetosavska nagrada je takođe problematizovana od Bošnjaka, ali je Ustavni sud odlučio da ona nije uvredljiva. Taj sud je ušao u formu da deli srpske svece. Da procenjuje koji svetac vređa interese bošnjačkog naroda. Pa ih valjda Sveti Sava ne vređa, jer je Srbin, a Sveti Stefan, ipak, vređa. Oni su se upustili i u meritum verskog, društvenog, običajnog i potpuno polupali lončiće.
 
Da li RS nastupa jedinstveno u aktuelnoj krizi? 
Kao osnivač SDS-a i iz kog sam izašao u vreme čudne nacionalne politike u najvećoj stranci opozicije, mogu samo da skinem kapu za poslednje stavove i da kažem da se ta partija ponaša državotvorno. Nadam se da će tako i ostati. Trenutno, SDS je stranka opozicije koja razume razliku između vlasti i države.
Setite se, targetiranje Karadžića nekada je bilo isto kao aktuelno prokazivanje Dodika. Karadžića su najpre oterali u šumu, pa u zatvor, a prethodno su mu garantovali da neće biti procesuiran. Pravili su hajku kako bi od njega napravili kriminalca, lažući da je iz Prijedorske banke odneo tri miliona maraka. Želeli su stvoriti nezadovoljstvo naroda prema njemu, što nije uspelo. Ne verujem ni da će uspeti aktuelni pokušaji po istom principu. Nismo mi društvo koje drugačije živi i radi ili ima drugačije demokratske principe od nemačkog, francuskog ili švajcarskog modela. U vreme evropske cenzure u vezi s ratom u Ukrajini možemo čak reći da smo pet puta slobodniji. U Banjaluci možete da kritikujete i hvalite Putina ili Zelenskog, a u Berlinu i Parizu to ne smete. Udar na RS, sem napada na naše vrednosti, jeste udar i na demokratsko društvo.
 
Neki u poslednjim dešavanjima u RS pronalaze baš uticaj dešavanja u Ukrajini. 
Sukob u Ukrajini ima veze sa situacijom u celom svetu. Pa ima refleksije i na Balkan. Mi u tom ratu ne učestvujemo. Nepoštovanje međunarodnih ugovora je uvek generator koji dovodi do ratova. Nepoštovanje Kumanovskog sporazuma i Rezolucije 1244 izaziva krizu na KiM, jer Srbi nisu dobili svoje bezbednosne snage da ih štite. Minski sporazumi nisu poštovani dok je trajala tortura nad stanovništvom Donbasa. Ako se setimo kako se pred Drugi svetski rat raspalo Veće naroda i kako se danas ljuljaju UN, možemo da povučemo mnoge paralele. Ali mi nigde ne treba da srljamo. BiH treba da se liši ambicije za priključivanje u bilo kakve vojne asocijacije. Ali EU je odlučila da pritisne BiH da se mora opredeliti. Na svu sreću bez mišljenja Srba to se ne može desiti. Blokirali smo pristupanje NATO-u i uvođenje sankcija Rusiji. Srpska može da se ponosi kako tretira ukrajinsku manjinu, koja je ovde najbrojnija. U Prnjavoru živi nekoliko hiljada Ukrajinaca, koji imaju svoje crkve i mi želimo da niko u Srpskoj nema ikakvih problema. To je za nas čast.
 
Verujete li u neka saznanja da se razmatra smena Dodika? 
Mi smo OHR još ranije potpuno pobedili, argumentima i dokazima. Dokazali smo da su svi visoki predstavnici imenovani rezolucijama SB UN. Prezentovaćemo dokumente koji su potpisani između parafa i potpisa Dejtonskog sporazuma, sa takozvane Konferencije za implementaciju mira u Londonu – koja je ustanovila Savet za sprovođenje mira (PIK) i pozvala zvaničnim dokumentima SB UN da potvrdi prvog visokog predstavnika. Dakle, čak i kada bi Šmit smenio Dodika, mi to ne bismo objavili, jer nema legalitet. Ako nema legalitet imenovanja i njegove odluke su nelegalne. Pa kako onda da njegove odluke objavljujemo u „Službenom glasniku RS”? Ovog trenutka, Srpska je ta koja čuva pravni poredak u BiH. Sve akcije iz RS zasnovane su na pravu i to svi dobro znaju. Zato su prešli na drugu strategiju – zloupotrebu Ustavnog suda.
 
Šmit je nametnuo zakon koji inkriminiše one koji ne poštuju njegove, kao i odluke Ustavnog suda. 
Time želi da upotrebi domaće institucije za izazivanje krize. To će opet raditi nametanjem zakona. Oni koji budu prihvatili da sprovode takve zakone mogu da naprave poremećaj mira. Zato je Dodik najavio da će u Nemačkoj tužiti Šmita za lažno predstavljanje, ali i za narušavanje mira, a to je najveći zločin. Mi u RS sem pravnog poretka RS i BiH čuvamo i mir.
 
Posebnu nervozu na Zapadu izazvala je najava suspenzije ingerencije Suda i Tužilaštva BiH i agencije Sipa. 
Jedan šeik je u otporu zapadnjačkoj agresiji rekao da muslimani ne jedu svinjetinu, ali da ako treba da umru od gladi, možda i mogu da ih nateraju na to. Ako naše postojanje bude ugroženo, bićemo prinuđeni da donosimo zakone koji će imati pravni legalitet i koji će se primenjivati na teritoriji RS. A sasvim drugi zakoni će važiti u FBiH. Imaćemo praktično dve zemlje. To ne priželjkujem, već se nadam da će biti pameti u međunarodnim centrima, što uključuje i neophodnu katarzu u EU, koja ovde treba da zameni OHR. Treba da se imenuju domaće sudije i da se sprovode domaći zakoni, te da niko nikome ne koči razvoj.
 
Na osnovu čega tvrdite da se neće dozvoliti da Srbi u BiH budu svedeni na manjinu i podvrgnuti nasilju kao na KiM? 
Teroristički režim koji na KiM ugrožava Srbe često pominje Srpsku, što je za nas veliko priznanje. Kada tvrde da neće dozvoliti RS na KiM, to je potvrda da je Srpska toliko etablirana da joj se ni ćošak ne može odbiti. Niko sem naše skupštine neće donosi odluke u ime nas, niti će imenovati gradonačelnike u ime naših građana tako što će da raspisuje izbore i sa dva-tri odsto izlaznosi priznaje njihove rezultate. A mnogi u Sarajevu bi to voleli. U RS postoje dva veća naselja sa Bošnjacima, Kozarac i Janja, koja uživaju svu našu pažnju, prava i ljubav. Ipak, BiH iz devedesetih i danas nije ista. U Sarajevu nema Srba, svi gradovi su monoetnički u oba entiteta, uz izuzetke Drvara, Glamoča, Grahova i Petrovca u FBiH. Izmaštana multietnička priča je samo lažni građanski model za konačnu supremaciju Bošnjaka.

Bajden: Saudijska Arabija i Izrael daleko su od sporazuma o normalizaciji odnosa
Izrael i Saudijska Arabija su daleko od sporazuma o normalizaciji koji bi uključivao sporazum o odbrani i američki civilni nuklearni program, rekao je predsednik SAD Džozef Bajden u intervjuu za Si-En-En.
Američki zvaničnici su posredovali u pokušaju da postignu dogovor o normalizaciji odnosa između dve zemlje, podseća Rojters.
„Daleko smo odatle. Imamo o mnogo čemu da razgovaramo”, rekao je Bajden.
Izraelski ministar energetike Izrael Kac je prošlog meseca izrazio protivljenje ideji da Saudijska Arabija razvija civilni nuklearni program kao deo bilo kakvog uspostavljanja odnosa između dve zemlje posredstvom SAD.
Bajden je ukazao na odluku Saudijske Arabije, uoči njegove posete kraljevstvu prošlog leta, da otvori svoj vazdušni prostor za sve avio-prevoznike, otvarajući put za više preleta ka i iz Izraela, prenosi Tanjug.

Bajden otputovao na evropsku turneju, posetiće Britaniju, Litvaniju i Finsku
Predsednik SAD Džozef Bajden otputovao je danas na evropsku turneju tokom koje će posetiti Veliku Britaniju, Litvaniju i Finsku, javlja Rojters.
Bajden će večeras stići u London, a narednog dana će se sresti sa britanskim kraljem Čarlsom III, prvi put od kada je krunisan.
On će razgovarati i sa britanskim premijerom Rišijem Sunakom u Dauning stritu.
Sledeća poseta je samit NATO u Viljnusu, u Litvaniji.
Bajden će provesti dva dana u glavnom gradu Litvanije, koja je domaćin godišnjeg samita NATO.
On ćee učestvovati na sastancima sa liderima i održati govor na Univerzitetu u Viljnusu.
Konačna stanica je Helsinki, gde se očekuje da će Bajden u četvrtak proslaviti proširenje NATO sa Finskom kao najnovijom članicom alijanse.
Ova nordijska zemlja je u aprilu postala 31. članica NATO.
Bajdenov savetnik za nacionalnu bezbednost Džejk Saliven rekao je da će Bajdenovo putovanje „pokazati predsednikovo vođstvo na svetskoj sceni”, navodi AP, prenosi Tanjug.

Budi hrabra – reci NE nasilju
Od početka godine čak 22 žene ubijene su u porodičnom nasilju, a među njima se nalaze i dve devojčice. Podaci Centra za podršku ženama govore da je od 2010. godine u porodično-partnerskom odnosu ubijeno više od 330 žena, a statistika svedoči da se svaka treća žena ranije obraćala institucijama sistema za pomoć. Brojke takođe upozoravaju da je u prethodnoj deceniji trećina žena ubijena vatrenim oružjem, a taj trend nastavlja se i u ovoj godini, u kojoj je šest žena stradalo na ovaj način. Statistika koja svedoči da osam od deset žena strada od ruke muža, oca ili brata postaje još bolnija kada se iza nje pomole lica više od 400 dece koja su u poslednjih deset godina ostala bez majki i odrastaju s doživotnim žigom da im je otac ubica – neki od njih nastavili su život s bakama i dekama, drugi odrastaju u hraniteljskim porodicama, a neki mališani detinjstvo provode u domovima za decu bez roditeljskog staranja.
Is­tra­ži­va­nje po­ve­re­ni­ka za za­šti­tu rav­no­prav­no­sti i Pro­gra­ma Uje­di­nje­nih na­ci­ja za raz­voj u Sr­bi­ji (UNDP), ko­je je ura­đe­no na re­pre­zen­ta­tiv­nom uzor­ku od 1.004 že­ne pokazalo je da najveći broj že­na ko­je su po­sta­le žr­tve po­ro­dič­nog ili part­ner­skog na­si­lja ne pri­ja­vlju­je nasilnika iz stra­ha od nje­go­ve osve­te. Po­lo­vi­na njih pri­zna­je da su stid i sra­mo­ta zbog agre­si­je ko­jom su iz­lo­že­ne, kao i spo­zna­ja da ne­ma­ju gde da odu ako od­lu­če da iza­đu iz začaranog kru­ga na­si­lja glav­ni raz­log zbog ko­jeg ne pri­ja­vlju­ju na­si­lje in­sti­tu­ci­ja­ma si­ste­ma.
Studija re­a­li­zo­va­na u okvi­ru pro­jek­ta „In­te­gri­sa­ni od­go­vor na na­si­lje nad ženama i de­voj­či­ca­ma u Sr­bi­ji”, ko­je u part­ner­stvu s Vla­dom Sr­bi­je spro­vo­de agen­ci­je Ujedinjenih na­ci­ja u Sr­bi­ji, ta­ko­đe po­ka­zuje da že­ne naj­ve­će po­ve­re­nje ima­ju u Si­gur­ne žen­ske ku­će, a po­tom u zdrav­stvo, po­li­ci­ju i ver­ske in­sti­tu­ci­je, a naj­ma­nje ve­ru­ju jav­nom tužilaštvu i cen­tri­ma za so­ci­jal­ni rad. Naj­ve­ći broj že­na ko­ji je uče­stvo­vao u ovom is­tra­ži­va­nju na­veo je da su raz­u­me­va­nje i podrška oko­li­ne, od­no­sno po­ro­di­ce i pri­ja­te­lja, ključ­na stvar ko­ja bi ih mo­ti­vi­sa­la da prijave na­si­lje u po­ro­di­ci – ako bi po­sta­le žr­tve na­si­lja, čak 38 od­sto že­na pr­vo bi tražilo podršku od čla­no­va po­ro­di­ce, 28 pro­ce­na­ta njih oti­šlo bi u po­li­ci­ju, dok bi se prijateljima po­ve­ri­lo sve­ga de­vet pro­ce­na­ta že­na.
Iako je veća šansa da neko ko je ekonomski zavisan od nasilnika ostane u nasilnom odnosu, u Sigurnoj ženskoj kući nalaze se i žene koje su na veoma visokim socijalnim položajima i koje su izbačene iz sopstvenog doma, a nasilnik koji je trebalo da završi u zatvoru, pronašao je rupu u zakonu kroz koju se provukao uz pomoć umešnog advokata.
Iskustvo govori da je situacija kada žena reši da ostavi nasilnika po nju najrizičnija – ubistva se dešavaju kada žena konačno „prelomi” i saopšti partneru da ga napušta, a neka istraživanja govore da se femicid obično dešava unutar tri meseca od odlaska žene. Iako stručnjaci apeluju da se mora napraviti veoma detaljan plan zaštite žrtve, dešava se da neka karika u lancu zaštite žrtve, koga čine policija, tužilaštvo i sud, jednostavno ne proceni dobro bezbednosni rizik.
Kako bi se sprečila kategorizacija na „laka” i „teška” ubistva, udruženje „FemPlatz” zahteva od nadležnih da se krivično delo femicida uvede kao posebno krivično delo. Istraživanje koje je uradilo ovo udruženje pokazuje da je u skoro trećini slučajeva femicida sud dosudio kaznu od 10 do 15 godina. „FemPlatz” takođe traži od nadležnih uspostavljanje nezavisnog tela za praćenje femicida, čime će se obezbediti prikupljanje podataka o ubistvima žena koji će biti dostupni javnosti i ujedno unaprediti rad institucija i poboljšati sistem zaštite žena od nasilja.
Mada sta­ti­sti­ka upozorava da sva­ke go­di­ne iz­me­đu 20 i 30 že­na bi­va ubi­je­no u po­ro­dič­nom ili part­ner­skom na­si­lju, ve­li­ki broj njih je i spa­sen za­hva­lju­ju­ći ade­kvat­noj re­ak­ci­ji dr­ža­ve – podaci Ministarstva pravde govore da je to­kom 2022. go­di­ne pro­du­že­no vi­še od 20.000 hitnih me­ra za­šti­te žr­tve i iz­ra­đe­no 19.017 pla­no­va za­šti­te žr­tve, a od 2017, od­no­sno od po­čet­ka pri­me­ne Za­ko­na o spre­ča­va­nju po­ro­dič­nog na­si­lja, pa do po­čet­ka ove go­di­ne iz­re­če­ne su 103.864 hit­ne me­re. Vi­še od hi­lja­du pred­stav­ni­ka pra­vo­sud­nog si­ste­ma bi­lo je na obu­ci i spe­ci­ja­li­zo­va­noj edu­ka­ci­ji o pre­ven­ci­ji po­ro­dič­nog na­si­lja.

I Harvard strepi od veštačke inteligencije
Upotreba veštačke inteligencije jeste fascinantna, sigurno će biti velikih promena u obrazovanju i mi na Harvardu dosta razmišljamo na temu „ChatGPT”, jer ne možemo to da ignorišemo. Studenti definitivno koriste VI u programiranju, ali na američkim univerzitetima i posebno na Harvardu postoji kod časti i potpuno poverenje da student neće čak ni kada radi ispit kod kuće da prepisuje i vara. Dešavalo se da nekada nekog uhvatimo, ali većini studenata je čast da budu na Harvardu i niko neće rizikovati da tu šansu prokocka. To je i najveća razlika u odnosu na naš sistem: nije poenta u bubanju, već da se mladi ljudi zainteresuju da nauče da razmišljaju, da postignu nešto u životu. Ništa mi ne znači da zapamte formulu napamet, mogu da je nađu u knjizi, ja sam na svom kursu rekao studentima da mogu da koriste bilo koji onlajn izvor, kaže na početku razgovora za „Politiku” prof. dr Marko Lončar sa Fakulteta tehničkih i primenjenih nauka Univerziteta Harvard. 
 
Dr Lončaru je ove nedelje u SANU uručena nagrada Fondacije „Prof. dr Marko V. Jarić” za 2019. godinu, što ranije nije bilo moguće zbog pandemije kovida 19. Ova nagrada, koja se u medijima naziva i „Srpski Nobel za fiziku”, dodeljuje se već punih 25 godina za izuzetne rezultate. Prema odluci žirija dr Lončar ju je više nego zaslužio za doprinose u oblasti nanofotonike, primenjene fizike i integrisane optike.
Nismo mogli a da ne pitamo profesora da li zna da je u Beogradu ove godine primljen jedan brucoš na fizici i šta savetuje – kako popuniti klupe na fakultetima prirodnih nauka. Odgovor nas je malo iznenadio:
– Mi imamo sličan problem na Harvardu, jer se tu dolazi zbog prava i medicine i borimo se za studente koji bi da postanu inženjeri, i to inženjeri elektrotehnike. Zato sam moj kurs prilagodio da bude praktičan, da bude više laboratorijskih vežbi, da rade projekte. Moj savet srpskim kolegama jeste da se reformišu studije, da bude više prakse. Ne mora baš sve da se nauči, uvek mogu knjigu da otvore ako im zatreba neka formula.
Svoj put do Harvarda opisuje kao kombinaciju genetike, pameti, sreće i podrške porodice i profesora. Detinjstvo je proveo gledajući oca, inženjera elektrotehnike, koji je radio u vojsci, kako stalno nešto popravlja. Krenuo je tatinim stopama, ali je na kraju odabrao svoj put. Kaže da su presudan uticaj imali fantastični profesori matematike i fizike, prvo u Osnovnoj školi „Svetozar Miletić” u Zemunu, koju je završio kao đak generacije, a potom i u Matematičkoj gimnaziji na programerskom smeru u vreme kada su kompjuteri bili retkost i papreno koštali.
– Fizika me zanimala, ali sam upisao elektroniku na Elektrotehničkom fakultetu. Po završetku studija sam aplicirao za Ameriku jer kod nas gotovo ništa nisam mogao eksperimentalno da radim, neka istraživanja su vrlo skupa i tako sam stigao 1997. do Kal teka i profesora Ćuka. Ali stara ljubav zaborava nema i vratio sam se fizici – priča ovaj harvardski profesor.
Prvi šok je bio kada je shvatio koliko je neverovatno teorijski potkovan u odnosu na američke kolege, ali praksa je bila slaba tačka, zbog nedostatka opreme i materijala na fakultetima u Srbiji u to vreme pogotovu.
– Brzo se čovek navikne na bolje. Tu sam završilo i doktorat. Posle šest godina u Los Anđelesu preselio sam se u Boston, najevropski američki grad i krenuo na postdoktorske studije na Harvardu. U SAD nije uobičajeno da student koji „izuči zanat” na jednom univerzitetu tu i ostane, gledaju da dovode profesore koji donose nešto novo, ali eto ja sam ostao i danas imam svoju katedru i predajem osnove elektrotehnike – priča profesor i dodaje da je na postdoktorskim studijama trenutno jedan student iz naše zemlje. Koliko mu je poznato, na Harvardu je jedini profesor iz Srbije, ali ima kolegu iz naših krajeva na MIT.
Uglavnom su mi prijatelji roditelji moje dece, kaže i dodaje da se dosta njegovih prijatelja iz Matematičke gimnazije preselilo u Ameriku i nastanilo u istom predgrađu u kojem i on živi sa suprugom Evelin, koju je upoznao u Los Anđelesu. Danas su u istoj ulici kuće osam đaka Matematičke gimnazije, tako da se svi lepo druže, kao i njihova deca.
Ostati ili otići – pitamo ga na kraju. To je sve individualno, odgovara. – Ja sam uvek zamišljao da ću da se vratim negde u Evropu, ali u Americi su resursi za bavljenje naukom zaista veliki. Možda se vratim kad se penzionišem, ako se to ikada dogodi – kaže kroz osmeh.
Bilo je tu još mnogo toga da se kaže i pita, ali je profesor morao nazad u Boston, uz obećanje da će se brzo vratiti u Beograd. Čekalo ga je i predavanje našim studentima elektrotehnike, među kojima će možda pronaći nekog budućeg kolegu na Harvardu. U hodnicima SANU ostale su reči dr Aleksandra Bogojevića, direktora Instituta za fiziku, inače institucije koja je pokrovitelj ove nagrade: „Mi smo mala zemlja sa visokim procentom uspešnih ljudi u naučnoj dijaspori, nema osobe koja nije čula za Teslu ili Pupina. A dr Marko Lončar je još jedan dokaz da Srbiji dobro ide fizika”.
 
 
Antrfile
 
Impresivna biografija
Dr Lončar je posle Matematičke gimnazije završio Elektrotehnički fakultetu u Beogradu, a potom doktorirao na Kalifornijskom institutu za tehnologiju na temi lasera i talasovoda na bazi fotonskih kristala. Postdoktorske studije je završio na Harvardu, gde je postao docent, pa vanredni i redovni profesor, da bi 2012. bio unapređen u profesora sa katedrom. Danas je jedan od vodećih svetskih stručnjaka u nanofotonici i nanotehnologiji, a posebno su zapažena njegova dostignuća u nanofabrikaciji dijamanata. Dobitnik je brojnih nagrada, ima više od 20 patenata i autor je impresivnog broja radova koji se objavljuju u najuticajnijim naučnim časopisima.
 
Antrfile
 
Plavi dijamanti najpopularniji, roze najskuplji
 
Zašto od studenata neprekidno dobija nagrade za najinteresantnija predavanja, pokazao je okupljenima u SANU, gde je govorio o tome zašto su dijamanti najbolji prijatelji fizičara. Iako su u publici mahom bili akademici, on je pričao jednostavno, da svako može da razume, duhovito kombinujući slike, citate i primerke veštačkih dijamanata koje je iz Amerike doneo u koferčiću. Saznali smo od čega se sastoje dijamanti, zašto imaju boju, da su plavi najpopularniji, žuti najjeftiniji, a da su roze retki i zato i skupi. Uz uobičajenu priču o tome kako je dijamant najtvrđi mineral u prirodi koji se koristi za bušenje, sečenje i brušenje, mogli smo, recimo, koristeći samo toplotu svog tela da dijamantom sečemo led u čaši…

Milatović stigao u posetu Srbiji, dočekao ga Dačić
Predsednik Crne Gore Jakov Milatović stigao je danas u zvaničnu dvodnevnu posetu Srbiji, a na aerodromu „Nikola Tesla” u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
„Poželeo sam dobrodošlicu predsedniku Crne Gore Jakovu Milatoviću, koji će boraviti u dvodnevnoj zvaničnoj poseti Republici Srbiji! Radujem se ovom susretu koji će dodatno učvrstiti tradicionalno prijateljske odnose i saradnju naših zemalja”, naveo je Dačić na Instagramu, gde je objavio i fotografije sa Milatovićem.
U čast posete Milatovića, ambasada Crne Gore prirediće večeras svečani prijem u Crnogorskoj kući u Beogradu, navodi se u saopštenju službe za informisanje predsednika Crne Gore.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”.
Poseta Milatovića Srbiji dolazi nakon poseta Briselu i institucijama EU i NATO, a sa ciljem jačanja političkih i ekonomskih odnosa dve države i unapređenja regionalne saradnje, dodaje se u saopštenju predsednika Crne Gore, prenosi Tanjug.

Potraga za Stefanom Cvetkovićem iz Bele Crkve
Bela Crkva i njena okolina od četvrtka pre podne, kada se pronela vest da je nestao novinar iz ovog mesta Stefan Cvetković (48), bukvalno su „pod opsadom”. Pripadnici kriminalističke policije, Žandarmerije i ronioci intenzivno tragaju sa novinarom, kome se u sredu izgubio svaki trag. Potraga za njim počela je kada je policiji u sredu uveče prijavljeno da je Cvetkovićev sivi „polo”, registarskih oznaka VŠ 032 TP, pronađen u Beogradskoj ulici u Beloj Crkvi, sa otvorenim vozačevim vratima i upaljenim farovima. Meštani okupljeni u blizini automobila rekli su nam juče da se iz vozila čula i muzika.
Beogradska ulica, jedna od najprometnijih u Beloj Crkvi, juče je vrvela od policije, ali i znatiželjnika iz komšiluka, koji su pomno pratili sve što policija radi.
– Evo, ovo je četvrti pas kojeg izvode da nanjuši neki trag. Vode ih do vozila kojim je Cvetković upravljao, obilaze oko njega, šetaju ih do ulaza u zgradu. Automobil tu stoji od sinoć, kada je jedan komšija pozvao policiju jer mu je bilo čudno što su vrata kola otvorena i iz njih dopire muzika, a unutra nema nikoga – kaže nam jedan od stanara zgrade.
Tiho, gotovo nečujno, policajci koji su vodili pse međusobno komentarišu da „nema ničega”.
– Vrteo se oko kola, ali ni makac dalje – čujemo kako komentariše jedan od policajaca kretanje psa tragača.
Pripadnici MUP-a, vrlo ljubazni, ali škrti na informacijama o nestanku Cvetkovića, kažu da može da se prođe „do trake”, jer, objašnjavaju, „psi tragaju za dokazima”.

Vesić: Širenje lažne vesti o vodi dobro organizovana akcija
Zamenik gradonačelnika Beograda Goran Vesić izjavio je večeras da je širenje lažne vesti o ispravnosti vode bila očigledno dobro organizovana akcija čiji je cilj bio destabilizacija beogradske vlasti i čitavog društva i zahvalio MUP-u na brzoj reakciji.
„U ime Skupštine grada Beograda zahvaljujem se Ministarstvu unutrašnjih poslova na brzoj reakciji, jer su neki od onih koji su širili lažne vesti da je voda za piće u Beogradu neispravna već privedeni pravdi”, naveo je Vesić u izjavi i istakao da niko nema pravo da širi lažne vesti i uznemirava javnost posebno kada je u pitanju javno zdravlje.
„Ovo je bio još jedan način za maltretiranje građana Beograda, poput blokada saobraćaja koje su bile aktuelne pre nekoliko dana. Tada građani nisu mogli da stignu na svoja odredišta, dok danas mnoge majke nisu znale da li da vode decu u vrtić ili školu, što je potpuno razumljivo. Ovakvi postupci šire paniku među stanovništvom i moraju biti sankcionisani”, istakao je zamenik gradonačelnika.
Vesić je izrazio zahvalnost policiji zato što vodi računa o građanima i dodao da Beograđani i Beograđanke uvek mogu da računaju na svoju policiju.
Pripadnici Ministarstva unutrašnjih poslova su, po nalogu Višeg javnog tužilaštva ranije danas uhapsili F.J. (42) i B.C. (39) zbog postojanja osnova sumnje da su izvršili krivično delo izazivanje panike i nereda.
Kako je saopštio MUP, oni se sumnjiče da su na društvenim mrežama širili lažnu informaciju da „u naredna dva dana vodu u Beogradskom vodovodu ne treba koristiti za piće, jer se u vodu greškom prosuo metan, pun kancerogenih čestica” i na taj način izazvali uznemirenost i paniku među građanima.
(Tanjug)

Automobil naleteo na dečaka u Nišu
NIŠ – Dečak star pet godina danas je oko 14 sati povređen u centru Niša kada je na njega naleteo putnički automobil, prenose mediji.
Dečak se nalazio na trotoaru kada je do nesreće došlo, a očevidac kaže za „Alo” da je dete iznenada izletelo iz mase ljudi koji su čekali autobus, ali da automobil nije brzo išao, pa je vozač uspeo da ukoči.
„Imam utisak da je dečaka neko gurnuo sa trotoara. Sumnjivo je što su se roditelji deteta brzo stvorili na licu mesta, ali nisu hteli da priđu kolima Hitne pomoći gde su lekari zbrinjavali mališana. Ljudi su počeli da pričaju da je namerno gurnut ispred auta koji je polako išao, da bi naplatili štetu za povređivanje”, ispričao je očevidac.
Mediji prenose da je Hitna pomoć odvezla dečaka, kao i da se prema prvim lekarskim pregledima veruje da nije teško povređen.
Neki od ljudi koji su prisustvovali događaju kažu da su u povređenom dečaku prepoznali prosjaka koga roditelji na mesto nesreće dovode svakodnevno kako bi molio prolaznike za novac.
Policija je obavila uviđaj i u toku je utvrđivanje okolnosti pod kojima se udes dogodio. (Tanjug)

Oliveru Duliću ukinuta presuda, sudiće mu se ponovo
Apelacioni sud u Beogradu ukinuo je prvostepenu presudu kojom su u julu 2017. godine na zatvorske kazne bili osuđeni nekadašnji ministar ekologije Oliver Dulić, njegov zamenik Nebojša Janjić i direktor „Puteva Srbije” Zoran Drobnjak i naložio da im se suđenje ponovi pred Specijalnim sudom.
Ukinutom presudom Dulić je bio osuđen na tri i po godine zatvora, Janjić na tri godine, a Drobnjak na godinu zatvora povodom optužbi da su zloupotrebili službeni položaj prilikom izdavanja dozvola za rad preduzeću „Nuba invest” 2009. godine.
U obrazloženju odluke Apelacionog suda navodi se da se osnovano izjavljenim žalbama okrivljenih i njihovih branilaca dovodi u sumnju pravilnost zaključka prvostepenog suda da se u njihovim radnjama stiču elementi krivičnog dela zloupotreba službenog položaja.
„Takav zaključak za sada ne može prihvatiti kao pravilan, jer je izreka prvostepene presude nerazumljiva, dati razlozi su nejasni, dok o određenim odlučnim činjenicama – važnim za pravilnu odluku razlozi uopšte nisu dati, tako da je prvostepena presuda doneta uz bitnu povredu odredaba krivičnog postupka”, navodi se u presudi koja je danas objavljena na sajtu Apelacionog suda.
Taj sud je ukazao da je Specijalni sud bio dužan da tačno navede kojim od radnji su okrivljeni iskoristili svoj službeni položaj, „odnosno učinili ih ne zbog interesa službe, odnosno ostvarivanja ciljeva službe, već radi ostvarenja nekog sopstvenog interesa ili interesa trećeg lica”.
Prvostepeni sud je, takođe, bio dužan i da ukaže kojim radnjama individualno određenim za svakog od okrivljenih su prekoračili granice službenog ovlašćenja.
„Međutim, u izreci prvostepene presude suda navodi da su svi okrivljeni radnje za koje se terete učinili iskorišćavanjem i prekoračenjem granica službenog položaja i ovlašćenja, te se to ne može prihvatiti kao pravilno”, smatra žalbeni sud.
Takođe, prvostepeni sud utvrđuje da su okrivljeni izvršili krivično delo u produženom trajanju, ali nigde ne navodi ni vreme, ni mesto, ni način izvršenja pojedinačnih radnji koje ulaze u sastav produženog krivičnog dela, dodaje se u obrazloženju odluke.
Kada je u pitanju visina pribavljene imovinske koristi – u vidu izbegavanja plaćanja naknade državnim organima, javnim i javno komunalnim preduzećima za izdavanje ne samo uslova već i kod davanja saglasnosti, prvostepeni sud je bio limitiran optužnicom i to kako u pogledu vrste, tako i u pogledu visine koristi.
Međutim, kako navodi Apelacioni sud, u situaciji kada prvostepeni sud prihvata nalaz i mišljenje sudskog veštaka, ostalo je potpuno nejasno zašto se u presudi samo za investitora „Nuba Invest” posebno navodi da se radi o iznosu od 2.745.363,39 dinara, a zatim dalje navodi zbirno da su okrivljeni svojim radnjama investitorima „Nuba Invest”, „Telenor”, „SBB” – pribavili imovinsku korist u ukupnom iznosu od 8.092.444,82 dinara.
„U prihvaćenom nalazu veštaka tačno su opredeljeni pojedinačni iznosi pribavljene koristi u odnosu na svakog investitora”, ukazao je Apelacioni sud.
Ukazao je da zbog očiglednih nedostataka  razloga prvostepene presude, zatim povreda procesnih odredaba koje obavezuju sud na davanje valjane i celovite argumentacije za svoje zaključke, kao i pogrešno i nepotpuno utvrđenog činjeničnog stanja, prvostepena presuda je morala biti ukinuta.
Apelacioni sud je naložio Specijalnom sudu da na novom suđenju ponovo razmotri ovaj slučaj i da, kako je naveo, po savesnoj i brižljivoj oceni svih izvedenih dokaza i utvrđenih činjenica donese pravilnu, na zakonu zasnovanu i jasno obrazloženu odluku.
Dulić, Janjić i Drobnjak se terete da su od jula 2009. godine do jula 2012. godine iskorišćavanjem i prekoračenjem svojih službenih položaja u postupku odlučivanja povodom zahteva za izdavanje saobraćajno tehničkih uslova, lokacijskih dozvola, saglasnosti građevinskih dozvola investitoru „Nuba invest” d.o.o. sa sedištem u Beogradu omogućili izgradnju linijskog infrastrukturnog objekta – telekomunikacione mreže.
Dulić je prema optužnici dao usmeni nalog Janjiću da se izdaju lokacijske i građevinske dozvole za postavljanje optičkih kablova slovenačkom preduzeću Nuba invest, iako ono nije imalo neophodnu dokumentaciju u skladu sa Zakonom o planiranju i izgradnji i Zakonom o javnim putevima.
Janjić je, kako tvrdi tužilaštvo, prihvatio usmeni nalog Dulića, a Drobnjak je 18. septembra 2009. izdao sporne dozvole iako za to nisu bili ispunjeni neophodni uslovi.
Prema tvrdnjama Tužilaštva, izdavanjem zahtevanih dozvola omogućeno je „Nubi” da pristupi izgradnji optičke mreže kablova na državnim putevima kojima upravljaju „Putevi Srbije” i to na najvažnijim koridorima od Beograda do granice sa Hrvatskom, Mađarskom, Rumunijom, Bugarskom i Makedonijom.
Na taj način je, prema stavu tužilaštva, preduzeće „Nuba invest” steklo dominaciju nad javnim putevima i njihovom eksploatacijom, a izbeglo je i plaćanje određenih dažbina od preko dva miliona dinara.
Povlašćeni položaj je steklo u odnosu na druge zainteresovane investitore koji su se ministarstvu obraćali sa istim zahtevima. (Tanjug)

Zaplenjeno više od 15 kilograma marihuane
Pripadnici Ministarstva unutrašnjih poslova - Uprave kriminalističke policije su u koordinaciji sa policijskim upravama u Šapcu, Kragujevcu, Beogradu i Prijepolju uhapsili tri osobe i zaplenili više od 15 kilograma marihuane, čija se vrednost procenjuje na oko dva miliona dinara.
Uhapšeni su N. T. (39), I. R. (41) iz Beograda i M.I. (48) iz okoline Šapca, zbog postojanja osnova sumnje da su izvršili krivično delo neovlašćena proizvodnja i stavljanje u promet opojnih droga, dok se za još jednom osobom traga.
Policija je na teritoriji Kragujevca zaustavila putničko vozilo kojim je upravljao M.I. i u posebno napravljeno bunkeru pronašla 15 kilograma i 539 grama marihuane koja je bila upakovana u 32 paketa.
Postoje osnovi sumnje da su se članovi ove kriminalne grupe u dužem vremenskom periodu bavili prodajom marihuane u Srbiji, koju su krijumčarili sa područja AP Kosovo i Metohija.
Osumnjičeni će, uz krivičnu prijavu, biti privedeni Višem javnom tužilaštvu u Kragujevcu. (Tanjug)

Uhapšeni zbog posedovanja oružja i droge
Pripadnici policije u Beogradu uhapsili su M.L. (1997), J.B. (1999) i S.N. (1998) zbog postojanja osnova sumnje da su izvršili krivično delo nedozvoljena proizvodnja, držanje, nošenje i promet oružja i eksplozivnih materija kao i krivično delo neovlašćeno držanje opojnih droga, navodi se u saopštenju MUP-a.
Prilikom pretresa stana u Beogradu u kome M.L., J.B., i S.N. neprijavljeno borave pronađena su dva pištolja sa municijom, opojna droga marihuana i elektronska vagica sa tragovima opojnih droga.
Kod S.N. pronađen je pištolj sa municijom.
Osumnjičenima je određeno zadržavanje do 48 sati i oni će, uz krivičnu prijavu, biti privedeni Višem javnom tužilaštvu u Beogradu, ističe se u saopštenju.

MUP: Netačni navodi šta je nađeno pored vozila Cvetkovića
Ministarstvo unutrašnjih poslova saopštilo je večeras da nisu tačne informacije koje su se pojavile u pojedinim medijima da su pored automobila nestalog novinara Stefana Cvetkovića pronađeni krv i kutija.
U saopštenju se, takođe, ističe da pripadnici MUP-a nastavljaju intenzivnu potragu i rade na rasvetljavanju svih okolnosti ovog slučaja u koji je uključeno više različitih organizacionih jedinica MUP-a.
U saopštenju MUP-a se podseća da je u Belu Crkvu iz Beograda upućeno više desetina pripadnika Žandarmerije, zatim ronioci zbog pretrage jezera i kanala Dunav-Tisa-Dunav, kao i pripadnici kriminalističke policije.
Na lice mesta upućeno je i više vodiča službenih pasa Policijske brigade, a angažovana su i dva helikoptera Ministarstva unutrašnjih poslova.
MUP je ranije danas saopštio da je raspisana potraga za novinarom iz Bele Crkve Stefanom Cvetkovićem nakon što je pronađeno njegovo napušteno vozilo.
Kako je navedeno, policijskoj stanici Bela Crkva noćas je prijavljeno da se u Beogradskoj ulici u Beloj Crkvi nalazi parkirano putničko vozilo marke „polo” na kome su otvorena vozačeva vrata i upaljena svetla. (Tanjug)
Cvetković prijavljivao pretnje smrću i fizičke napade
Novinar Stefan Cvetković iz Bele Crkve, čiji je nestanak prijavljen u sredu uveče i za kojim policija još traga, prijavljivao je i ranije pretnje smrću, a 2008. godine je i fizički napadnut.
Kako je Beta pisala, Cvetkovića je 18. jula 2008. godine uveče, u Beloj Crkvi, pesnicom u glavu udario bivši policajac M. P, koga je nakon toga privela lokalna policija. On je, kako se navodi, prišao stolu za kojim je Cvetković u jednom restoranu večerao s devojkom, počeo da ga psuje i da mu preti, a potom ga je udario i pobegao sa lica mesta.
Cvetković je zadobio masnicu ispod oka, a napad je usledio, kako se ističe, nakon „više desetina pretnji” koje je mu je uputio M. P. Bivši policajac suspendovan je sa posla nakon što su TV TNT, a potom i RTV B92 emitovale snimak na kojem se vidi da on konzumira narkotike.
U maju iste godine Stefan Cvetković je izjavio Beti da ga je u selu Dupljaja, na manifestaciji Gulašijada, napalo desetak ljudi i da su mu zadali više udaraca.
Cvetković je ispričao da je grupa od desetak ljudi „u vidno alkoholisanom stanju” nasrnula na njega, jer je snimao Gulašijadu i incidente koje su oni pokušavali da izazovu. On je tada naveo da je ista grupa ljudi pre toga provocirala i psovala lidera Lige socijaldemokrata Vojvodine (LSV) Nenada Čanka, koji je takođe prisustvovao manifestaciji.
On je tada rekao da su meštani sprečili tu grupu da nasrne na Čanka, a da su se oni potom, kada su videli da je on snimio čitav incident, ustremili na njega. Prema njegovim rečima, prvo su flašom pogodili televizijsku kameru, a zatim su ga okružili i nekoliko puta ga udarili, ali su meštani sela sprečili eskalaciju incidenta.
Stefan Cvetković izjavio je u decembru 2015. da su mu nepoznati počinioci polupali automobil, nakon što su ga lokalni funkcioneri označili kao „legitimnu metu”, proglašavajući ga „stranim plaćenikom”.
Novinar iz Bele Crkve je tada ocenio da je to direktno pozivanje na „legitiman obračun sa stranim plaćenikom.
„Nisam spreman da ustuknem pred sistemski raširenom korupcijom i kriminalom koji urušava temelje našeg društva. Još uvek verujem u univerzalnu vrednost: da je moguće ubiti novinara, ali nije moguće ubiti istinu”, kazao je tada Cvetković.
„Kao drastičan primer navodim gostovanje na lokalnom radiju pomoćnika predsednika opštine Jovana Daje, koji je tom prilikom je izjavio da sam strani plaćenik i da me finansira Soros fondacija sa sedištem u Frankfurtu u Nemačkoj”, rekao je Cvetković agenciji Beta.
Cvetković je i 2015. godine prijavio veliki broj pretnji smrću njemu i njegovoj porodici.
Cvetković je tada rekao da su pretnje počele nakon što je premijeru Aleksandru Vučiću na konferenciji za novinare u Vladi Srbije 7. avgusta, postavio pitanje o istragama u vezi sa zloupotrebama u Fondu za kapitalne investicije Vojvodine.
„Istog popodneva dobio sam prvo anonimne 'prijateljske sugestije' da ne bi trebalo to da 'čačkam', da mogu da imam problema zbog toga. Kasnije počinju stalne pretnje putem interneta i telefonom. Prete mi klanjem, ubistvom, lomljenjem kičme, ubistvom deteta, odsecanjem jezika, lomljenjem prstiju”, kazao je Cvetković.
Prema njegovim rečima, pretnje su eskalirale nakon što su 13. avgusta uhapšene četiri osobe koje su osumnjičene za zloupotrebe u Fondu za kapitalna ulaganja Vojvodine.
Cvetković je dodao da mu pretnje najčešće stižu sa telefonskih brojeva iz Novog Sada ili iz inostranstva, kao i sa više profila sa društvene mreže Fejsbuk.
Prema podacima iz baze NUNS-a o napadima na novinare, 15. decembra 2016. Cvetković je, u ranim jutarnjim satima kada je krenuo na put, na vozilu video napisanu poruku „mrtav”. On je sumnjao da preteća poruka može da ima veze sa njegovim izveštavanjem o kriminalnom skladištenju i spaljivanju opasnog otpada u Beloj Crkvi.
Cvetković je 30. januara 2016. prijavio NUNS-u da mu je pretio i polomio mobilni telefon tadašnji zamenik predsednika opštine Bela Crkva Marjan Aleksić.
Prema izjavama očevidaca, incident se dogodio u restoranu Dunavski cvet u mestu Stara Palanka, dvadesetak kilometara od Bele Crkve. Prema njihovim navodima, Aleksić je prišao stolu za kojim je Cvetković sedeo sa kolegama novinarima iz Produkcione grupe „Mreža” iz Beograda, i verbalno mu pretio, a kada je primetio da je Cvetković uključio telefon da bi snimio pretnje, Aleksić mu je polupao displej na uređaju.
Novinar iz Bele Crkve je 2017. godine prvostepeno je osuđen na dve godine i tri meseca zatvora po tri privatne krivične prijave koje su protiv njega podneli funkcioneri Srpske napredne stranke (SNS).
Cvetković je osuđen i na novčanu kaznu od 2,15 miliona dinara, navodi se u presudama u koje je tada agencija Beta imala uvid. Presude je doneo Osnovni sud u Vršcu, a u sva tri slučaja sudila je sudija Cveta Kajević Grubišić.
Krivične prijave protiv Cvetkovića podneli su koordinator SNS-a za južni Banat Branko Malović, predsednik opštine Alibunar Predrag Belić, kao i funkcioner SNS-a Dejan Simeunović.
Krivične prijave podnete su zbog uvrede i zbog neovlašćenog objavljivanja i prikazivanja tuđeg spisa, portreta i snimka. (Beta)
Žandarmerija, ronioci i pripadnici UKP-a u potrazi za Cvetkovićem
Ministarstvo unutrašnjih poslova Republike Srbije odmah po saznanju da je nestao novinar Stefan Cvetković uključilo je više različitih organizacionih jedinica u potragu i pretragu šireg terena gde je pronađeno vozilo koje je on koristio, saopštava MUP.
U Belu Crkvu je iz Beograda upućeno više desetina pripadnika Žandarmerije, zatim ronioci zbog pretrage jezera i kanala Dunav-Tisa-Dunav, kao i pripadnici kriminalističke policije.
Na lice mesta upućeno je i više vodiča službenih pasa Policijske brigade, a angažovana su i dva helikoptera Ministarstva unutrašnjih poslova koji nadleću teren u okolini Bele Crkve.
NUNS i NDNV zahtevaju najintenzivniju policijsku potragu za nestalim novinarom 
Policija mora da preduzme najintenzivniju potragu za nestalim novinarom Stefanom Cvetkovićem iz Bele Crkve, zatražili su danas Nezavisno udruženje novinara Srbije (NUNS) i Nezavisno društvo novinara Vojvodine (NDNV).NUNS i NDNV smatraju da nestanak Cvetkovića mora najozbiljnije da zabrine ne samo policiju Bele Crkve već i Ministarstvo unutrašnjih poslova Srbije, jer se novinar proteklih godina više puta žalio da mu prete iz političko-kriminogenih krugova. (Beta)
Dezir zabrinut zbog nestanka srpskog novinara
BEČ – Predstavnik OEBS-a za slobodu medija Arlem Dezir izrazio je danas zabrinutost zbog nestanka novinara iz Bele Crkve, Stefana Cvetkovića, i pozvao srpske vlasti da ulože maksimalne napore kako bi ga pronašle, saopštio je OEBS.
Dezir je, istovremeno, pozdravio činjenicu da je policija rasporedila značajne resurse i da predsednik Srbije Aleksandar Vučić pomno prati slučaj, navodi se u saopštenju.
Predstavnik OEBS-a za slobodu medija je napomenuo da su zabrinutost povodom nestanka srpskog novinara izrazila i udruženja novinara u Srbiji.(Tanjug)

Srpsko oružje u Parizu
Od našeg specijalnog izveštača
​Pariz – Srbija ima čime da se ponosi u Parizu. Na najvećoj ovogodišnjoj svetskoj izložbi naoružanja kopnene vojske „Eurosatori 2018”, koja se već tradicionalno održava od 11. do 15. juna u predgrađu Pariza, vojna industrija Srbije prikazala je skoro sve ono što će našoj državi do kraja ove godine doneti oko 900 miliona dolara prihoda, što će bitno uticati na to da naš vojni budžet bude oko milijardu evra, kako je nedavno i nagovestio predsednik Aleksandar Vučić.
Kompanija „Jugoimport – SDPR”, kao integrator naše vojne industrije, ima, uz domaćine Francuze i ostalih 1.755 izlagača iz celog sveta, i najveći pojedinačni štand na izložbi. Na prostoru od oko 1.000 kvadratnih metara dominiraju raketni sistem „šumadija”, samohodna haubica „nora B-52” od 155 mm, najnovija samohodna haubica „aleksandar”, takođe kalibra 155 mm, borbeno oklopno vozilo pešadije „lazar 3”, bespilotni borbeni helikopter „stršljen”, borbeni robot „miloš”, razne vrste vođenih i nevođenih raketa, streljačko naoružanje, makete borbenih čamaca za policiju, obalnu stražu i specijalne jedinice. Sve je to trebalo i dopremiti do Pariza. Nešto je išlo avionom, dok su samohodne haubice i raketni sistem „šumadija” prebačeni iz luke Bar do luke Lavr, pa onda specijalnim niskopodnim tegljačima sa „labudicama” do Hale 6. Desetak ljudi iz kompanije „Jugoimport – SDPR” radilo je desetak dana i noći kako bi sva sredstva bila na vreme postavljena tako da budu atrakcija za sve posetioce „Evrosatorija 2018”. A iznad svih tih eksponata je veliki pano sa natpisom „Jugoimport – SDPR”, Srbija, koji je i najveći pano u Hali 6. Pored nas su Izraelci sa svojim naoružanim i izviđačkim dronovima i agentima Mosada koji sve to čuvaju, tako da je to i „najborbeniji” deo te hale.

Za jedan dan ispaljene rakete vredne 320.000 evra
U poslednjih mesec i po na teritoriji Srbije iskorišćene su ukupno 7.942 protivgradne rakete, a samo u sredu u atmosferu su ispaljene 1.164 rakete, podaci su Republičkog hidrometeorološkog zavoda.
Najviše raketa, čak 231, ispaljeno je iz radarskog centra „Bukulja”, u blizini Aranđelovca, dok je 167 raketa iskorišćeno na teritoriji Užica. Nažalost, one nisu uspele u potpunosti da razbiju oblake, pa je u Užicu sa neba padao led veličine lešnika, u Priboju kao kliker, dok je u Topoli dostizao veličinu teniske loptice.
Zoran Babić, rukovodilac Centra za odbranu od grada RHMZ-a, podseća da se efikasnost protivgradne zaštite iznosi između 50 i 60 odsto.
– Naravno da su rakete koje su korišćene ispravne, ali teško je pobediti prirodu. U dve trećine situacija uspevamo da smanjimo zrna grada do veličine koja ne može da prouzrokuju štetu. Međutim, u trećini situacija naši napori ne mogu da urode plodom. To se desilo u sredu, videli smo koliko je priroda moćna – reči su Zorana Babića.
On je dodao da je u poslednjih 10 godina, od kraja aprila do sredine juna, korišćeno dvostruko manje raketa, najčešće oko 3.500. Ove godine smo imali 38 dana sa mogućim dejstvom grada, a taj broj je prethodnih godina bio tri puta manji.

Čuvanje školarca na raspustu košta koliko i skromno letovanje
Letnji raspust od danas unosi razonodu u živote najmlađih osnovaca, ali donosi i brige zaposlenim roditeljima kojima u naredna dva i po meseca nisu na raspolaganju babe i dede da im pomognu u čuvanju đaka nedovoljno stasalih da se brinu o sebi. Za vođenje računa o samo jednom detetu u privatnom produženom boravku u Beogradu mame i tate u naredna dva i po meseca moraće da izdvoje onoliko novca koliko je porodici potrebno za jedno skromno letovanje na moru. Međutim, čak i ako imaju novca, u većem delu Srbije ovu, ne baš jeftinu, uslugu ne mogu da dobiju, jer privatni produženi boravci, sem u prestonici, postoje još uglavnom u Novom Sadu, gde su jeftiniji za oko 60 evra mesečno.
Druga varijanta je angažovanje dadilje, za koju je potrebno bar 50 evra više nego za produženi boravak, i to ukoliko im se posreći da pronađu neku koja želi da prihvati posao koji traje samo tokom leta. Treću mogućnost – da ostave dete na čuvanje u igraonici – trebalo bi da razmatraju samo u slučaju krajnje nužde, jer je, bar što se Beograda tiče, ova opcija duplo skuplja od produženog boravka, a u cenu nisu uključeni obroci za mališane.

Srpska jedina štiti Ustav BiH i Dejton
Od našeg stalnog dopisnika 
Banjaluka – Republika Srpska nije izvor problema, već mesto na kom se donose odluke koje pozivaju na domaći dogovor i pronalazak rešenja. U Banjaluci nisu izglasani akti o secesiji, već akti koji omogućavaju relaksaciju i koji pozivaju na dijalog i dogovor. Kao što se desilo na nedavnoj sednici dve entitetske vlade, što mi vidimo kao model odnosa za budućnost, rekao je Nenad Stevandić, predsednik Narodne skupštine Republike Srpske. On je u razgovoru za „Politiku” istakao da je već posle tri dana nakon zajedničke sednice vlada Republike Srpske i Federacije BiH došao „doprinos” saradnji naroda i entiteta i od strane Kancelarije visokog predstavnika (OHR).
„Oni su svoje sporne odluke doneli svega tri dana posle sednice na kojoj su započeti domaći dogovori. To sve objašnjava. Ne dozvoljavaju da se sami dogovorimo. Ne odgovara im da se priča o investicijama, o povratku mladih, zapošljavanju i rastu BDP-a”, rekao je on. Govoreći o podeli državne imovine, podsetio je da su jedine granice koje su nacrtane posle Drugog svetskog rata one koje su podelile entitete u BiH. „Te granice su plod međunarodnog ugovora. Šta one dele ako već nisu međudržavne granice? Pa dele imovinu entiteta! Stoga pokušaj osporavanja imovine Republike Srpske u stvari predstavlja svesno izazivanje krize i sukoba.”
 
Utisak je da BiH ulazi u ozbiljnu krizu. Skupština je usvojila dva zakona i njima odbacila odluke visokog predstavnika i Ustavnog suda BiH. Oba zakona suspendovao je Kristijan Šmit. Šta je Srpsku opredelilo na ove korake? 
Nesporno je da je visoki predstavnik generator sukoba i nesporazuma u BiH. To proističe iz činjenice da on nema legalno imenovanje. Po relevantnim rezolucijama SB UN, BiH je bez visokog predstavnika. Jake zemlje, koje ne zavise mnogo od SB UN, progurale su da Šmit sedne u kancelariju visokog predstavnika bez obzira na to što nema legalitet. Zato imamo stvaranje cikličnih krugova krize. Takođe, Ustavni sud BiH je jedina institucija koja ne počiva na dejtonskim principima – konsenzusu dva entiteta i tri naroda. Tamo dominiraju tri stranca, koji zajedno s dva Bošnjaka preglasavaju Srbe i Hrvate. To je izvor svih problema. Sve što je i ranije radila Narodna skupština RS bila je reakcija na odluke koje donose ove institucije. Neverovatno je da Bošnjaci ne žele da imaju još jednog Bošnjaka u Ustavnom sudu, već nastoje da tamo ostane Nemac ili Albanac. To je za nas znak da se sa BiH upravlja spolja, a za druge nada da će strane sudije, kao u ratu strani avioni, doneti prednost Bošnjacima.
 
Odluke Skupštine RS nailaze na ozbiljnu ljutnju na Zapadu. 
Mi moramo ostati jedinstveni i uporni, ne sme biti pukotina među Srbima. Moramo sačuvati odlične odnose sa Srbijom i svoju neutralnost. Imamo otvorene sve komunikacijske kanale, čak i sa zemljama koje nas stalno kritikuju. Mi ćemo nastaviti da nudimo rešenja, koja će uvek biti zasnovana na dejtonskim principima, a to znači da nijedna odluka ne sme da bude doneta preglasavanjem, bez saglasnosti dva naroda i dva entiteta. A upravo su to radili visoki predstavnik i Ustavni sud BiH. Mi to razumemo kao nastojanje da se ovde provociraju krize i sukobi. Na to reagujemo pametno i nećemo dozvoliti da budemo okrivljeni za ono što je neko drugi smislio.
 
Da li je nametanje model po kom dugoročno može disati BiH? 
Ne, naprotiv, to je potpuno glupo, jer u BiH je već ispod 1,5 miliona Bošnjaka, oko milion Srba i manje od pola miliona Hrvata. Niko nikog tu ne može da nadjača i ugrozi. Mogu samo da se stvaraju nepotrebne krize. Razumem frustraciju Bošnjaka zbog percepcije da samo oni nemaju svoju državu. Zato postoji neki prikriveni cilj da se preko geopolitičke osovine – koju ovde drže Amerikanci i Britanci, posredstvom OHR-a i stranih sudija – isposluje neka supremacija Bošnjaka. Ali to ne može i neće ići preko leđa druga dva naroda i može samo silom da se desi. To ne žele ni Hrvati, koji su u zadnje vreme bili zavisni od Srba, i čiju smo poziciju štitili samo zato da ne bismo mi došli na red, a ne zato što smo u ljubavi s onima koji često pokazuju proustaške stavove. Srpska nije osnovana voljom tih sila koji sada rade protiv nje, ali je od njih prihvaćena kao neminovnost. Ipak se nadležnosti Srpske stalno tope i ako se to nastavi biće kao da je nismo ni stvorili i zato je reakcija RS tako odlučna.
 
Dakle, sem brige za državnu imovinu, korake Srpske uslovila je akumulacija nezadovoljstva. Ipak stižu upozorenja. 
Sva briga kojom Dodika žele da predstave kao figuru koja krši Dejtonski sporazum i ustavni poredak velika je laž. Dodik ima poseban stil, ali on je samo alibi da se dovrši posao obesmišljavanja i obezvlašćivanja RS. Manji deo opozicije to ne razume. Pa još daju podsticaj alibiju međunarodnog faktora. Dodik ima veliki politički kapacitet i vuče najveći broj konaca. Ali to je stvar koja pripada političkom spektru. U pravnom spektru ni Dodik ni RS nikada nisu doneli odluke o disoluciji. Nijedna institucija RS nije donela odluku o otcepljenju. Naše odluke treba pažljivo čitati. Mi u njima tražimo da se izaberu sudije Ustavnog suda BiH, jer je tako predviđeno. Ali volje za to nema kod Bošnjaka koji te sudije mogu da koriste za atak na RS. I zato smo tu gde jesmo. Što se imovine RS tiče, kada smo 2012. potpisivali ugovor s nemačkom kompanijom u vezi s izgradnjom energetskih objekata – isti ovaj kakav sad imamo sa Srbijom, jer su Nemci odustali – tada Ustavni sud nije problematizovao imovinu. Nije smeo protiv stranaca, niti su federalni partneri vikali da ne možemo bez njihove saglasnosti. U pozadini je srbofobija, a ne zajednički razvoj.
 
Dakle, odgovornost za krizu smeštate pre svega u Sarajevo i kod međunarodnih predstavnika. 
Pogledajte, na 9. januar su ranije dolazili svi. Sve do momenta kada su stranci odlučili da izazovu krizu. Nakon što su Dan RS proglasili neustavnim, počinje kriza, a mi počinjemo još žešće da ga slavimo. Svetosavska nagrada je takođe problematizovana od Bošnjaka, ali je Ustavni sud odlučio da ona nije uvredljiva. Taj sud je ušao u formu da deli srpske svece. Da procenjuje koji svetac vređa interese bošnjačkog naroda. Pa ih valjda Sveti Sava ne vređa, jer je Srbin, a Sveti Stefan, ipak, vređa. Oni su se upustili i u meritum verskog, društvenog, običajnog i potpuno polupali lončiće.
 
Da li RS nastupa jedinstveno u aktuelnoj krizi? 
Kao osnivač SDS-a i iz kog sam izašao u vreme čudne nacionalne politike u najvećoj stranci opozicije, mogu samo da skinem kapu za poslednje stavove i da kažem da se ta partija ponaša državotvorno. Nadam se da će tako i ostati. Trenutno, SDS je stranka opozicije koja razume razliku između vlasti i države.
Setite se, targetiranje Karadžića nekada je bilo isto kao aktuelno prokazivanje Dodika. Karadžića su najpre oterali u šumu, pa u zatvor, a prethodno su mu garantovali da neće biti procesuiran. Pravili su hajku kako bi od njega napravili kriminalca, lažući da je iz Prijedorske banke odneo tri miliona maraka. Želeli su stvoriti nezadovoljstvo naroda prema njemu, što nije uspelo. Ne verujem ni da će uspeti aktuelni pokušaji po istom principu. Nismo mi društvo koje drugačije živi i radi ili ima drugačije demokratske principe od nemačkog, francuskog ili švajcarskog modela. U vreme evropske cenzure u vezi s ratom u Ukrajini možemo čak reći da smo pet puta slobodniji. U Banjaluci možete da kritikujete i hvalite Putina ili Zelenskog, a u Berlinu i Parizu to ne smete. Udar na RS, sem napada na naše vrednosti, jeste udar i na demokratsko društvo.
 
Neki u poslednjim dešavanjima u RS pronalaze baš uticaj dešavanja u Ukrajini. 
Sukob u Ukrajini ima veze sa situacijom u celom svetu. Pa ima refleksije i na Balkan. Mi u tom ratu ne učestvujemo. Nepoštovanje međunarodnih ugovora je uvek generator koji dovodi do ratova. Nepoštovanje Kumanovskog sporazuma i Rezolucije 1244 izaziva krizu na KiM, jer Srbi nisu dobili svoje bezbednosne snage da ih štite. Minski sporazumi nisu poštovani dok je trajala tortura nad stanovništvom Donbasa. Ako se setimo kako se pred Drugi svetski rat raspalo Veće naroda i kako se danas ljuljaju UN, možemo da povučemo mnoge paralele. Ali mi nigde ne treba da srljamo. BiH treba da se liši ambicije za priključivanje u bilo kakve vojne asocijacije. Ali EU je odlučila da pritisne BiH da se mora opredeliti. Na svu sreću bez mišljenja Srba to se ne može desiti. Blokirali smo pristupanje NATO-u i uvođenje sankcija Rusiji. Srpska može da se ponosi kako tretira ukrajinsku manjinu, koja je ovde najbrojnija. U Prnjavoru živi nekoliko hiljada Ukrajinaca, koji imaju svoje crkve i mi želimo da niko u Srpskoj nema ikakvih problema. To je za nas čast.
 
Verujete li u neka saznanja da se razmatra smena Dodika? 
Mi smo OHR još ranije potpuno pobedili, argumentima i dokazima. Dokazali smo da su svi visoki predstavnici imenovani rezolucijama SB UN. Prezentovaćemo dokumente koji su potpisani između parafa i potpisa Dejtonskog sporazuma, sa takozvane Konferencije za implementaciju mira u Londonu – koja je ustanovila Savet za sprovođenje mira (PIK) i pozvala zvaničnim dokumentima SB UN da potvrdi prvog visokog predstavnika. Dakle, čak i kada bi Šmit smenio Dodika, mi to ne bismo objavili, jer nema legalitet. Ako nema legalitet imenovanja i njegove odluke su nelegalne. Pa kako onda da njegove odluke objavljujemo u „Službenom glasniku RS”? Ovog trenutka, Srpska je ta koja čuva pravni poredak u BiH. Sve akcije iz RS zasnovane su na pravu i to svi dobro znaju. Zato su prešli na drugu strategiju – zloupotrebu Ustavnog suda.
 
Šmit je nametnuo zakon koji inkriminiše one koji ne poštuju njegove, kao i odluke Ustavnog suda. 
Time želi da upotrebi domaće institucije za izazivanje krize. To će opet raditi nametanjem zakona. Oni koji budu prihvatili da sprovode takve zakone mogu da naprave poremećaj mira. Zato je Dodik najavio da će u Nemačkoj tužiti Šmita za lažno predstavljanje, ali i za narušavanje mira, a to je najveći zločin. Mi u RS sem pravnog poretka RS i BiH čuvamo i mir.
 
Posebnu nervozu na Zapadu izazvala je najava suspenzije ingerencije Suda i Tužilaštva BiH i agencije Sipa. 
Jedan šeik je u otporu zapadnjačkoj agresiji rekao da muslimani ne jedu svinjetinu, ali da ako treba da umru od gladi, možda i mogu da ih nateraju na to. Ako naše postojanje bude ugroženo, bićemo prinuđeni da donosimo zakone koji će imati pravni legalitet i koji će se primenjivati na teritoriji RS. A sasvim drugi zakoni će važiti u FBiH. Imaćemo praktično dve zemlje. To ne priželjkujem, već se nadam da će biti pameti u međunarodnim centrima, što uključuje i neophodnu katarzu u EU, koja ovde treba da zameni OHR. Treba da se imenuju domaće sudije i da se sprovode domaći zakoni, te da niko nikome ne koči razvoj.
 
Na osnovu čega tvrdite da se neće dozvoliti da Srbi u BiH budu svedeni na manjinu i podvrgnuti nasilju kao na KiM? 
Teroristički režim koji na KiM ugrožava Srbe često pominje Srpsku, što je za nas veliko priznanje. Kada tvrde da neće dozvoliti RS na KiM, to je potvrda da je Srpska toliko etablirana da joj se ni ćošak ne može odbiti. Niko sem naše skupštine neće donosi odluke u ime nas, niti će imenovati gradonačelnike u ime naših građana tako što će da raspisuje izbore i sa dva-tri odsto izlaznosi priznaje njihove rezultate. A mnogi u Sarajevu bi to voleli. U RS postoje dva veća naselja sa Bošnjacima, Kozarac i Janja, koja uživaju svu našu pažnju, prava i ljubav. Ipak, BiH iz devedesetih i danas nije ista. U Sarajevu nema Srba, svi gradovi su monoetnički u oba entiteta, uz izuzetke Drvara, Glamoča, Grahova i Petrovca u FBiH. Izmaštana multietnička priča je samo lažni građanski model za konačnu supremaciju Bošnjaka.

Bajden: Saudijska Arabija i Izrael daleko su od sporazuma o normalizaciji odnosa
Izrael i Saudijska Arabija su daleko od sporazuma o normalizaciji koji bi uključivao sporazum o odbrani i američki civilni nuklearni program, rekao je predsednik SAD Džozef Bajden u intervjuu za Si-En-En.
Američki zvaničnici su posredovali u pokušaju da postignu dogovor o normalizaciji odnosa između dve zemlje, podseća Rojters.
„Daleko smo odatle. Imamo o mnogo čemu da razgovaramo”, rekao je Bajden.
Izraelski ministar energetike Izrael Kac je prošlog meseca izrazio protivljenje ideji da Saudijska Arabija razvija civilni nuklearni program kao deo bilo kakvog uspostavljanja odnosa između dve zemlje posredstvom SAD.
Bajden je ukazao na odluku Saudijske Arabije, uoči njegove posete kraljevstvu prošlog leta, da otvori svoj vazdušni prostor za sve avio-prevoznike, otvarajući put za više preleta ka i iz Izraela, prenosi Tanjug.

Bajden otputovao na evropsku turneju, posetiće Britaniju, Litvaniju i Finsku
Predsednik SAD Džozef Bajden otputovao je danas na evropsku turneju tokom koje će posetiti Veliku Britaniju, Litvaniju i Finsku, javlja Rojters.
Bajden će večeras stići u London, a narednog dana će se sresti sa britanskim kraljem Čarlsom III, prvi put od kada je krunisan.
On će razgovarati i sa britanskim premijerom Rišijem Sunakom u Dauning stritu.
Sledeća poseta je samit NATO u Viljnusu, u Litvaniji.
Bajden će provesti dva dana u glavnom gradu Litvanije, koja je domaćin godišnjeg samita NATO.
On ćee učestvovati na sastancima sa liderima i održati govor na Univerzitetu u Viljnusu.
Konačna stanica je Helsinki, gde se očekuje da će Bajden u četvrtak proslaviti proširenje NATO sa Finskom kao najnovijom članicom alijanse.
Ova nordijska zemlja je u aprilu postala 31. članica NATO.
Bajdenov savetnik za nacionalnu bezbednost Džejk Saliven rekao je da će Bajdenovo putovanje „pokazati predsednikovo vođstvo na svetskoj sceni”, navodi AP, prenosi Tanjug.

Budi hrabra – reci NE nasilju
Od početka godine čak 22 žene ubijene su u porodičnom nasilju, a među njima se nalaze i dve devojčice. Podaci Centra za podršku ženama govore da je od 2010. godine u porodično-partnerskom odnosu ubijeno više od 330 žena, a statistika svedoči da se svaka treća žena ranije obraćala institucijama sistema za pomoć. Brojke takođe upozoravaju da je u prethodnoj deceniji trećina žena ubijena vatrenim oružjem, a taj trend nastavlja se i u ovoj godini, u kojoj je šest žena stradalo na ovaj način. Statistika koja svedoči da osam od deset žena strada od ruke muža, oca ili brata postaje još bolnija kada se iza nje pomole lica više od 400 dece koja su u poslednjih deset godina ostala bez majki i odrastaju s doživotnim žigom da im je otac ubica – neki od njih nastavili su život s bakama i dekama, drugi odrastaju u hraniteljskim porodicama, a neki mališani detinjstvo provode u domovima za decu bez roditeljskog staranja.
Is­tra­ži­va­nje po­ve­re­ni­ka za za­šti­tu rav­no­prav­no­sti i Pro­gra­ma Uje­di­nje­nih na­ci­ja za raz­voj u Sr­bi­ji (UNDP), ko­je je ura­đe­no na re­pre­zen­ta­tiv­nom uzor­ku od 1.004 že­ne pokazalo je da najveći broj že­na ko­je su po­sta­le žr­tve po­ro­dič­nog ili part­ner­skog na­si­lja ne pri­ja­vlju­je nasilnika iz stra­ha od nje­go­ve osve­te. Po­lo­vi­na njih pri­zna­je da su stid i sra­mo­ta zbog agre­si­je ko­jom su iz­lo­že­ne, kao i spo­zna­ja da ne­ma­ju gde da odu ako od­lu­če da iza­đu iz začaranog kru­ga na­si­lja glav­ni raz­log zbog ko­jeg ne pri­ja­vlju­ju na­si­lje in­sti­tu­ci­ja­ma si­ste­ma.
Studija re­a­li­zo­va­na u okvi­ru pro­jek­ta „In­te­gri­sa­ni od­go­vor na na­si­lje nad ženama i de­voj­či­ca­ma u Sr­bi­ji”, ko­je u part­ner­stvu s Vla­dom Sr­bi­je spro­vo­de agen­ci­je Ujedinjenih na­ci­ja u Sr­bi­ji, ta­ko­đe po­ka­zuje da že­ne naj­ve­će po­ve­re­nje ima­ju u Si­gur­ne žen­ske ku­će, a po­tom u zdrav­stvo, po­li­ci­ju i ver­ske in­sti­tu­ci­je, a naj­ma­nje ve­ru­ju jav­nom tužilaštvu i cen­tri­ma za so­ci­jal­ni rad. Naj­ve­ći broj že­na ko­ji je uče­stvo­vao u ovom is­tra­ži­va­nju na­veo je da su raz­u­me­va­nje i podrška oko­li­ne, od­no­sno po­ro­di­ce i pri­ja­te­lja, ključ­na stvar ko­ja bi ih mo­ti­vi­sa­la da prijave na­si­lje u po­ro­di­ci – ako bi po­sta­le žr­tve na­si­lja, čak 38 od­sto že­na pr­vo bi tražilo podršku od čla­no­va po­ro­di­ce, 28 pro­ce­na­ta njih oti­šlo bi u po­li­ci­ju, dok bi se prijateljima po­ve­ri­lo sve­ga de­vet pro­ce­na­ta že­na.
Iako je veća šansa da neko ko je ekonomski zavisan od nasilnika ostane u nasilnom odnosu, u Sigurnoj ženskoj kući nalaze se i žene koje su na veoma visokim socijalnim položajima i koje su izbačene iz sopstvenog doma, a nasilnik koji je trebalo da završi u zatvoru, pronašao je rupu u zakonu kroz koju se provukao uz pomoć umešnog advokata.
Iskustvo govori da je situacija kada žena reši da ostavi nasilnika po nju najrizičnija – ubistva se dešavaju kada žena konačno „prelomi” i saopšti partneru da ga napušta, a neka istraživanja govore da se femicid obično dešava unutar tri meseca od odlaska žene. Iako stručnjaci apeluju da se mora napraviti veoma detaljan plan zaštite žrtve, dešava se da neka karika u lancu zaštite žrtve, koga čine policija, tužilaštvo i sud, jednostavno ne proceni dobro bezbednosni rizik.
Kako bi se sprečila kategorizacija na „laka” i „teška” ubistva, udruženje „FemPlatz” zahteva od nadležnih da se krivično delo femicida uvede kao posebno krivično delo. Istraživanje koje je uradilo ovo udruženje pokazuje da je u skoro trećini slučajeva femicida sud dosudio kaznu od 10 do 15 godina. „FemPlatz” takođe traži od nadležnih uspostavljanje nezavisnog tela za praćenje femicida, čime će se obezbediti prikupljanje podataka o ubistvima žena koji će biti dostupni javnosti i ujedno unaprediti rad institucija i poboljšati sistem zaštite žena od nasilja.
Mada sta­ti­sti­ka upozorava da sva­ke go­di­ne iz­me­đu 20 i 30 že­na bi­va ubi­je­no u po­ro­dič­nom ili part­ner­skom na­si­lju, ve­li­ki broj njih je i spa­sen za­hva­lju­ju­ći ade­kvat­noj re­ak­ci­ji dr­ža­ve – podaci Ministarstva pravde govore da je to­kom 2022. go­di­ne pro­du­že­no vi­še od 20.000 hitnih me­ra za­šti­te žr­tve i iz­ra­đe­no 19.017 pla­no­va za­šti­te žr­tve, a od 2017, od­no­sno od po­čet­ka pri­me­ne Za­ko­na o spre­ča­va­nju po­ro­dič­nog na­si­lja, pa do po­čet­ka ove go­di­ne iz­re­če­ne su 103.864 hit­ne me­re. Vi­še od hi­lja­du pred­stav­ni­ka pra­vo­sud­nog si­ste­ma bi­lo je na obu­ci i spe­ci­ja­li­zo­va­noj edu­ka­ci­ji o pre­ven­ci­ji po­ro­dič­nog na­si­lja.

I Harvard strepi od veštačke inteligencije
Upotreba veštačke inteligencije jeste fascinantna, sigurno će biti velikih promena u obrazovanju i mi na Harvardu dosta razmišljamo na temu „ChatGPT”, jer ne možemo to da ignorišemo. Studenti definitivno koriste VI u programiranju, ali na američkim univerzitetima i posebno na Harvardu postoji kod časti i potpuno poverenje da student neće čak ni kada radi ispit kod kuće da prepisuje i vara. Dešavalo se da nekada nekog uhvatimo, ali većini studenata je čast da budu na Harvardu i niko neće rizikovati da tu šansu prokocka. To je i najveća razlika u odnosu na naš sistem: nije poenta u bubanju, već da se mladi ljudi zainteresuju da nauče da razmišljaju, da postignu nešto u životu. Ništa mi ne znači da zapamte formulu napamet, mogu da je nađu u knjizi, ja sam na svom kursu rekao studentima da mogu da koriste bilo koji onlajn izvor, kaže na početku razgovora za „Politiku” prof. dr Marko Lončar sa Fakulteta tehničkih i primenjenih nauka Univerziteta Harvard. 
 
Dr Lončaru je ove nedelje u SANU uručena nagrada Fondacije „Prof. dr Marko V. Jarić” za 2019. godinu, što ranije nije bilo moguće zbog pandemije kovida 19. Ova nagrada, koja se u medijima naziva i „Srpski Nobel za fiziku”, dodeljuje se već punih 25 godina za izuzetne rezultate. Prema odluci žirija dr Lončar ju je više nego zaslužio za doprinose u oblasti nanofotonike, primenjene fizike i integrisane optike.
Nismo mogli a da ne pitamo profesora da li zna da je u Beogradu ove godine primljen jedan brucoš na fizici i šta savetuje – kako popuniti klupe na fakultetima prirodnih nauka. Odgovor nas je malo iznenadio:
– Mi imamo sličan problem na Harvardu, jer se tu dolazi zbog prava i medicine i borimo se za studente koji bi da postanu inženjeri, i to inženjeri elektrotehnike. Zato sam moj kurs prilagodio da bude praktičan, da bude više laboratorijskih vežbi, da rade projekte. Moj savet srpskim kolegama jeste da se reformišu studije, da bude više prakse. Ne mora baš sve da se nauči, uvek mogu knjigu da otvore ako im zatreba neka formula.
Svoj put do Harvarda opisuje kao kombinaciju genetike, pameti, sreće i podrške porodice i profesora. Detinjstvo je proveo gledajući oca, inženjera elektrotehnike, koji je radio u vojsci, kako stalno nešto popravlja. Krenuo je tatinim stopama, ali je na kraju odabrao svoj put. Kaže da su presudan uticaj imali fantastični profesori matematike i fizike, prvo u Osnovnoj školi „Svetozar Miletić” u Zemunu, koju je završio kao đak generacije, a potom i u Matematičkoj gimnaziji na programerskom smeru u vreme kada su kompjuteri bili retkost i papreno koštali.
– Fizika me zanimala, ali sam upisao elektroniku na Elektrotehničkom fakultetu. Po završetku studija sam aplicirao za Ameriku jer kod nas gotovo ništa nisam mogao eksperimentalno da radim, neka istraživanja su vrlo skupa i tako sam stigao 1997. do Kal teka i profesora Ćuka. Ali stara ljubav zaborava nema i vratio sam se fizici – priča ovaj harvardski profesor.
Prvi šok je bio kada je shvatio koliko je neverovatno teorijski potkovan u odnosu na američke kolege, ali praksa je bila slaba tačka, zbog nedostatka opreme i materijala na fakultetima u Srbiji u to vreme pogotovu.
– Brzo se čovek navikne na bolje. Tu sam završilo i doktorat. Posle šest godina u Los Anđelesu preselio sam se u Boston, najevropski američki grad i krenuo na postdoktorske studije na Harvardu. U SAD nije uobičajeno da student koji „izuči zanat” na jednom univerzitetu tu i ostane, gledaju da dovode profesore koji donose nešto novo, ali eto ja sam ostao i danas imam svoju katedru i predajem osnove elektrotehnike – priča profesor i dodaje da je na postdoktorskim studijama trenutno jedan student iz naše zemlje. Koliko mu je poznato, na Harvardu je jedini profesor iz Srbije, ali ima kolegu iz naših krajeva na MIT.
Uglavnom su mi prijatelji roditelji moje dece, kaže i dodaje da se dosta njegovih prijatelja iz Matematičke gimnazije preselilo u Ameriku i nastanilo u istom predgrađu u kojem i on živi sa suprugom Evelin, koju je upoznao u Los Anđelesu. Danas su u istoj ulici kuće osam đaka Matematičke gimnazije, tako da se svi lepo druže, kao i njihova deca.
Ostati ili otići – pitamo ga na kraju. To je sve individualno, odgovara. – Ja sam uvek zamišljao da ću da se vratim negde u Evropu, ali u Americi su resursi za bavljenje naukom zaista veliki. Možda se vratim kad se penzionišem, ako se to ikada dogodi – kaže kroz osmeh.
Bilo je tu još mnogo toga da se kaže i pita, ali je profesor morao nazad u Boston, uz obećanje da će se brzo vratiti u Beograd. Čekalo ga je i predavanje našim studentima elektrotehnike, među kojima će možda pronaći nekog budućeg kolegu na Harvardu. U hodnicima SANU ostale su reči dr Aleksandra Bogojevića, direktora Instituta za fiziku, inače institucije koja je pokrovitelj ove nagrade: „Mi smo mala zemlja sa visokim procentom uspešnih ljudi u naučnoj dijaspori, nema osobe koja nije čula za Teslu ili Pupina. A dr Marko Lončar je još jedan dokaz da Srbiji dobro ide fizika”.
 
 
Antrfile
 
Impresivna biografija
Dr Lončar je posle Matematičke gimnazije završio Elektrotehnički fakultetu u Beogradu, a potom doktorirao na Kalifornijskom institutu za tehnologiju na temi lasera i talasovoda na bazi fotonskih kristala. Postdoktorske studije je završio na Harvardu, gde je postao docent, pa vanredni i redovni profesor, da bi 2012. bio unapređen u profesora sa katedrom. Danas je jedan od vodećih svetskih stručnjaka u nanofotonici i nanotehnologiji, a posebno su zapažena njegova dostignuća u nanofabrikaciji dijamanata. Dobitnik je brojnih nagrada, ima više od 20 patenata i autor je impresivnog broja radova koji se objavljuju u najuticajnijim naučnim časopisima.
 
Antrfile
 
Plavi dijamanti najpopularniji, roze najskuplji
 
Zašto od studenata neprekidno dobija nagrade za najinteresantnija predavanja, pokazao je okupljenima u SANU, gde je govorio o tome zašto su dijamanti najbolji prijatelji fizičara. Iako su u publici mahom bili akademici, on je pričao jednostavno, da svako može da razume, duhovito kombinujući slike, citate i primerke veštačkih dijamanata koje je iz Amerike doneo u koferčiću. Saznali smo od čega se sastoje dijamanti, zašto imaju boju, da su plavi najpopularniji, žuti najjeftiniji, a da su roze retki i zato i skupi. Uz uobičajenu priču o tome kako je dijamant najtvrđi mineral u prirodi koji se koristi za bušenje, sečenje i brušenje, mogli smo, recimo, koristeći samo toplotu svog tela da dijamantom sečemo led u čaši…

Milatović stigao u posetu Srbiji, dočekao ga Dačić
Predsednik Crne Gore Jakov Milatović stigao je danas u zvaničnu dvodnevnu posetu Srbiji, a na aerodromu „Nikola Tesla” u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
„Poželeo sam dobrodošlicu predsedniku Crne Gore Jakovu Milatoviću, koji će boraviti u dvodnevnoj zvaničnoj poseti Republici Srbiji! Radujem se ovom susretu koji će dodatno učvrstiti tradicionalno prijateljske odnose i saradnju naših zemalja”, naveo je Dačić na Instagramu, gde je objavio i fotografije sa Milatovićem.
U čast posete Milatovića, ambasada Crne Gore prirediće večeras svečani prijem u Crnogorskoj kući u Beogradu, navodi se u saopštenju službe za informisanje predsednika Crne Gore.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”.
Poseta Milatovića Srbiji dolazi nakon poseta Briselu i institucijama EU i NATO, a sa ciljem jačanja političkih i ekonomskih odnosa dve države i unapređenja regionalne saradnje, dodaje se u saopštenju predsednika Crne Gore, prenosi Tanjug.

Pančevo dočekalo NIS-ov „karavan” društvene odgovornosti
NIS-ov karavan društvene odgovornosti „Zajednici zajedno” nastavlja put kroz gradove i opštine u Srbiji, a ovoga puta zaustavio se u Pančevu gde je obeležena decenija uspešne saradnje kompanije i lokalne zajednice tokom koje je realizovano 132 projekta koji su značajno doprineli kulturnom, socijalnom i ekološkom boljitku Pančeva i okoline.
Višegodišnje partnerstvo NIS-a i opštine Pančevo krunisano je svečanim događajem u Narodnom muzeju u Pančevu čiju je rekonstrukciju, u cilju promocije i održavanja kulturnog nasleđa, podržala kompanija NIS u okviru svog programa društvene odgovornosti „Zajednici zajedno”.  Svečanosti su prisustvovali gradonačelnik Grada Pančevo, Saša Pavlov, prvi zamenik Generalnog direktora kompanije NIS, Andrej Tučnin, predstavnici NIS-a, kao i mnogobrojni nosioci projekata realizovanih tokom desetogodišnje saradnje.

Kompanija NIS je prepoznala značaj unapređenja kvaliteta života podrškom različitim projektima koji doprinose razvoju lokalne zajednice u kojoj kompanija posluje.  Tako  je u okviru programa „Zajednici zajedno”, NIS u Pančevu podržao 132 projekta dok je kroz ovaj program i ostale NIS-ove programe društvene odgovornosti do sada u Grad Pančevo uloženo skoro 152 miliona dinara.  Među mnogobrojnim projektima iz oblasti sporta, kulture, zaštite životne sredine, nauke i socijalne zaštite kompanija je između ostalog pomogla modernizaciju Kulturnog centra u Pančevu, podržala podizanje funkcionalnosti zgrade Doma omladine u Pančevu, a  značajna sredstva su uložena u opremanje i osavremenjivanje školske laboratorije pančevačke Tehničke škole „23. Maj”  koja je u saradnji sa NIS-om od ove godine kreirala i novi obrazovni profil - Tehničar za preradu nafte i gasa.
Gradonačelnik Pančeva, Saša Pavlov,  istakao je da je NIS perjanica razvoja Grada Pančeva  i izrazio  zadovoljstvo saradnjom NIS-a i lokalne samouprave:

Saša Pavlov
„Želeo bih da se zahvalim kompaniji NIS i ljudima koji rade u Rafineriji nafte Pančevo kao sastavnom delu NIS-a na izuzetnoj saradnji kako  u privrednom sementu, tako i na polju društveno-odgovornog poslovanja  koji ne razvijamo samo kroz program kompanije „Zajednici zajedno” već i kroz druge projekte društvene odgovornosti NIS-a. Uveren sam da neke manifestacije koje odlikuju Grad Pančevo najverovatnije ne bi bile organizovane na tako visokom nivou da nije bilo podrške koju je pružio NIS kroz program „Zajednici zajedno”.  Reč je o projektima iz svih oblasti društvenog života grada  - obrazovanja, kulture, nauke, sporta, ekologije što je posebno značajno za našu zajednicu.  Uveravam Vas da kompanija NIS ima pouzdanog partnera u lokalnoj samoupravi i siguran sam da će i u narednim godinama saradnja NIS-a i Grada Pančeva biti još  jača, na korist svih naših sugrađana”, istakao je Pavlov.
Prvi zamenik Generalnog direktora NIS-a, Andrej Tučnin, ovim povodom je izjavio: „NIS i Grad Pančevo sarađuju već celu deceniju u okviru programa društveno-odgovornog poslovanja „Zajednici zajedno”,  a u proteklih deset godina zajedno sa Gradom Pančevo realizovali smo 132 društveno-odgovorna projekta vođeni zajedničkim ciljem – da unapredimo kvalitet života tamo gde živimo i radimo. Uveravam Vas da će NIS nastaviti da doprinosi razvoju i unapređenju lokalne zajednice  na dobrobit svih građana Grada Pančeva i okoline.„

Dodatna informacija:
Razvoj partnerskih i prijateljskih odnosa sa lokalnim samoupravama, kao i unapređenje uslova života i rada  građana i institucija u lokalnoj zajednici predstavlja temeljnu praksu koju kompanija NIS razvija od 2009. godine, a u protekloj deceniji  NIS je u unapređenje kvaliteta života u 11 gradova i opština širom Srbije uložio više od milijardu dinara i realizovao preko 900 projekata.  Od ove godine, programu „Zajednici zajedno” priključuje se i Grad Požarevac, kao 12. lokalna zajednica, čime NIS potvrđuje svoju posvećenost unapređenju kvaliteta života u lokalnim zajednicima u kojima kompanija posluje.

Dačić: Srbija zagovornik unapređenja prava osoba sa invaliditetom
Ministar spoljnih poslova Ivica Dačić otvorio je skup povodom obeležavanja 10 godina od stupanja na snagu Konvencije UN o pravima osoba sa invaliditetom i poručio da je Srbija snažan zagovornik poštovanja i unapređenja prava osoba sa invaliditetom.
Dačić je kazao da je cilj Konvencije da se unapredi, zaštiti i osigura puno i jednako uživanje svih ljudskih prava i osnovnih sloboda osobama sa invaliditetom.
Kako je naveo osnovna načela Konvencije su poštovanje urođenog dostojanstva osoba sa invaliditetom i njihove individualne samostalnosti, uključujući slobodu vlastitog izbora i nezavisnost, zabrana diskriminacije, kao i puno i efikasno učešće i uključivanje u društvo.
„Takođe, uvažavanje razlika i prihvatanje osoba sa invaliditetom kao dela ljudske raznolikosti i čovečanstva; jednake mogućnosti; dostupnost; ravnopravnost žena i muškaraca; uvažavanje razvojnih sposobnosti dece sa invaliditetom kao i poštovanje prava dece sa invaliditetom na očuvanje svog identiteta”, dodao je Dačić.
Naveo je da je desetogodišnjica stupanja na snagu Konvencije UN-a o pravima osoba sa invaliditetom prilika da se podsetimo važnih činjenica u vezi sa ovim značajnim međunarodnim pravnim instrumentom, te da se reafirmiše posvećenost Srbije i zalaganje za promovisanje principa i obaveza iz Konvencije i njihovu doslednu primenu u praksi.
Prema njegovim rečima, današnji dijalog je prilika da se članovi diplomatskog kora u Srbiji bliže upoznaju sa ulogom Komiteta UN-a za prava osoba sa invaliditetom na planu promovisanja i zagovaranja univerzalne zaštite prava te ranjive kategorije stanovništva.
„Postizanje socijalne kohezije je jedan od ciljeva svake unutrašnje politike, a razmena ideja i dobrih praksi je važan element u formulisanju i primeni politika koje doprinose zadovoljavanju interesa svih društvenih kategorija, odnosno, eliminisanju svih oblika diskriminacije”, kazao je Dačić.
Podsetio je da je Generalna skupština UN jednoglasno usvojila Konvenciju o pravima osoba sa invaliditetom 13. decembra 2006. godine, te da je ona stupila na snagu 3. maja 2008. godine.
Kako je naveo, konvenciju je do sada ratifikovalo 177 država članica UN, a Srbija je potpisala Konvenciju o pravima osoba sa invaliditetom i Opcioni protokol 17. decembra 2007. godine, koje je ratifikovala 31. jula 2009. godine.
„Naša saradnja sa sistemom Ujedinjenih nacija u oblasti zaštite prava osoba sa invaliditetom svestrano je realizovana upravo u našem odnosu sa Komitetom za prava osoba sa invaliditetom”, kazao je Dačić.
Ministar za rad, zapošljavanje, boračka i socijalna pitanja Zoran Đorđević kazao je da osoba sa invaliditetom u Srbiji ima oko 700.000, što je oko osam odsto od ukupnog stanovništva.
Istakao je da je zaštita osoba sa invaliditetom jedan od najosetljivijih, najspecifičnijih elemenata društveno razvijene ekonomske i socijalne politike.
„Naš zadatak je da afirmišemo razvoj imovinske zaštite u okvirima moderne i ruralne socijalne politike, a imajući u vidu da osobe sa invaliditetom imaju specifične potrebe”, kazao je Đorđević.
Naveo je da bi sistemska rešenja trebala da omoguće svakoj grupaciji osoba sa invaliditetom da realizuju svoje osnovne potrebe, ali i posebne potrebe i interese, te da imaju jednake mogućnosti kao i osobe bez invaliditeta.
„Naglasak stavljamo na garantovanje ravnopravnosti osobama sa invaliditetom, suzbijanje diskriminacije i potpunu inkluziju i integraciju u društvo”, kazao je Đorđević i dodao da Srbija pitanje osoba sa invaliditetom posmatra kao jedno od najvećeg značaja.
Kazao je da je u toku realizacija projekata koje je Ministarstvo koje predvodi preuzelo sa svešću da bez uklanjanja fizičkih barijera osobe sa invaliditetom se ne mogu u potpunosti integrisati u društvo i biti ravnopravni sa svim drugim građanima.
U tom smislu, Đorđević je kazao da je u okviru projekta „Beograd bez barijera”, koji je započeo 2015. godine, u Beogradu izgrađeno više od 250 rampi kojima je osobama sa invaliditetom olakšano kretanje, te da će u narednom periodu raditi na tome da, kako kaže, Beograd bude grad bez granica kada su u pitanju te osobe.
Dodao je da postoji i projekat u okviru kojeg će osobe sa invaliditetom moći da se uz pomoć mobilne aplikacije upoznaju sa svim pogodnostima koje imaju u određenom trenutku, na određenoj lokaciji, te da će taj jedinstveni pilot projekat u svetu, početi da funkcioniše u julu.
„Pozivam danas civilni sektor i udruženja osoba sa invaliditetom da budu još aktivniji, konkretniji u projektima koji imaju za cilj njihovo unapređenje i to da bude na održiv način. Naš zajednički zadatak je da uklonimo sve prepreke koje nam onemogućavaju, ne samo participaciju osoba sa invaliditetom u svim društvenim zbivanjima, već i njihov pun doprinos zajednici”, kazao je Đorđević. (Tanjug)

Vršnjačko i nasilje u porodici je put nesreće i propasti
Reis ulema Islamske zajednice Srbije Sead Nasufović upozorio je danas u bajramskoj poslanici da u regionu nije prošao nijedan dan bez vršnjačkog nasilja i nasilja u porodici, što je, kako je ocenio, „put nesreće i propasti”.
On je u poslanici naveo da „silom uništavamo najpreče i najbliže, svog druga sa kojim delimo najlepše dane života – školske dane, svog bračnog druga sa kojim delimo život i sudbinu, i svoju decu koja su plod naših srca”.
„Osvedočili smo da je stanje sreće moguće ostvariti samo u društvu, nikako u samoći. Zašto onda uništavamo svojim jezicima i svojim rukama svoju sreću? Ramazan nas je naučio da vredimo onoliko koliko sreće želimo drugome i da kao ljudi ne vredimo onoliko koliko nesreće želimo drugome”, rekao je Nasufović u beogradskoj Bajrakli džamiji.
On je kazao da je rijaset Islamske zajednice Srbije u saradnji sa prijateljima, podelio nekoliko hiljada iftara, večernjih obroka, i životnih namirnica ugroženim porodicama.
„Bajram je prava prilika da iskažemo sve ono što je dobro i svu sreću koju nosimo u sebi, te da nesebično i uz iskren osmeh delimo na svakom mestu sa svim ljudima, da obnovimo stara prijateljstva, da izađemo iz samoće gradeći mostove zajedništva, da trajno želimo drugome ono što želimo sebi”, rekao je Nasufović.
Ramazanski bajram obeležava kraj posta, i slede dani veselja – dani Bajrama. Prvi dan Ramazanskog bajrama počinje jutarnjom molitvom pod nazivom Bajram namaz koja će u džamijama širom Srbije početi u 4.30. Organizuju se i javne svečanosti, ljudi razmenjuju poklone i posete. Ramazanski bajram uvek pada 1. ševala (deseti mesec muslimanskog kalendara) i traje tri dana, a vernici ga smatraju „praznikom položenog ispita”. Svi muslimanski verski praznici računaju se po mesečevoj, a ne po sunčevoj godini. (Beta)

Brnabić: KC dobio jednu od najmodernijih laboratorija u svetu
Klinički centar Srbije dobio je novu Centralnu laboratoriju u okviru centra za medicinsku biohemiju, koji je posetila premijerka Ana Brnabić i poručila da je Srbija dobila jednu od pet najmodernijih laboratorija u svetu.
Premijerka je istakla da vlada nikad više nije ulagala u zdravstvene ustanove, ali da onda kada se to radi sa partnerima kao što je američka kompanija „Abot” koja je uložila u novi centar i laboratoriju, to ide mnogo bolje i brže.
Poručila je i da vlada ima viziju za reformu zdravstvenog sistema koja je jedna od najzahtevnijih, a na koju se čekalo više od 30 godina.
„Radimo na tri osnovna pravca menjanja zdravstvenog sistema, što je važno i za građane i za sve zaposlene. Najpre, to je izgradnja nove i rekonstruisanje postojeće infrastrukture koja je zastarela, poboljšanja uslova rada u zdravstvenom sistemu i uslova za lečenje građana koji su danas drugačiji, kao i povećanje plata i zapošljavanje novog i dodatnog kadra”.
Brnabić je ukazala da su, i pored zabrane zapošljavanja u javnom sektoru, zapošljavane medicinske sestre i doktori, kao i da je smanjena administracija.
Pohvalila je inicijativu Ministarstva zdravlja zahvaljujući kojoj je 100 najboljih diplomaca medicinskih fakulteta u Srbiji dobilo specijalizaciju i posao, poručivši da se ta vizija dobro implementirala u praksi.
„Kada se sledeći put vidimo, da započnemo i rekonstrukciju celog Kliničkog centra”, poručila je premijerka.
Novu laboratoriju pri KC posetio je i ministar zdravlja Zlatibor Lončar, koji je posebno zahvalio kompaniji američkoj „Abot”, koja je uložila milion i po evra u njenu opremu.
On je objasnio da postoje samo četiri laboratorije na takvom nivou, i to u Nemačkoj, Engleskoj, Belgiji i Izraelu.
„Laboratorija će značiti Kliničkom centru i građanima Srbije, pomoći će da zaposleni rade u uslovima koji su dovedeni do savršenstva”, poručio je Lončar.
Ono što je, prema njegovim rečima, posebno važno jeste što sve manje laboratorije pri drugim ustanovama neće više morati da postoje.
„Imaćete ovu, centralnu laboratoriju koja će raditi 24 časa i opsluživaće ceo KC”, objasnio je ministar.
„Ovo je nova dimenzija laboratorije, a svi znamo koliko je važno da se analize krvi urade na vreme”, dodao je Lončar.
V.d. direktora KC Milika Ašanin poručio je da je ta ustanova dobila referentnu laboratoriju „kakve nema od Baltika pa do Izraela”.
Ukazao je na mogućnosti nove laboratorije, a posebno mogućnost da se obradi 1.500 epruveta u jednom satu, a time uradi 5.000 analiza.
Laboratorija koja je radila 30 godina, rekao je Ašanin, bila je dotrajala, posebno njena oprema.
Klinički centar je, zajedno sa premijerkom i ministrom, posetio i ambasador SAD u Beogradu Kajl Skot, a Brnabić mu je zahvalila na pokazanom prijateljstvu. (Tanjug)

Postavljanje znakova ograničenja brzine do 130 kilometara do nedelje
Ministarka građevinarstva, saobraćaja i infrastrukture Zorana Mihajlović izjavila je danas da će Koridor 10 biti gotov do jeseni, a da do kraja godine očekuje da protok vozila tim Koridorom bude 52 miliona.
Ona je gostujući na RTS-u kazala i da su table sa dozvoljenom brzinom od 130 kilometara na čas zamenjene na jednom delu Koridora 10 i da vozači vode računa, kao i da će do nedelje biti zamenjene sve table.
„Do nedelje će biti zamenjene sve table, ali apel vozačima je da vode računa i da se pridržavaju svih znakova”, rekla je Mihajlović. Prema njenim rečima, veću brzinu na auto-putu omogućava kvalitetno urađen Koridor 10.
„To je kvalitetan i održavan auto-put na kojem imamo sve i zato možemo da pričamo o dodatnoj brzini od 130 kilometara na čas”, rekla je Mihajlović. Ona je dodala i da se do kraja godine očekuje protok 52 miliona vozila Koridorom 10. (Tanjug)

Zašto se Srbija talasa
Bezbednosna situacija u Srbiji je zabrinjavajuća, sa tendencijom usložnjavanja, slažu se u ovoj oceni sagovornici „Politike” profesor dr Milan Mijalkovski i general u penziji Momir Stojanović. Komentarišući stanje u zemlji, a imajući u vidu zbivanja na Kosovu i Metohiji i oko njih, kao i sve češće proteste građana, širenje lažnih vesti, ali i jučerašnji nestanak novinara iz Bele Crkve, ova dvojica stručnjaka za bezbednost, međutim, razilaze se u viđenju glavnih pokretača događaja koji su ustalasali Srbiju, očigledno utičući na stabilnost u njoj. Mijalkovski smatra da se sve što se dešava u Srbiji može posmatrati kroz neki unutrašnji razlog, ali da to obavezno treba dovesti u kontekst sa interesima spoljnog faktora. Stojanović ocenjuje da je toliko nagomilanih problema poslednjih godina da unutrašnji bezbednosni izazovi, rizici i pretnje dominiraju u odnosu na spoljne.
Situaciju danas u Srbiji i regionu treba posmatrati kao sistem spojenih sudova, naglašava Mijalkovski i ukazuje na oštru sukobljenost u ovom regionu geopolitičkih interesa najmoćnijih sila sveta, SAD, Rusije i Kine, Turske kao regionalne sile, ali i transnacionalnog faktora koji mnogi zanemaruju – islamista. Svemu treba dodati i, prema njegovim rečima, očigledno agresivni nastup zapada, pre svega Evropske unije, u pogledu KiM. Nekadašnji dekan Fakulteta bezbednosti ističe, na osnovu iskustva i dugogodišnjeg praćenja situacije, da Srbiju „istražuju” obaveštajne službe šezdesetak zemalja.
„Imajući u vidu da to čine skoro tri decenije, to znači da su one stvorile takve pozicije, takvu agenturu od uticaja u Srbiji, koja je spremna, osposobljena i školovana da izvodi raznovrsna subverzivna dejstva, počev od grupa za pritisak, lansiranja kojekakvih lažnih vesti, uznemiravanja javnosti... Njihove mogućnosti su respektabilne i stalno se osnažuju raznim aktivnostima, pre svega tajnim, ali i javnim”, navodi Mijalkovski.

Brnabić: EU treba da pritisne Prištinu da primeni Briselski sporazum
Premijerka Srbije Ana Brnabić izjavila je danas da je ogromna prepreka pregovorima Beograda i Prištine činjenica da Kosovo nije učinilo ništa na primeni Briselskog sporazuma, ali i veliki broj napada na Srbe na Kosovu u poslednjih nekoliko meseci.
Brnabić je posle sastanka s ambasadorima svih članica EU rekla da ne vidi nikakav pritisak na Prištinu da promeni odnos prema Srbima niti da primeni Briselski sporazum i formira Zajednicu srpskih opština.
Ona je rekla da Evropska unija nije samo posrednik već i garant Briselskog sporazuma kao i da Srbija ima pravo da očekuje od Brisela da izvrši pritisak na Prištinu.
„Žao mi je što se na formiranje Zajednice srpskih opština čekalo pet godina... što je pritisak bio samo na Srbiji kada je kičma sporazuma bilo formiranje Zajednice srpskih opština”, rekla je Brnabić.
Ona je pozvala pored EU, i SAD i sve zemlje koje su priznale nezavisnost Kosova da izvrše pritisak na Prištinu da primeni Briselski sporazum. (Beta)

Dačić: Srbija zagovornik unapređenja prava osoba sa invaliditetom
Ministar spoljnih poslova Srbije Ivica Dačić izjavio je danas u Beogradu da je Srbija snažan zagovornik poštovanja i unapređenja prava osoba sa invaliditetom i pouzdan partner međunarodne zajednice u procesu saradnje.
Otvarajući skup povodom obeležavanja 10 godina od stupanja na snagu Konvencije UN o pravima osoba sa invaliditetom, on je podsetio da je „Srbija tradicionalni kosponzor rezolucija Saveta za ljudska prava i Generalne skupštine UN o pravima osoba sa invaliditetom, o kojima preovlađuje konsenzus međunarodne zajednice, što je potvrda zajedničke odgovornosti i razumevanja koje države širom sveta pridaju tretiranju ovog pitanja i primer uzorne saradnje u UN”.
„Naša saradnja sa sistemom UN u oblasti zaštite prava osoba sa invaliditetom svestrano je realizovana upravo u našem odnosu s Komitetom za prava osoba sa invaliditetom. Naš pristup saradnji u ovom kontekstu je da podnošenje i razmatranje izveštaja, odnosno, upućivanje preporuka od strane Komiteta, nije početak i kraj našeg angažmana, već deo kontinuiranog procesa razmatranja, u cilju primene najboljih rešenja koja su u interesu osoba sa invaliditetom”, rekao je Dačić.
On je dodao da je najbolja konkretna ilustracija pristupa Srbije institucionalizacija tog procesa, u vidu uspostavljanja Saveta za praćenje primene preporuka ugovornih tela UN.
Dačić je još rekao i da je desetogodišnjica stupanja na snagu Konvencije UN o pravima osoba sa invaliditetom, pored ostalog, prilika da se podele i razmotre iskustva i ukaže na najvažnije izazove za ostvarivanje efikasnije primene propisanih međunarodnih standarda za prava osoba sa invaliditetom. ;
On je podsetio da je Generalna skupština UN jednoglasno usvojila Konvenciju o pravima osoba sa invaliditetom 13. decembra 2006. godine i da je ona stupila na snagu 3. maja 2008. godine.
Konvenciju je do sada ratifikovalo 177 država članica UN. Srbija je potpisala Konvenciju i Opcioni protokol 17. decembra 2007, a ratifikovala 31. jula 2009. Cilj Konvencije je da se unapredi, zaštiti i osigura puno i jednako uživanje svih ljudskih prava i osnovnih sloboda svim osobama sa invaliditetom.
Dačić je u obraćanju izrazio posebnu zahvalnost potpredsedavajućem Komiteta za prava osoba sa invaliditetom Damjanu Tatiću na njegovoj posvećenosti i doprinosu radu Komiteta u proteklih osam godina.
Ministarstvo spoljnih poslova je, pored političke podrške na promovisanju ljudskih prava osoba sa invaliditetom, pružilo i podršku izboru Damjana Tatića, kao i podršku njegovom uspešnom obavljanju funkcije, čime se proteklih godina uspešno realizovala jedna važna međunarodna aktivnost koja je doprinela ugledu Srbije u međunarodnoj zajednici, rekao je šef srpske diplomatije. ;
Govoreći na panel diskusiji povodom desetogodišnjice Konvencije Ujedinjenih nacija o pravima osoba sa invaliditetom, ministar za rad, zapošljavanje, boračka i socijalna pitanja Zoran Đorđević kazao je da je jedan od najvažnijih strateških ciljeva tog resora unapređenje položaja i zaštita prava osoba sa invaliditetom.Navodeći da je u tu svrhu iz državnog budžeta u 2018. godini izdvojeno 1, 7 milijardi dinara, što je, kako je rekao, znatno više u odnosu na prethodnu godinu, Đorđević je kazao da Ministarstvo rada preduzima niz konkretnih mera kroz realizaciju projekata, kako bi se poboljšali uslovi života osoba sa invaliditetom.
„Projektom 'Beograd bez barijera', započetim 2015. godine, prestonica je postala bogatija za više od 250 postavljenih rampi kojima je osobama sa invaliditetom olakšano kretanje u svim delovima grada. Ministarstvo sporovodi i projekat kojim će administrativne zgrade u Beogradu dobiti mape sa namenom da slepim i slabovidim osobama pomogne u kretanju, kao i projekat koji ima za cilj da se na svim raskrsnicama postave zvučni semafori čime će Beograd postati prvi grad u Evropi sa kompletnom zvučnom signalizacijom”, kazao je Đorđević. (Beta)

Vlada o ratnim memorijalima i sezonskom angažovanju radnika
Propisi koji regulišu oblast ratnih memorijala doneti su pre 40 godina, podseća se u saopštenju vlade i ukazuju da je osnovni cilj tog predloga zakona jasnije definisanje nadležnosti, jačanje odgovornosti i efikasnosti jedinica lokalne samouprave i ostalih institucija i pojedinaca, kao i stvaranje neophodnih uslova za zaštitu kulturnog nasleđa vezanog za ratne periode.
Najveća novina je nadležnost ministarstva zaduženog za negovanje tradicija oslobodilačkih ratova Srbije za davanje saglasnosti za podizanje novog ratnog memorijala.
Kako se navodi, ovako uređen sistem doneće unapređenju poštovanja ljudskih prava, nacionalnih i verskih osećanja, tradicije, kao i poboljšanje turističke ponude Srbije.
Uređeni ratni memorijali, kao važan segment kulturne baštine Srbije, postaće i deo kvalitetne i atraktivne turističke ponude.
Vlada je usvojila i Predlog zakona o pojednostavljenom radnom angažovanju na sezonskim poslovima u određenim delatnostima.
Taj zakon treba da obezbedi bolji položaj sezonskih radnika i pojednostavi način njihovog prijavljivanja u poljoprivredi putem elektronske platforme.
Zakonom su definisani poslovi na kojima se angažuje sezonski radnik u sektoru poljoprivrede, šumarstva i ribarstva, a koji su sezonskog karaktera.
Takođe, zakon predviđa da poslodavac može da angažuje sezonskog radnika najviše 180 dana u toku kalendarske godine, a da za to vreme radnik ostvaruje pravo na penzijsko i invalidsko osiguranje, kao i zdravstveno osiguranje samo za slučaj povrede na radu i profesionalne bolesti.
Novčana naknada za rad sezonskom radniku obračunava se i isplaćuje po radnom času, najmanje u iznosu minimalne cene rada.
Nov zakon predviđa da se za vreme obavljanja sezonskih poslova radnik ne briše iz evidencije nezaposlenih, niti mu se obustavlja isplata novčane naknada Nacionalne službe za zapošljavanje koju je ostvario za vreme privremene nezaposlenosti.  (Tanjug)

Han: Pozitivan razvoj atmosfere u dijalogu Beograda i Prištine
BRISEL - Evropski komesar za pregovore o proširenju Johanes Han kaže da vidi novi impuls u dijalogu Beograda i Prištine, mada još nema „ništa konkretno”.
Ovakav stav Han je objasnio na prvom mestu promenom pristupa Kosova koje je, prema njegovim rečima, do sada „sa manje volje nego Srbi” učestvovalo u dijalogu.
„Možda su ranije bili manje voljni nego Srbi oko dijaloga, ali sada razumeju da je to takođe u njihovom interesu”, kaže Han.
Johanes Han je u razgovoru sa stalnim dopisnicima evropskih medija u Briselu, među kojima je i dopisnik Tanjuga, ocenio da na Kosovu trenutno postoji pozitivno raspoloženje.
On je to objasnio činjenicom da je Evropska komisija posle pozitivne odluke kosovskog Paralmenta o demarkaciji sa Crnom Gorom na Kosovo poslala ekspertski tim koji radi finalnu procenu ispunjenosti uslova za viznu liberalizaciju. (Tanjug)
EU povećava budžet za Zapadni Balkan 20 odsto
BRISEL - Komesar za pregovore o proširenju Johanes Han najavio je povećanje budžeta za pretpristupnu pomoć (IPA III) zemljama kandidatima i potencijalnim kandidatima sa 12,5 na 14,5 milijardi evra za period od 2021 do 2027. godine.
„Ovo se uglavnom odnosi na Zapadni Balkan”, kaže Han.
Fondovi služe kao podrška EU zemljama kandidatima i potencijalnim kandidatima na putu ispunjavanja kriterijuma za pristupanje Uniji i sprovođenja dubokih i sveobuhvatnih reformi.
Han je najavio i promenu u načinu finansiranja koje se pomera sa finansiranja specifičnih zemlja ka tematskom finansiranju.
„To će nam omogućiti da budemo fleksibilniji kako bi stvorili neku vrstu takmičenja i pogurali zemlje i kandidate da se brže kreću napred. Tako ćemo poboljšati našu efikasnost i kvalitet našeg angažmana”, poručio je Han.
Ocenio je da će reformisani i povećani budžet omogućiti EU nastavak rada sa zemljama koje su angažovane na putu pristupanja Uniji kao i da će podržati strateške ciljeve postizanja stabilnosti, bezbednosti i prosperiteta u blizni granica EU.
Za naredni budžetski period Evropska komisija predložila je povećanje ukupnog budžeta za spoljne poslove EU na 123 milijarde evra što je povećanje od 30 odsto u odnosu na trenutni budžetski period.
Tako se udeo budžeta za spoljnu politiku EU u ukupnom budžetu Unije povećava sa trenutnih 6 šest na devet odsto.
„Više resursa za više akcija pouzdanog, predvidljivog, kooperativnog globalnog igrača - to upravo ono što naši građani i naši partneri očekuju od EU u ovim problematičnim vremenima. To je priznanje dodate vrednosti rada EU na spoljnoj politici. Zajedno možemo imati uticaj koji nijedna država članica za sebe ne može imati u današnjem svetu”, poručila je šefica EU diplomatije Federika Mogerini.
U okviru budžeta za spoljne poslove EU, pored Fonda za pretpristupnu pomoć, nalaze se i Fond za razvoj i međunarodnu saradnju (89,2 milijarde evra), Fond za humanitarnu pomoć (11 milijardi evra), Evropski fond za nuklearnu bezbednost (300 miliona evra), Investicioni okvir za spoljne poslove, a predloženo je i osnivanje fonda Evropske mirovne pomoći. (Tanjug)

Srpska jedina štiti Ustav BiH i Dejton
Od našeg stalnog dopisnika 
Banjaluka – Republika Srpska nije izvor problema, već mesto na kom se donose odluke koje pozivaju na domaći dogovor i pronalazak rešenja. U Banjaluci nisu izglasani akti o secesiji, već akti koji omogućavaju relaksaciju i koji pozivaju na dijalog i dogovor. Kao što se desilo na nedavnoj sednici dve entitetske vlade, što mi vidimo kao model odnosa za budućnost, rekao je Nenad Stevandić, predsednik Narodne skupštine Republike Srpske. On je u razgovoru za „Politiku” istakao da je već posle tri dana nakon zajedničke sednice vlada Republike Srpske i Federacije BiH došao „doprinos” saradnji naroda i entiteta i od strane Kancelarije visokog predstavnika (OHR).
„Oni su svoje sporne odluke doneli svega tri dana posle sednice na kojoj su započeti domaći dogovori. To sve objašnjava. Ne dozvoljavaju da se sami dogovorimo. Ne odgovara im da se priča o investicijama, o povratku mladih, zapošljavanju i rastu BDP-a”, rekao je on. Govoreći o podeli državne imovine, podsetio je da su jedine granice koje su nacrtane posle Drugog svetskog rata one koje su podelile entitete u BiH. „Te granice su plod međunarodnog ugovora. Šta one dele ako već nisu međudržavne granice? Pa dele imovinu entiteta! Stoga pokušaj osporavanja imovine Republike Srpske u stvari predstavlja svesno izazivanje krize i sukoba.”
 
Utisak je da BiH ulazi u ozbiljnu krizu. Skupština je usvojila dva zakona i njima odbacila odluke visokog predstavnika i Ustavnog suda BiH. Oba zakona suspendovao je Kristijan Šmit. Šta je Srpsku opredelilo na ove korake? 
Nesporno je da je visoki predstavnik generator sukoba i nesporazuma u BiH. To proističe iz činjenice da on nema legalno imenovanje. Po relevantnim rezolucijama SB UN, BiH je bez visokog predstavnika. Jake zemlje, koje ne zavise mnogo od SB UN, progurale su da Šmit sedne u kancelariju visokog predstavnika bez obzira na to što nema legalitet. Zato imamo stvaranje cikličnih krugova krize. Takođe, Ustavni sud BiH je jedina institucija koja ne počiva na dejtonskim principima – konsenzusu dva entiteta i tri naroda. Tamo dominiraju tri stranca, koji zajedno s dva Bošnjaka preglasavaju Srbe i Hrvate. To je izvor svih problema. Sve što je i ranije radila Narodna skupština RS bila je reakcija na odluke koje donose ove institucije. Neverovatno je da Bošnjaci ne žele da imaju još jednog Bošnjaka u Ustavnom sudu, već nastoje da tamo ostane Nemac ili Albanac. To je za nas znak da se sa BiH upravlja spolja, a za druge nada da će strane sudije, kao u ratu strani avioni, doneti prednost Bošnjacima.
 
Odluke Skupštine RS nailaze na ozbiljnu ljutnju na Zapadu. 
Mi moramo ostati jedinstveni i uporni, ne sme biti pukotina među Srbima. Moramo sačuvati odlične odnose sa Srbijom i svoju neutralnost. Imamo otvorene sve komunikacijske kanale, čak i sa zemljama koje nas stalno kritikuju. Mi ćemo nastaviti da nudimo rešenja, koja će uvek biti zasnovana na dejtonskim principima, a to znači da nijedna odluka ne sme da bude doneta preglasavanjem, bez saglasnosti dva naroda i dva entiteta. A upravo su to radili visoki predstavnik i Ustavni sud BiH. Mi to razumemo kao nastojanje da se ovde provociraju krize i sukobi. Na to reagujemo pametno i nećemo dozvoliti da budemo okrivljeni za ono što je neko drugi smislio.
 
Da li je nametanje model po kom dugoročno može disati BiH? 
Ne, naprotiv, to je potpuno glupo, jer u BiH je već ispod 1,5 miliona Bošnjaka, oko milion Srba i manje od pola miliona Hrvata. Niko nikog tu ne može da nadjača i ugrozi. Mogu samo da se stvaraju nepotrebne krize. Razumem frustraciju Bošnjaka zbog percepcije da samo oni nemaju svoju državu. Zato postoji neki prikriveni cilj da se preko geopolitičke osovine – koju ovde drže Amerikanci i Britanci, posredstvom OHR-a i stranih sudija – isposluje neka supremacija Bošnjaka. Ali to ne može i neće ići preko leđa druga dva naroda i može samo silom da se desi. To ne žele ni Hrvati, koji su u zadnje vreme bili zavisni od Srba, i čiju smo poziciju štitili samo zato da ne bismo mi došli na red, a ne zato što smo u ljubavi s onima koji često pokazuju proustaške stavove. Srpska nije osnovana voljom tih sila koji sada rade protiv nje, ali je od njih prihvaćena kao neminovnost. Ipak se nadležnosti Srpske stalno tope i ako se to nastavi biće kao da je nismo ni stvorili i zato je reakcija RS tako odlučna.
 
Dakle, sem brige za državnu imovinu, korake Srpske uslovila je akumulacija nezadovoljstva. Ipak stižu upozorenja. 
Sva briga kojom Dodika žele da predstave kao figuru koja krši Dejtonski sporazum i ustavni poredak velika je laž. Dodik ima poseban stil, ali on je samo alibi da se dovrši posao obesmišljavanja i obezvlašćivanja RS. Manji deo opozicije to ne razume. Pa još daju podsticaj alibiju međunarodnog faktora. Dodik ima veliki politički kapacitet i vuče najveći broj konaca. Ali to je stvar koja pripada političkom spektru. U pravnom spektru ni Dodik ni RS nikada nisu doneli odluke o disoluciji. Nijedna institucija RS nije donela odluku o otcepljenju. Naše odluke treba pažljivo čitati. Mi u njima tražimo da se izaberu sudije Ustavnog suda BiH, jer je tako predviđeno. Ali volje za to nema kod Bošnjaka koji te sudije mogu da koriste za atak na RS. I zato smo tu gde jesmo. Što se imovine RS tiče, kada smo 2012. potpisivali ugovor s nemačkom kompanijom u vezi s izgradnjom energetskih objekata – isti ovaj kakav sad imamo sa Srbijom, jer su Nemci odustali – tada Ustavni sud nije problematizovao imovinu. Nije smeo protiv stranaca, niti su federalni partneri vikali da ne možemo bez njihove saglasnosti. U pozadini je srbofobija, a ne zajednički razvoj.
 
Dakle, odgovornost za krizu smeštate pre svega u Sarajevo i kod međunarodnih predstavnika. 
Pogledajte, na 9. januar su ranije dolazili svi. Sve do momenta kada su stranci odlučili da izazovu krizu. Nakon što su Dan RS proglasili neustavnim, počinje kriza, a mi počinjemo još žešće da ga slavimo. Svetosavska nagrada je takođe problematizovana od Bošnjaka, ali je Ustavni sud odlučio da ona nije uvredljiva. Taj sud je ušao u formu da deli srpske svece. Da procenjuje koji svetac vređa interese bošnjačkog naroda. Pa ih valjda Sveti Sava ne vređa, jer je Srbin, a Sveti Stefan, ipak, vređa. Oni su se upustili i u meritum verskog, društvenog, običajnog i potpuno polupali lončiće.
 
Da li RS nastupa jedinstveno u aktuelnoj krizi? 
Kao osnivač SDS-a i iz kog sam izašao u vreme čudne nacionalne politike u najvećoj stranci opozicije, mogu samo da skinem kapu za poslednje stavove i da kažem da se ta partija ponaša državotvorno. Nadam se da će tako i ostati. Trenutno, SDS je stranka opozicije koja razume razliku između vlasti i države.
Setite se, targetiranje Karadžića nekada je bilo isto kao aktuelno prokazivanje Dodika. Karadžića su najpre oterali u šumu, pa u zatvor, a prethodno su mu garantovali da neće biti procesuiran. Pravili su hajku kako bi od njega napravili kriminalca, lažući da je iz Prijedorske banke odneo tri miliona maraka. Želeli su stvoriti nezadovoljstvo naroda prema njemu, što nije uspelo. Ne verujem ni da će uspeti aktuelni pokušaji po istom principu. Nismo mi društvo koje drugačije živi i radi ili ima drugačije demokratske principe od nemačkog, francuskog ili švajcarskog modela. U vreme evropske cenzure u vezi s ratom u Ukrajini možemo čak reći da smo pet puta slobodniji. U Banjaluci možete da kritikujete i hvalite Putina ili Zelenskog, a u Berlinu i Parizu to ne smete. Udar na RS, sem napada na naše vrednosti, jeste udar i na demokratsko društvo.
 
Neki u poslednjim dešavanjima u RS pronalaze baš uticaj dešavanja u Ukrajini. 
Sukob u Ukrajini ima veze sa situacijom u celom svetu. Pa ima refleksije i na Balkan. Mi u tom ratu ne učestvujemo. Nepoštovanje međunarodnih ugovora je uvek generator koji dovodi do ratova. Nepoštovanje Kumanovskog sporazuma i Rezolucije 1244 izaziva krizu na KiM, jer Srbi nisu dobili svoje bezbednosne snage da ih štite. Minski sporazumi nisu poštovani dok je trajala tortura nad stanovništvom Donbasa. Ako se setimo kako se pred Drugi svetski rat raspalo Veće naroda i kako se danas ljuljaju UN, možemo da povučemo mnoge paralele. Ali mi nigde ne treba da srljamo. BiH treba da se liši ambicije za priključivanje u bilo kakve vojne asocijacije. Ali EU je odlučila da pritisne BiH da se mora opredeliti. Na svu sreću bez mišljenja Srba to se ne može desiti. Blokirali smo pristupanje NATO-u i uvođenje sankcija Rusiji. Srpska može da se ponosi kako tretira ukrajinsku manjinu, koja je ovde najbrojnija. U Prnjavoru živi nekoliko hiljada Ukrajinaca, koji imaju svoje crkve i mi želimo da niko u Srpskoj nema ikakvih problema. To je za nas čast.
 
Verujete li u neka saznanja da se razmatra smena Dodika? 
Mi smo OHR još ranije potpuno pobedili, argumentima i dokazima. Dokazali smo da su svi visoki predstavnici imenovani rezolucijama SB UN. Prezentovaćemo dokumente koji su potpisani između parafa i potpisa Dejtonskog sporazuma, sa takozvane Konferencije za implementaciju mira u Londonu – koja je ustanovila Savet za sprovođenje mira (PIK) i pozvala zvaničnim dokumentima SB UN da potvrdi prvog visokog predstavnika. Dakle, čak i kada bi Šmit smenio Dodika, mi to ne bismo objavili, jer nema legalitet. Ako nema legalitet imenovanja i njegove odluke su nelegalne. Pa kako onda da njegove odluke objavljujemo u „Službenom glasniku RS”? Ovog trenutka, Srpska je ta koja čuva pravni poredak u BiH. Sve akcije iz RS zasnovane su na pravu i to svi dobro znaju. Zato su prešli na drugu strategiju – zloupotrebu Ustavnog suda.
 
Šmit je nametnuo zakon koji inkriminiše one koji ne poštuju njegove, kao i odluke Ustavnog suda. 
Time želi da upotrebi domaće institucije za izazivanje krize. To će opet raditi nametanjem zakona. Oni koji budu prihvatili da sprovode takve zakone mogu da naprave poremećaj mira. Zato je Dodik najavio da će u Nemačkoj tužiti Šmita za lažno predstavljanje, ali i za narušavanje mira, a to je najveći zločin. Mi u RS sem pravnog poretka RS i BiH čuvamo i mir.
 
Posebnu nervozu na Zapadu izazvala je najava suspenzije ingerencije Suda i Tužilaštva BiH i agencije Sipa. 
Jedan šeik je u otporu zapadnjačkoj agresiji rekao da muslimani ne jedu svinjetinu, ali da ako treba da umru od gladi, možda i mogu da ih nateraju na to. Ako naše postojanje bude ugroženo, bićemo prinuđeni da donosimo zakone koji će imati pravni legalitet i koji će se primenjivati na teritoriji RS. A sasvim drugi zakoni će važiti u FBiH. Imaćemo praktično dve zemlje. To ne priželjkujem, već se nadam da će biti pameti u međunarodnim centrima, što uključuje i neophodnu katarzu u EU, koja ovde treba da zameni OHR. Treba da se imenuju domaće sudije i da se sprovode domaći zakoni, te da niko nikome ne koči razvoj.
 
Na osnovu čega tvrdite da se neće dozvoliti da Srbi u BiH budu svedeni na manjinu i podvrgnuti nasilju kao na KiM? 
Teroristički režim koji na KiM ugrožava Srbe često pominje Srpsku, što je za nas veliko priznanje. Kada tvrde da neće dozvoliti RS na KiM, to je potvrda da je Srpska toliko etablirana da joj se ni ćošak ne može odbiti. Niko sem naše skupštine neće donosi odluke u ime nas, niti će imenovati gradonačelnike u ime naših građana tako što će da raspisuje izbore i sa dva-tri odsto izlaznosi priznaje njihove rezultate. A mnogi u Sarajevu bi to voleli. U RS postoje dva veća naselja sa Bošnjacima, Kozarac i Janja, koja uživaju svu našu pažnju, prava i ljubav. Ipak, BiH iz devedesetih i danas nije ista. U Sarajevu nema Srba, svi gradovi su monoetnički u oba entiteta, uz izuzetke Drvara, Glamoča, Grahova i Petrovca u FBiH. Izmaštana multietnička priča je samo lažni građanski model za konačnu supremaciju Bošnjaka.

Bajden: Saudijska Arabija i Izrael daleko su od sporazuma o normalizaciji odnosa
Izrael i Saudijska Arabija su daleko od sporazuma o normalizaciji koji bi uključivao sporazum o odbrani i američki civilni nuklearni program, rekao je predsednik SAD Džozef Bajden u intervjuu za Si-En-En.
Američki zvaničnici su posredovali u pokušaju da postignu dogovor o normalizaciji odnosa između dve zemlje, podseća Rojters.
„Daleko smo odatle. Imamo o mnogo čemu da razgovaramo”, rekao je Bajden.
Izraelski ministar energetike Izrael Kac je prošlog meseca izrazio protivljenje ideji da Saudijska Arabija razvija civilni nuklearni program kao deo bilo kakvog uspostavljanja odnosa između dve zemlje posredstvom SAD.
Bajden je ukazao na odluku Saudijske Arabije, uoči njegove posete kraljevstvu prošlog leta, da otvori svoj vazdušni prostor za sve avio-prevoznike, otvarajući put za više preleta ka i iz Izraela, prenosi Tanjug.

Bajden otputovao na evropsku turneju, posetiće Britaniju, Litvaniju i Finsku
Predsednik SAD Džozef Bajden otputovao je danas na evropsku turneju tokom koje će posetiti Veliku Britaniju, Litvaniju i Finsku, javlja Rojters.
Bajden će večeras stići u London, a narednog dana će se sresti sa britanskim kraljem Čarlsom III, prvi put od kada je krunisan.
On će razgovarati i sa britanskim premijerom Rišijem Sunakom u Dauning stritu.
Sledeća poseta je samit NATO u Viljnusu, u Litvaniji.
Bajden će provesti dva dana u glavnom gradu Litvanije, koja je domaćin godišnjeg samita NATO.
On ćee učestvovati na sastancima sa liderima i održati govor na Univerzitetu u Viljnusu.
Konačna stanica je Helsinki, gde se očekuje da će Bajden u četvrtak proslaviti proširenje NATO sa Finskom kao najnovijom članicom alijanse.
Ova nordijska zemlja je u aprilu postala 31. članica NATO.
Bajdenov savetnik za nacionalnu bezbednost Džejk Saliven rekao je da će Bajdenovo putovanje „pokazati predsednikovo vođstvo na svetskoj sceni”, navodi AP, prenosi Tanjug.

Budi hrabra – reci NE nasilju
Od početka godine čak 22 žene ubijene su u porodičnom nasilju, a među njima se nalaze i dve devojčice. Podaci Centra za podršku ženama govore da je od 2010. godine u porodično-partnerskom odnosu ubijeno više od 330 žena, a statistika svedoči da se svaka treća žena ranije obraćala institucijama sistema za pomoć. Brojke takođe upozoravaju da je u prethodnoj deceniji trećina žena ubijena vatrenim oružjem, a taj trend nastavlja se i u ovoj godini, u kojoj je šest žena stradalo na ovaj način. Statistika koja svedoči da osam od deset žena strada od ruke muža, oca ili brata postaje još bolnija kada se iza nje pomole lica više od 400 dece koja su u poslednjih deset godina ostala bez majki i odrastaju s doživotnim žigom da im je otac ubica – neki od njih nastavili su život s bakama i dekama, drugi odrastaju u hraniteljskim porodicama, a neki mališani detinjstvo provode u domovima za decu bez roditeljskog staranja.
Is­tra­ži­va­nje po­ve­re­ni­ka za za­šti­tu rav­no­prav­no­sti i Pro­gra­ma Uje­di­nje­nih na­ci­ja za raz­voj u Sr­bi­ji (UNDP), ko­je je ura­đe­no na re­pre­zen­ta­tiv­nom uzor­ku od 1.004 že­ne pokazalo je da najveći broj že­na ko­je su po­sta­le žr­tve po­ro­dič­nog ili part­ner­skog na­si­lja ne pri­ja­vlju­je nasilnika iz stra­ha od nje­go­ve osve­te. Po­lo­vi­na njih pri­zna­je da su stid i sra­mo­ta zbog agre­si­je ko­jom su iz­lo­že­ne, kao i spo­zna­ja da ne­ma­ju gde da odu ako od­lu­če da iza­đu iz začaranog kru­ga na­si­lja glav­ni raz­log zbog ko­jeg ne pri­ja­vlju­ju na­si­lje in­sti­tu­ci­ja­ma si­ste­ma.
Studija re­a­li­zo­va­na u okvi­ru pro­jek­ta „In­te­gri­sa­ni od­go­vor na na­si­lje nad ženama i de­voj­či­ca­ma u Sr­bi­ji”, ko­je u part­ner­stvu s Vla­dom Sr­bi­je spro­vo­de agen­ci­je Ujedinjenih na­ci­ja u Sr­bi­ji, ta­ko­đe po­ka­zuje da že­ne naj­ve­će po­ve­re­nje ima­ju u Si­gur­ne žen­ske ku­će, a po­tom u zdrav­stvo, po­li­ci­ju i ver­ske in­sti­tu­ci­je, a naj­ma­nje ve­ru­ju jav­nom tužilaštvu i cen­tri­ma za so­ci­jal­ni rad. Naj­ve­ći broj že­na ko­ji je uče­stvo­vao u ovom is­tra­ži­va­nju na­veo je da su raz­u­me­va­nje i podrška oko­li­ne, od­no­sno po­ro­di­ce i pri­ja­te­lja, ključ­na stvar ko­ja bi ih mo­ti­vi­sa­la da prijave na­si­lje u po­ro­di­ci – ako bi po­sta­le žr­tve na­si­lja, čak 38 od­sto že­na pr­vo bi tražilo podršku od čla­no­va po­ro­di­ce, 28 pro­ce­na­ta njih oti­šlo bi u po­li­ci­ju, dok bi se prijateljima po­ve­ri­lo sve­ga de­vet pro­ce­na­ta že­na.
Iako je veća šansa da neko ko je ekonomski zavisan od nasilnika ostane u nasilnom odnosu, u Sigurnoj ženskoj kući nalaze se i žene koje su na veoma visokim socijalnim položajima i koje su izbačene iz sopstvenog doma, a nasilnik koji je trebalo da završi u zatvoru, pronašao je rupu u zakonu kroz koju se provukao uz pomoć umešnog advokata.
Iskustvo govori da je situacija kada žena reši da ostavi nasilnika po nju najrizičnija – ubistva se dešavaju kada žena konačno „prelomi” i saopšti partneru da ga napušta, a neka istraživanja govore da se femicid obično dešava unutar tri meseca od odlaska žene. Iako stručnjaci apeluju da se mora napraviti veoma detaljan plan zaštite žrtve, dešava se da neka karika u lancu zaštite žrtve, koga čine policija, tužilaštvo i sud, jednostavno ne proceni dobro bezbednosni rizik.
Kako bi se sprečila kategorizacija na „laka” i „teška” ubistva, udruženje „FemPlatz” zahteva od nadležnih da se krivično delo femicida uvede kao posebno krivično delo. Istraživanje koje je uradilo ovo udruženje pokazuje da je u skoro trećini slučajeva femicida sud dosudio kaznu od 10 do 15 godina. „FemPlatz” takođe traži od nadležnih uspostavljanje nezavisnog tela za praćenje femicida, čime će se obezbediti prikupljanje podataka o ubistvima žena koji će biti dostupni javnosti i ujedno unaprediti rad institucija i poboljšati sistem zaštite žena od nasilja.
Mada sta­ti­sti­ka upozorava da sva­ke go­di­ne iz­me­đu 20 i 30 že­na bi­va ubi­je­no u po­ro­dič­nom ili part­ner­skom na­si­lju, ve­li­ki broj njih je i spa­sen za­hva­lju­ju­ći ade­kvat­noj re­ak­ci­ji dr­ža­ve – podaci Ministarstva pravde govore da je to­kom 2022. go­di­ne pro­du­že­no vi­še od 20.000 hitnih me­ra za­šti­te žr­tve i iz­ra­đe­no 19.017 pla­no­va za­šti­te žr­tve, a od 2017, od­no­sno od po­čet­ka pri­me­ne Za­ko­na o spre­ča­va­nju po­ro­dič­nog na­si­lja, pa do po­čet­ka ove go­di­ne iz­re­če­ne su 103.864 hit­ne me­re. Vi­še od hi­lja­du pred­stav­ni­ka pra­vo­sud­nog si­ste­ma bi­lo je na obu­ci i spe­ci­ja­li­zo­va­noj edu­ka­ci­ji o pre­ven­ci­ji po­ro­dič­nog na­si­lja.

I Harvard strepi od veštačke inteligencije
Upotreba veštačke inteligencije jeste fascinantna, sigurno će biti velikih promena u obrazovanju i mi na Harvardu dosta razmišljamo na temu „ChatGPT”, jer ne možemo to da ignorišemo. Studenti definitivno koriste VI u programiranju, ali na američkim univerzitetima i posebno na Harvardu postoji kod časti i potpuno poverenje da student neće čak ni kada radi ispit kod kuće da prepisuje i vara. Dešavalo se da nekada nekog uhvatimo, ali većini studenata je čast da budu na Harvardu i niko neće rizikovati da tu šansu prokocka. To je i najveća razlika u odnosu na naš sistem: nije poenta u bubanju, već da se mladi ljudi zainteresuju da nauče da razmišljaju, da postignu nešto u životu. Ništa mi ne znači da zapamte formulu napamet, mogu da je nađu u knjizi, ja sam na svom kursu rekao studentima da mogu da koriste bilo koji onlajn izvor, kaže na početku razgovora za „Politiku” prof. dr Marko Lončar sa Fakulteta tehničkih i primenjenih nauka Univerziteta Harvard. 
 
Dr Lončaru je ove nedelje u SANU uručena nagrada Fondacije „Prof. dr Marko V. Jarić” za 2019. godinu, što ranije nije bilo moguće zbog pandemije kovida 19. Ova nagrada, koja se u medijima naziva i „Srpski Nobel za fiziku”, dodeljuje se već punih 25 godina za izuzetne rezultate. Prema odluci žirija dr Lončar ju je više nego zaslužio za doprinose u oblasti nanofotonike, primenjene fizike i integrisane optike.
Nismo mogli a da ne pitamo profesora da li zna da je u Beogradu ove godine primljen jedan brucoš na fizici i šta savetuje – kako popuniti klupe na fakultetima prirodnih nauka. Odgovor nas je malo iznenadio:
– Mi imamo sličan problem na Harvardu, jer se tu dolazi zbog prava i medicine i borimo se za studente koji bi da postanu inženjeri, i to inženjeri elektrotehnike. Zato sam moj kurs prilagodio da bude praktičan, da bude više laboratorijskih vežbi, da rade projekte. Moj savet srpskim kolegama jeste da se reformišu studije, da bude više prakse. Ne mora baš sve da se nauči, uvek mogu knjigu da otvore ako im zatreba neka formula.
Svoj put do Harvarda opisuje kao kombinaciju genetike, pameti, sreće i podrške porodice i profesora. Detinjstvo je proveo gledajući oca, inženjera elektrotehnike, koji je radio u vojsci, kako stalno nešto popravlja. Krenuo je tatinim stopama, ali je na kraju odabrao svoj put. Kaže da su presudan uticaj imali fantastični profesori matematike i fizike, prvo u Osnovnoj školi „Svetozar Miletić” u Zemunu, koju je završio kao đak generacije, a potom i u Matematičkoj gimnaziji na programerskom smeru u vreme kada su kompjuteri bili retkost i papreno koštali.
– Fizika me zanimala, ali sam upisao elektroniku na Elektrotehničkom fakultetu. Po završetku studija sam aplicirao za Ameriku jer kod nas gotovo ništa nisam mogao eksperimentalno da radim, neka istraživanja su vrlo skupa i tako sam stigao 1997. do Kal teka i profesora Ćuka. Ali stara ljubav zaborava nema i vratio sam se fizici – priča ovaj harvardski profesor.
Prvi šok je bio kada je shvatio koliko je neverovatno teorijski potkovan u odnosu na američke kolege, ali praksa je bila slaba tačka, zbog nedostatka opreme i materijala na fakultetima u Srbiji u to vreme pogotovu.
– Brzo se čovek navikne na bolje. Tu sam završilo i doktorat. Posle šest godina u Los Anđelesu preselio sam se u Boston, najevropski američki grad i krenuo na postdoktorske studije na Harvardu. U SAD nije uobičajeno da student koji „izuči zanat” na jednom univerzitetu tu i ostane, gledaju da dovode profesore koji donose nešto novo, ali eto ja sam ostao i danas imam svoju katedru i predajem osnove elektrotehnike – priča profesor i dodaje da je na postdoktorskim studijama trenutno jedan student iz naše zemlje. Koliko mu je poznato, na Harvardu je jedini profesor iz Srbije, ali ima kolegu iz naših krajeva na MIT.
Uglavnom su mi prijatelji roditelji moje dece, kaže i dodaje da se dosta njegovih prijatelja iz Matematičke gimnazije preselilo u Ameriku i nastanilo u istom predgrađu u kojem i on živi sa suprugom Evelin, koju je upoznao u Los Anđelesu. Danas su u istoj ulici kuće osam đaka Matematičke gimnazije, tako da se svi lepo druže, kao i njihova deca.
Ostati ili otići – pitamo ga na kraju. To je sve individualno, odgovara. – Ja sam uvek zamišljao da ću da se vratim negde u Evropu, ali u Americi su resursi za bavljenje naukom zaista veliki. Možda se vratim kad se penzionišem, ako se to ikada dogodi – kaže kroz osmeh.
Bilo je tu još mnogo toga da se kaže i pita, ali je profesor morao nazad u Boston, uz obećanje da će se brzo vratiti u Beograd. Čekalo ga je i predavanje našim studentima elektrotehnike, među kojima će možda pronaći nekog budućeg kolegu na Harvardu. U hodnicima SANU ostale su reči dr Aleksandra Bogojevića, direktora Instituta za fiziku, inače institucije koja je pokrovitelj ove nagrade: „Mi smo mala zemlja sa visokim procentom uspešnih ljudi u naučnoj dijaspori, nema osobe koja nije čula za Teslu ili Pupina. A dr Marko Lončar je još jedan dokaz da Srbiji dobro ide fizika”.
 
 
Antrfile
 
Impresivna biografija
Dr Lončar je posle Matematičke gimnazije završio Elektrotehnički fakultetu u Beogradu, a potom doktorirao na Kalifornijskom institutu za tehnologiju na temi lasera i talasovoda na bazi fotonskih kristala. Postdoktorske studije je završio na Harvardu, gde je postao docent, pa vanredni i redovni profesor, da bi 2012. bio unapređen u profesora sa katedrom. Danas je jedan od vodećih svetskih stručnjaka u nanofotonici i nanotehnologiji, a posebno su zapažena njegova dostignuća u nanofabrikaciji dijamanata. Dobitnik je brojnih nagrada, ima više od 20 patenata i autor je impresivnog broja radova koji se objavljuju u najuticajnijim naučnim časopisima.
 
Antrfile
 
Plavi dijamanti najpopularniji, roze najskuplji
 
Zašto od studenata neprekidno dobija nagrade za najinteresantnija predavanja, pokazao je okupljenima u SANU, gde je govorio o tome zašto su dijamanti najbolji prijatelji fizičara. Iako su u publici mahom bili akademici, on je pričao jednostavno, da svako može da razume, duhovito kombinujući slike, citate i primerke veštačkih dijamanata koje je iz Amerike doneo u koferčiću. Saznali smo od čega se sastoje dijamanti, zašto imaju boju, da su plavi najpopularniji, žuti najjeftiniji, a da su roze retki i zato i skupi. Uz uobičajenu priču o tome kako je dijamant najtvrđi mineral u prirodi koji se koristi za bušenje, sečenje i brušenje, mogli smo, recimo, koristeći samo toplotu svog tela da dijamantom sečemo led u čaši…

Milatović stigao u posetu Srbiji, dočekao ga Dačić
Predsednik Crne Gore Jakov Milatović stigao je danas u zvaničnu dvodnevnu posetu Srbiji, a na aerodromu „Nikola Tesla” u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
„Poželeo sam dobrodošlicu predsedniku Crne Gore Jakovu Milatoviću, koji će boraviti u dvodnevnoj zvaničnoj poseti Republici Srbiji! Radujem se ovom susretu koji će dodatno učvrstiti tradicionalno prijateljske odnose i saradnju naših zemalja”, naveo je Dačić na Instagramu, gde je objavio i fotografije sa Milatovićem.
U čast posete Milatovića, ambasada Crne Gore prirediće večeras svečani prijem u Crnogorskoj kući u Beogradu, navodi se u saopštenju službe za informisanje predsednika Crne Gore.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”.
Poseta Milatovića Srbiji dolazi nakon poseta Briselu i institucijama EU i NATO, a sa ciljem jačanja političkih i ekonomskih odnosa dve države i unapređenja regionalne saradnje, dodaje se u saopštenju predsednika Crne Gore, prenosi Tanjug.

Ko sve ruši poziciju Srbije pred pregovore o KiM
KRUŠEVAC - Predsednik Srbije Aleksandar Vučić izjavio je da očekuje velike pritiske, i spolja i iznutra, u cilju slabljenja pozicije Srbije u pregovorima o Kosovu i Metohiji, kako ne bismo mogli da dođemo do rešenja, ili, i ako dođemo do njega - da nijedno ne bude dobro.
On je, u tom kontekstu, komentarisao i nedavne optužbe Vuka Jeremića o tome da on sprema nerede, kako bi napravio „ambijent” za predaju Kosova, ističući da ne misli da je ta izjava slučajna.
„Što se tiče izjava pojedinih političara, koji svoju zemlju optužuju i koji gledaju da sruše poziciju Srbije pred briselske i sve druge razgovore, ja ne mislim da je to slučajno. Neću danas da govorim, ali narednih dana ću se obratiti narodu i reći i povezati ih sa nekim drugim slučajevima, vezano i za Olivera Ivanovića i za neke druge stvari, pa će se možda ljudi iznenaditi određenim informacijama”, rekao je Vučić novinarima.
Suština je, kaže, u tome da neko ko je radio jednom protiv svoje zemlje, radiće uvek protiv svoje zemlje.
„Neko ko je sa sladostrašću i zadovoljstvom stavio pečat i zalepio koverat kosovske nezavisnosti... A, što bi prestao da se bori za to isto, kada je to već jedanput učinio insistiranjem na presudi Međunarodnog suda pravde?”, zapitao je.
Što bi, dodao je, prestali da se bore za to, kada su ćutali 2008. kada je Priština proglašavala nezavisnost, a danas im je, primetio je, kriv Vučić.
„I zato će biti velikih pritisaka, što već danima govorim, i spolja i iznutra da se pozicija Srbije oslabi, da ne bismo mogli, pre svega, da dođemo do rešenja, ali, sa druge strane, ukoliko bismo i došli do rešenja da nijedno ne bude dobro”, rekao je srpski predsednik.
Kako god se okrene, ističe, pozicija nam nije laka.
„Mi nemamo izbora, sem da se borimo za Srbiju, a ti čiji je izbor da iz Njujorka pozivaju nekoga da u Srbiji demonstrira ili iz Istanbula to isto rade, a ne zajedno sa svojim ljudima... ja o njima nemam šta posebno da kažem. Mislim da oni najviše govore o sebi”, rekao je Vučić.



Vučić: Želim reprezentaciji uspeh, večeras bih navijao za Rusiju

Predsednik Srbije Aleksandar Vučić poželeo je uspeh srpskoj reprezentaciji na Mundijalu koji počinje danas u Rusiji, i dodao da bi u večerašnjem duelu, Rusija-Saudijska Arabija, navijao za Rusiju - da može da gleda.
Na pitanje novinara u Kruševcu, šta očekuje od srpske fudbalske reprezentacije na utakmici sa Kostarikom, koja se igra u nedelju, Vučić kaže da se nada pobedi.„Što se tiče naših momaka, nisam neki stručnjak, mada mi Srbi mislimo da jesmo, nadam se da će da pobede, verujem u njih za razliku od svih drugih. Želim im da se bore i želim im uspeh”, kaže Vučić.
Dodaje da bi ga posebno obradovao uspeh u meču protiv Švajcarske.
Na pitanje za koga će da navija večeras, za Rusiju ili Saudijsku Arabiju čijim duelom počinje Svetsko prvenstvo, Vučić kaže:„Neću moći da gledam ali bih navijao za Rusiju”.

Upitan za nedavne izjave kosovskog premijera Ramuša Haradinaja, kazao je da nije tek tako pomenuo slučajeve od ubistva Olivera Ivanovića, do poslednjih napada, kao i stalnih pretnji formiranjem vojske Kosova.
„Nikada ne verujem da je ono što govore Haradinaj i albanski lideri nešto što samo oni misle. Oni to samo izgovaraju, a plašim se da drugi to misle. Nama ostaje samo da nastavimo da pregovaramo i sprečimo svaku vrstu problema u budućnosti”, ponovio je.
Sa pritiscima, odnosno protiv njih i uprkos njima, moramo se boriti, istakao je, kako bi ispunili svoje ciljeve.
Ipak, kaže, ne razume one koji stalno kritikuju, kao i sada, kada je otvorena nova fabrika u Kruševcu, uz komentar - „oni što motaju kablove”, a takve je pozvao da sami otvore kakvu fabriku koja zapošljava 2.500 ljudi.
„Vi ćete da nam solite pamet? Evo, daćemo vam novac pa otvorite fabriku sa 2.500 zaposlenih”, rekao je Vučić.
Kako je dodao, ista stvar je sa onima kojima smeta naša reprezentacija kada pobedi ili onima koji igraju tenis „bolje” od Novaka Đokovića.
„Pola naših ljudi zna da je loše što (Đoković) ne jede ovako, nego jede nešto drugo... Jedi šta god hoćeš i odigraj bar jedan gem, kao što ga igra Đoković. I nemoj da sediš u kafani, u kafiću i da pljuckaš po njemu, našoj reprezentaciji i svim ljudima koji negde nešto rade”, reagovao je.
Tu „maniju” posmatranja i kuđenja nekoga ko gura kamen uz brdo, stojeći sa strane i pljuckajući, možda treba da prekinemo, kaže, i da vidimo šta je to što možemo da uradimo za sebe, porodicu i državu. 
Predsednik je istakao je da se pitanje rešavanja imena jedne države, kao što je bio slučaj s Makedonijom, ne može porediti sa problemom Kosova i Metohije, odnosno sa problemom više od milion ljudi i 10.000 spornih kvadratnih kilometara.
„Nemojte porediti problem jednog imena, da li će se zvati Stara Srbija, Srbija severna ili južna, sa problemom na Kosovu i Metohiji, gde imamo problem sa više od milion ljudi i 10.000 spornih kvadratnih kilometara”, rekao je novinarima, ali i izrazio nadu da je i za to moguće naći rešenje.
Tako je odgovorio na pitanje šta misli o rešenju spora oko imena Makedonije, kao i da li očekuje zbog toga nastavak pritiska u vezi odnosa Beograda i Prištine, kao i BiH i RS. (Tanjug)
Vučić: Cilj je nezaposlenost ispod 10 odsto
KRUŠEVAC - Cilj nam je da se nezaposlenost spusti ispod 10 odsto, rekao je danas u Kruševcu predsednik Srbije Aleksandar Vučić i dodao da će onda biti značajnije podignute plate i životni standard građana.
Vučić je rekao da je država mogla se opredeli za varijantu da ne ide na dovođenje investitora koji otvaraju radno - intenzivne fabrike i da se hvali kako je veliki prosek plata, ali da nam onda 30 odsto stanovništva ne bi bilo zaposleno.
„Takvih primera imate i u okruženju, ali i u Evropi. Naš cilj je bio pre svega da smanjimo nezaposlenost. Bolje je da imate dve plate u porodici, pa bile one i nešto niže nego nijednu ili jednu”, rekao je Vučić.
Vučić je kazao da posle razgovora sa predstavnicima Kromberg Šuberta može da najavi još jednu njihovu veliku investiciju u jednom od četiri grada u Srbiji.
Očekuje da će Kromberg i Šubert otvoriti još jednu fabriku u Srbiji sličnu fabrici u Kruševcu po veličini i izgledu.
U Srbiji, kaže, počinju da se realizuju 'kapital investment' projekti i naučno-istraživački projekti gde je angažovana radna snaga sa visokim obrazovanjem i IT stručnjaci i gde su viša primanja.
On je ponovio da će pre kraja godine biti značajno povećane plate u javnom sektoru, kao i da će doći do povećanja minimalne cene rade, tako da će plate biti više ne samo u javnom već i u privatnom sektoru.
Kako je rekao, plate su u prethodnom periodyu povećane na prosečnih 425 evra i do kraja godine biće povećane sigurno za više od sedam odsto i u narednom periodu približavaće se proseku od 500 evra.
„To nije dovoljno, ali Srbija ne samo da nije više pred bankrotstvo kao ranije što je bila već je u suficitu, već je suočena sa brojnim političkim pritiscima i problemima i to će mnogi gledati da koriste. Nezaposlenost više nije broj jedan u Srbiji već životni standard i zato moramo da radimo na njegovom poboljšanju. Prvo da radimo više a onda će nam i plate biti više”.
Ukazao je da pojedini kritikuju guvernerku NBS Jorgovanku Tabaković i naglasio da nikada u istoriji od prvih kovanica nismo imali stabilniji dinar nego u prethodnih šest godina.
Nikada nismo imali stabilniji devizni kurs, inflacija je svega 1,1 odsto, a neki kažu, primetio je, da cene stalno skaču.
„Inflacija je apsolutno pod kontrolom, devizni kurs je godinama gotovo isti iako je fluktuirajući, što pokazuje snagu monetarne i fiskalne politike”, kazao je Vučić.
Radićemo još jače i ozbiljnije i rezultat neće izostati, poručio je. 
Vučić: Ne znam ko je širio lažne vesti, moramo se boriti protiv toga
Predsednik Srbije je u Kruševcu, povodom lažnih informacija da je voda u beogradskom vodovodu zatrovana metanom, izjavio da ne zna da li su podnete krivične prijave i ko je to uradio.
On je novinarima na pitanje da li su podnete krivične prijave protiv onih koji su to uradili rekao:
„Ne znam da li je podneta prijava, ne znam ko je to uradio. Ali, šta da radite, to možete da očekujete."
Vučić je naveo da se protiv onih koji šire lažne vesti u u Evropi i Americi donose zakoni.
„Mi nemamo takav zakon i kod nas 'mogu da kažem šta hoću i šta me briga'. To je nešto sa čime ćemo morati da se borimo i ljudi uvek moraju da čuju i saslušaju mišljenje i stav zvaničnih organa”, rekao je Vučić.  (Tanjug)
Vučić: Na 15 minuta me izveštavaju, nadam se rešenju slučaja
KRUŠEVAC - Predsednik Srbije Aleksandar Vučić izjavio je da svi resursi policije i BIA rade na rasvetljavanju slučaja nestalog novinara Stefana Cvetkovića u Beloj Crkvi.
„(Nebojša) Stefanović i (Bratislav) Gašić me izveštavaju na 15 minuta”, rekao je Vučić novinarima.
„Nadam se da će uspeti da reše taj slučaj. Više podataka ne mogu da iznosim u javnost”, rekao je Vučić. (Tanjug)

Brnabić: Ostaću konstruktivan partner u razgovorima sa medijskim i novinarskim udruženjima
Predsednica Vlade Srbije Ana Brnabić izjavila je danas da će u razgovorima s medijskim i novinarskim udruženjima ostati konstruktivan partner, kao i da svoje kritike sa sastanaka neće iznositi u javnost.
Komentarišući odluku novinarskih i medijskih udruženja da ne prihvate novac koji im je dodeljen za medijske projekte kojima su konkurisali kod Ministarstva kulture i informisanja, ona je rekla da je to njihova odluka, a da je Vlada tu da razgovara o problemima i da se trudi da ih reši.
„Ako žele da uzmu novac iz konkursa mogu, ako ne, ne moraju, mi smo tu da razgovaramo o njihovim problemima”, kazala je premijerka novinarima odgovarajući na pitanja u Kliničkom centru Srbije, nakon otvaranja Centralne laboratorije Centra za medicinsku biohemiju.
Ona je istakla da joj se „ne sviđa trend” da medijska udruženja nakon dva sastanka s Vladom o novoj Medijskoj strategiji, izađu u javnost nakon njih i kritikuju Vladu.
„S ;medijskim udruženjima sam imala dva sastanka i za razliku od njih, ja neću komentarisati kakvi su to sastanci bili. Vidim da su oni izašli sa sastanka i krenuli da kritikuju Vladu, kako to radi zbog ovih ili onih stvari”, rekla je Ana Brnabić.
Ona je dodala da će ostati konstruktivan partner i da svoje kritike ;neće iznositi u javnosti, jer misli da to ;nije konstruktivno.
„Izašli smo u susret i da se napravi Koordinaciono telo koje će rešavati kontinuirano probleme s kojima se mediji susreću. Počeli smo da ih rešavamo i čini mi se da smo dali dobar signal da želimo da radimo na rešenju tih problema”, dodala je Brnabićeva i najavila da će u ponedeljak, kada će biti održan sledeći sastanak, sesti s predstavnicima udruženja da radi na rešavanju problema. (Beta)
Brnabić: Vučić se bori za kompromis i bezbednost građana
Predsednik Srbije Aleksandar Vučić ulaže više od 80 odsto svog vremena u nalaženje kompromisa za KiM, koji će doprineti bezbednosti građana Srbije, ali i našeg stanovništva u južnoj srpskoj pokrajini, njihovog prava na život i rad, izjavila je premijerka Ana Brnabić.
„Za kompromis je potrebno najmanje dvoje, međutim sada je to više činilaca. Ljudi u Prištini su rekli da nemaju svoju spoljnu politiku, već da je to za njih spoljna politika SAD-a”, rekla je Brnabić.
Kaže da je upravo iz tog razloga ukazala da je potrebno razgovarati i sa partnerima iz SAD o tome kakav je dugoročan kompromis potreban, kao i sa kolegama iz Brisela, koji garantuju Briselski sporazum, koji više od pet godina nije implementiran, navela je Brnabić.
Kada je Brisel pritisnuo Prištinu da implementira Briselski sporazum u delu za Zajednicu srpskih opština, onda su, kaže, počeli da pričaju da ZSO nije važna i da ćemo da gubimo vreme.
„To tako ne može. Imate Srbiju i predsednika koji ulaže ogromne napore i hrabrost da izađe iz zone komfora da bismo mi pokazali da je Srbija spremna na kompromis”, rekla je Brnabić.
Tako je odgovorila na pitanje novinara da li smatra da će pritisak na Beograd po pitanju rešavanja kosovskog pitanja biti pojačan, a proces ubrzam, s obzirom na ubrzan proces rešavanja odnosa između Grčke i Makedonije i BiH i Republike Srpske.
Ipak, premijerka je poručila da ukoliko nemamo drugu stranu koja je dovoljno odgovorna da implementira ono što je potpisala, onda se neće razgovarati ni o drugim pitanjima.
Brnabić je rekla i da veruje da će to biti teški razgovori u budućnosti, sve teži, dok se briselski sporazum ne implementira. (Tanjug)

Ajfelova kula zaštićena staklenim zidom i metalnom ogradom
PARIZ – Da bi Ajfelova kula bila bezbednija, oko čuvenog simbola francuske prestonice postavljeni su zid od stakla otporan na metke i metalna ograda, a radovi će konačno biti završeni za mesec dana, izjavio je danas predsednik Društva za korišćenje Ajfelove kule Bernar Godijer.
Inače, radovi na obezbeđivanju ove pariske znamenitosti u slučaju terorističke pretnje počeli su 2017. godine.
„Jedan od dva bezbednosna stuba je staklena ograda od 6,5 centimetara debljine”, rekao je Godijer prilikom današnjeg obilaska gradilišta zajedno sa novinarima, prenosi francuska televizija BFM.
Prema njegovim rečima, stakleni zid je „čvrst, otporan na sve udarce i pruža apsolutnu bezbednost” u slučaju ispaljivanja metaka, rekao je Godijer.
Zaštitni zid je, objašnjava on, napravljen u konsultacijama sa policijom kako bi se pronašli najbolji načini da se zagarantuje bezbednost, uključujući eventualne nalete automobilom.
Staklena ograda je visoka tri metra, a štitiće toranj duž Keja Branli i Avenije Gistava Ajfela.
Sa druge dve strane, duž bočnih vrtova koji su od sada deo pojasa oko Ajfelovog tornja, postavljene su metalne ograde.
„Za ogradu je karakteristično to što ima oblik konstrukcije Ajfelove kule, što je rezultat inspiracije prvobitnim crtežom Gistava Ajfela”, rekao je Alen Dima, tehnički direktor Društva za korišćenje Ajfelove kule.
Metalnu ogradu, visoku 3,24 metra, dizajnirao je austrijski arhitekta Ditmar Fajhtinger, koji je već dizajnirao neke pešačke mostove u Parizu.
Kada prođu kroz ogradu, posetioci će do tornja doći kroz vrt, površine dva hektara, u čijem su sastavu i dva jezera, „što će doživljaj učiniti prijatnijim i romantičnijim”, rekao je Godijer, uz napomenu da će ulazak u vrt ostati besplatan.
Godijer navodi da, i pored radova na obezbeđivanju tornja, broj posetilaca nije smanjen.
On se nada da će čuvenu kulu posetiti između šest i sedam miliona ljudi do kraja ove godine.
Obezbeđivanje Ajfelove kule koštalo je oko 35 miliona evra, a inače je deo plana reorganizacije ukupne vrednosti 300 miliona evra, koji uglavnom treba da bude realizovan do Olimpijskih igara 2024. godine.

Putin i Saudijci menjaju naftnu politiku
Na fudbalskom terenu, i Rusi i Saudijci najavili su da će poraziti protivnika. Rezultat prvog meča Svetskog kupa 2018. u Moskvi bio je, međutim juče, od malog značaja za njegove najvažnije posmatrače: ruskog predsednika Vladimira Putina i saudijskog prestolonaslednika princa Muhameda bin Salmana. Okruženi ministrima za naftu Aleksanderom Novakom i Halidom el Falihom, Putin i princ Muhamed imali su juče na stadionu Lužniki preča posla od strastvenog bodrenja dva inače „tanka” fudbalska tima.
Koliko već sledeće sedmice (22–23. juna), globalna petroalijansa  OPEK plus (13 članica OPEK-a i još 11 proizvođača „crnog zlata” predvođenih Rusijom) sastaje se u Beču radi dogovora o tome da li da počnu s povećavanjem proizvodnje nafte nakon drastičnog pada globalnih zaliha i osetnog skoka cene te strateške sirovine od prošle jeseni, na šta se glasno žale brojne mušterije, predvođene američkim predsednikom Donaldom Trampom.

Kina upozorila SAD da otpadaju trgovinski dogovori ako uvede takse
PEKING – Kineska vlada ponovila je danas pretnju da će poništiti dogovore s Vašingtonom namenjene smirivanju trgovinskog spora uoči piprema Bele kuće da objavi spisak kineskih proizvoda kojima će bit uvedene povišene takse.
Predsednik SAD Donald Tramp je zapretio da će podići takse na kinesku robu u vrednosti od 150 milijardi dolara kao odgovor na pritužbe zbog kineskog trgovinskog suficita sa SAD i politikom oko tehnologije. U okviru toga Bela kuća u petak treba da objavi spisak kineske robe u vrednosti od 50 milijardi dolara koja će biti podložna povišenoj taksi od 25 odsto.
Peking je obećao da će Kina kupovati više američke soje, prirodnog gasa i drugih proizvoda ali je upozorio posle razgovora američkog ministra trgovine Vilbura Rosa i kineskog vicepremijera Liu Hea 3. juna, da svi dogovori otpadaju ukoliko Tramp sprovede pretnju o uvođenju taksi. „Mi smo jasno rekli da ukoliko SAD uvedu trgovinske sankcije uključujući nametanje taksi, ništa od rezultata postignutih između dve strane po pitanju trgovine i privrede neće biti sprovedeno”, rekao je portparol ministarstva spoljnih poslova Geng Šuang i dodao da samo želi danas da ponovi tu činjenicu.
Državni sekretar SAD Majk Pompeo koji je danas u Pekingu, rekao je novinarima da je imao konstruktivne razgovore s kineskim zvaničnicima uključujući i sa ministrom spoljnih poslova Vangom Jiem.
„Naš deficit s Kinom je suviše visok. Naglašavam koliko je važno za predsednika Trampa da ispravi situaciju da trgovina bude uravnoteženija, recipročnija i poštenija, sa šansom da se prema američkim zaposlenim pristupa na fer način”, rekao je Pompeo. (Beta)

Brod sa 61 Sirijcem spasen kod Kipra
NIKOZIJA – Brod sa oko 60 sirijskih izbeglica spasen je u Sredozemlju kod Kipra, saopštila je danas kiparska policija.
Policija je navela da je brod koji je stigao iz pravca Turske presretnut u sredu uveče severozapadno od ostrva.
Pedesettri muškarca, jedna žena i sedmoro dece prevezeni su u prihvatni centar blizu glavnog grada Nikozije posle obavljene lekarske kontrole, navele su kiparske vlasti.
Kako navodi policija, migranti su rekli da su krijumčarima platili 2.000 dolara po osobi da se ukrcaju na taj brod sa turske obale.
Policija je navela da je uhapsila jdnog 49-ogodišnjeg muškarca osumnjičenog da je krijumčar, koji je viđen kako skače u vodui.
Kipar, članica Evropske unije i udaljen oko stotinak kilometara od sirijske obale, nije imao masovni priliv sirijskih izbeglica kao Turska ili Grčka. Ipak, od septembra 2014, više od 1.700 migranata stiglo je do kiparske obale na raznim plovilima. Vlasti te zemlje od oko milion stanovnika uputili su poziv za pomoć zbog rastućeg broja tražilaca azila.
Prema UN, Kipar je na četvrtom mestu među EU zemljama kada je reč o broju tražilaca azila prema broju stanovnika. (Beta-AFP)

Atina bez gradskog prevoza i taksija
Atina je ponovo u saobraćajnom haosu. Ne funkcioniše gradski transport jer su u jednodnevnom štrajku vozači  autobusa, trolejbusa, tramvaja i metroa, ali i taksija. Nema prevoza do aerodroma.
Osnovni zahtevi radnika se odnose na kolektivne govore, uslove rada i smanjenje broja zaposlenih. Takođe, radnici izražavaju nezadovoljstvo novim merama štednje o kojima upravo danas glasa grčki parlament i kojima se na leđa nacije do 2020. godine navaljuje dodatnih pet milijardi evra koje će biti obezbeđene kroz smanjenje penzija, nove poreze.
U centru grada su zakazani novi protesti.

Oporavak bitkoina, zbrisan deo gubitaka
NjUJORK - Vrednost bitkoina je skočila, čime je zbrisan izvestan deo gubitaka koji su tu valutu pogodili od prošle nedelje, a koji su dostigli čak 18 odsto.
Samo nekoliko sati nakon što je najveća kriptovaluta u svetu završila trgovanje na najnižem nivou od početka ove godine, njena vrednost se jutros oporavila u Londonu, dostigavši nivo od 6.487,10 dolara.
Rivalske digitalne valute - ripl, etereum i lajtkoin - takođe su dobile na vrednosti, prenosi njujorška agencija „Blumberg”.
Cena bitkona je juče u jednom trenutku pala za čak 500 dolara na 6.370 dolara, najniži nivo u četiri meseca, samo nekoliko dana nakon što su hakeri ukrali bitkoine sa južnokorejske berze za virtuelne valute „Koinrejl” u vrednosti od 37 miliona dolara.
Vrednost virtuelne valute je prošle godine uvećana za šest puta, što je bitkoinu pomoglo da dostigne rekord od 19.783 dolara u decembru. (Tanjug)

„Brzi odgovor 18” – desant američkih padobranaca u Litvaniji i Letoniji
Pripadnici američke 82. vazdušnodesantne divizije, u okviru vežbe „Brzi odgovor 18” (Swift Response 18) izveli su desant u Litvaniji i Letoniji. Kako je saopštila Vojska SAD, ovi elitni vojici prevezeni su direktno iz baze Fort Breg u Severnoj Karolini. 
Posle dugog direktnog leta preko Atlantskog okeana, izveli su desant u pomenutim baltičkim državama.

Padobranci iz sastava ove brigade prevezeni su transporterima C-17, a tokom leta obavljena je i dopuna gorivom ovih aviona iz letećih tankera.
U mestu Rukla u Litvaniji, odakle je napisan izveštaj objavljen na sajtu Vojske SAD, američki vojnici su, po scenariju vežbe, brzo zauzeli i obezbedili aerodrom.

Da bi vežba izvedena ovih dana bila uverljivija, litvanski vojici su igrali ulogu neprijateljskih snaga.
U vežbi „Brzi odgovor 18” osim američkih vojnika, učestvovale su i njihove kolege iz Izraela, Italije, Letonije, Litvanije, Poljske, Portugalije, Španije i Velike Britanije.

Erdogan: Vanredno stanje u Turskoj biće ukinuto posle izbora
ANKARA - Turski predsednik Redžep Tajip Erdogan izjavio je da će vanredno stanje uvedeno posle pokušaja vojnog udara u julu 2016. godine biti odmah ukinuto ako bude ponovo izabran na izborima zakazanim za 24. jun.
„Prvo što ćemo uraditi, ako Bog da, to će biti ukidanje vanrednog stanja”, rekao je Erdogan u televizijskom intervjuu.
Predsednik Turske je do skora govorio da vanredno stanje, koje opozicija i organizacije za zaštitu ljudskih prava žestoko kritikuju, biti ukinuto tek kada bude u potpunosti „uklonjena teroristička pretnja”.
Kako podseća AFP, Erdogan je već prošle nedelje tokom izborne kampanje koja se ovog puta čini težom za turskog predsednika, rekao da bi vanredno stanje moglo da bude ukinuto posle izbora.
U Turskoj će 24. juna biti održani i predsednički i parlamentarni izbori.
Ti izbori biće posebno važni jer će označiti zvaničan prelazak sa parlamentarnog na predsednički politički sistem u Turskoj, prema kojem će šef države imati šira ovlašćenja na osnovu prošlogodišnjih izmena Ustava koje je sam Erdogan inicirao. (Beta-AFP)

Srpska jedina štiti Ustav BiH i Dejton
Od našeg stalnog dopisnika 
Banjaluka – Republika Srpska nije izvor problema, već mesto na kom se donose odluke koje pozivaju na domaći dogovor i pronalazak rešenja. U Banjaluci nisu izglasani akti o secesiji, već akti koji omogućavaju relaksaciju i koji pozivaju na dijalog i dogovor. Kao što se desilo na nedavnoj sednici dve entitetske vlade, što mi vidimo kao model odnosa za budućnost, rekao je Nenad Stevandić, predsednik Narodne skupštine Republike Srpske. On je u razgovoru za „Politiku” istakao da je već posle tri dana nakon zajedničke sednice vlada Republike Srpske i Federacije BiH došao „doprinos” saradnji naroda i entiteta i od strane Kancelarije visokog predstavnika (OHR).
„Oni su svoje sporne odluke doneli svega tri dana posle sednice na kojoj su započeti domaći dogovori. To sve objašnjava. Ne dozvoljavaju da se sami dogovorimo. Ne odgovara im da se priča o investicijama, o povratku mladih, zapošljavanju i rastu BDP-a”, rekao je on. Govoreći o podeli državne imovine, podsetio je da su jedine granice koje su nacrtane posle Drugog svetskog rata one koje su podelile entitete u BiH. „Te granice su plod međunarodnog ugovora. Šta one dele ako već nisu međudržavne granice? Pa dele imovinu entiteta! Stoga pokušaj osporavanja imovine Republike Srpske u stvari predstavlja svesno izazivanje krize i sukoba.”
 
Utisak je da BiH ulazi u ozbiljnu krizu. Skupština je usvojila dva zakona i njima odbacila odluke visokog predstavnika i Ustavnog suda BiH. Oba zakona suspendovao je Kristijan Šmit. Šta je Srpsku opredelilo na ove korake? 
Nesporno je da je visoki predstavnik generator sukoba i nesporazuma u BiH. To proističe iz činjenice da on nema legalno imenovanje. Po relevantnim rezolucijama SB UN, BiH je bez visokog predstavnika. Jake zemlje, koje ne zavise mnogo od SB UN, progurale su da Šmit sedne u kancelariju visokog predstavnika bez obzira na to što nema legalitet. Zato imamo stvaranje cikličnih krugova krize. Takođe, Ustavni sud BiH je jedina institucija koja ne počiva na dejtonskim principima – konsenzusu dva entiteta i tri naroda. Tamo dominiraju tri stranca, koji zajedno s dva Bošnjaka preglasavaju Srbe i Hrvate. To je izvor svih problema. Sve što je i ranije radila Narodna skupština RS bila je reakcija na odluke koje donose ove institucije. Neverovatno je da Bošnjaci ne žele da imaju još jednog Bošnjaka u Ustavnom sudu, već nastoje da tamo ostane Nemac ili Albanac. To je za nas znak da se sa BiH upravlja spolja, a za druge nada da će strane sudije, kao u ratu strani avioni, doneti prednost Bošnjacima.
 
Odluke Skupštine RS nailaze na ozbiljnu ljutnju na Zapadu. 
Mi moramo ostati jedinstveni i uporni, ne sme biti pukotina među Srbima. Moramo sačuvati odlične odnose sa Srbijom i svoju neutralnost. Imamo otvorene sve komunikacijske kanale, čak i sa zemljama koje nas stalno kritikuju. Mi ćemo nastaviti da nudimo rešenja, koja će uvek biti zasnovana na dejtonskim principima, a to znači da nijedna odluka ne sme da bude doneta preglasavanjem, bez saglasnosti dva naroda i dva entiteta. A upravo su to radili visoki predstavnik i Ustavni sud BiH. Mi to razumemo kao nastojanje da se ovde provociraju krize i sukobi. Na to reagujemo pametno i nećemo dozvoliti da budemo okrivljeni za ono što je neko drugi smislio.
 
Da li je nametanje model po kom dugoročno može disati BiH? 
Ne, naprotiv, to je potpuno glupo, jer u BiH je već ispod 1,5 miliona Bošnjaka, oko milion Srba i manje od pola miliona Hrvata. Niko nikog tu ne može da nadjača i ugrozi. Mogu samo da se stvaraju nepotrebne krize. Razumem frustraciju Bošnjaka zbog percepcije da samo oni nemaju svoju državu. Zato postoji neki prikriveni cilj da se preko geopolitičke osovine – koju ovde drže Amerikanci i Britanci, posredstvom OHR-a i stranih sudija – isposluje neka supremacija Bošnjaka. Ali to ne može i neće ići preko leđa druga dva naroda i može samo silom da se desi. To ne žele ni Hrvati, koji su u zadnje vreme bili zavisni od Srba, i čiju smo poziciju štitili samo zato da ne bismo mi došli na red, a ne zato što smo u ljubavi s onima koji često pokazuju proustaške stavove. Srpska nije osnovana voljom tih sila koji sada rade protiv nje, ali je od njih prihvaćena kao neminovnost. Ipak se nadležnosti Srpske stalno tope i ako se to nastavi biće kao da je nismo ni stvorili i zato je reakcija RS tako odlučna.
 
Dakle, sem brige za državnu imovinu, korake Srpske uslovila je akumulacija nezadovoljstva. Ipak stižu upozorenja. 
Sva briga kojom Dodika žele da predstave kao figuru koja krši Dejtonski sporazum i ustavni poredak velika je laž. Dodik ima poseban stil, ali on je samo alibi da se dovrši posao obesmišljavanja i obezvlašćivanja RS. Manji deo opozicije to ne razume. Pa još daju podsticaj alibiju međunarodnog faktora. Dodik ima veliki politički kapacitet i vuče najveći broj konaca. Ali to je stvar koja pripada političkom spektru. U pravnom spektru ni Dodik ni RS nikada nisu doneli odluke o disoluciji. Nijedna institucija RS nije donela odluku o otcepljenju. Naše odluke treba pažljivo čitati. Mi u njima tražimo da se izaberu sudije Ustavnog suda BiH, jer je tako predviđeno. Ali volje za to nema kod Bošnjaka koji te sudije mogu da koriste za atak na RS. I zato smo tu gde jesmo. Što se imovine RS tiče, kada smo 2012. potpisivali ugovor s nemačkom kompanijom u vezi s izgradnjom energetskih objekata – isti ovaj kakav sad imamo sa Srbijom, jer su Nemci odustali – tada Ustavni sud nije problematizovao imovinu. Nije smeo protiv stranaca, niti su federalni partneri vikali da ne možemo bez njihove saglasnosti. U pozadini je srbofobija, a ne zajednički razvoj.
 
Dakle, odgovornost za krizu smeštate pre svega u Sarajevo i kod međunarodnih predstavnika. 
Pogledajte, na 9. januar su ranije dolazili svi. Sve do momenta kada su stranci odlučili da izazovu krizu. Nakon što su Dan RS proglasili neustavnim, počinje kriza, a mi počinjemo još žešće da ga slavimo. Svetosavska nagrada je takođe problematizovana od Bošnjaka, ali je Ustavni sud odlučio da ona nije uvredljiva. Taj sud je ušao u formu da deli srpske svece. Da procenjuje koji svetac vređa interese bošnjačkog naroda. Pa ih valjda Sveti Sava ne vređa, jer je Srbin, a Sveti Stefan, ipak, vređa. Oni su se upustili i u meritum verskog, društvenog, običajnog i potpuno polupali lončiće.
 
Da li RS nastupa jedinstveno u aktuelnoj krizi? 
Kao osnivač SDS-a i iz kog sam izašao u vreme čudne nacionalne politike u najvećoj stranci opozicije, mogu samo da skinem kapu za poslednje stavove i da kažem da se ta partija ponaša državotvorno. Nadam se da će tako i ostati. Trenutno, SDS je stranka opozicije koja razume razliku između vlasti i države.
Setite se, targetiranje Karadžića nekada je bilo isto kao aktuelno prokazivanje Dodika. Karadžića su najpre oterali u šumu, pa u zatvor, a prethodno su mu garantovali da neće biti procesuiran. Pravili su hajku kako bi od njega napravili kriminalca, lažući da je iz Prijedorske banke odneo tri miliona maraka. Želeli su stvoriti nezadovoljstvo naroda prema njemu, što nije uspelo. Ne verujem ni da će uspeti aktuelni pokušaji po istom principu. Nismo mi društvo koje drugačije živi i radi ili ima drugačije demokratske principe od nemačkog, francuskog ili švajcarskog modela. U vreme evropske cenzure u vezi s ratom u Ukrajini možemo čak reći da smo pet puta slobodniji. U Banjaluci možete da kritikujete i hvalite Putina ili Zelenskog, a u Berlinu i Parizu to ne smete. Udar na RS, sem napada na naše vrednosti, jeste udar i na demokratsko društvo.
 
Neki u poslednjim dešavanjima u RS pronalaze baš uticaj dešavanja u Ukrajini. 
Sukob u Ukrajini ima veze sa situacijom u celom svetu. Pa ima refleksije i na Balkan. Mi u tom ratu ne učestvujemo. Nepoštovanje međunarodnih ugovora je uvek generator koji dovodi do ratova. Nepoštovanje Kumanovskog sporazuma i Rezolucije 1244 izaziva krizu na KiM, jer Srbi nisu dobili svoje bezbednosne snage da ih štite. Minski sporazumi nisu poštovani dok je trajala tortura nad stanovništvom Donbasa. Ako se setimo kako se pred Drugi svetski rat raspalo Veće naroda i kako se danas ljuljaju UN, možemo da povučemo mnoge paralele. Ali mi nigde ne treba da srljamo. BiH treba da se liši ambicije za priključivanje u bilo kakve vojne asocijacije. Ali EU je odlučila da pritisne BiH da se mora opredeliti. Na svu sreću bez mišljenja Srba to se ne može desiti. Blokirali smo pristupanje NATO-u i uvođenje sankcija Rusiji. Srpska može da se ponosi kako tretira ukrajinsku manjinu, koja je ovde najbrojnija. U Prnjavoru živi nekoliko hiljada Ukrajinaca, koji imaju svoje crkve i mi želimo da niko u Srpskoj nema ikakvih problema. To je za nas čast.
 
Verujete li u neka saznanja da se razmatra smena Dodika? 
Mi smo OHR još ranije potpuno pobedili, argumentima i dokazima. Dokazali smo da su svi visoki predstavnici imenovani rezolucijama SB UN. Prezentovaćemo dokumente koji su potpisani između parafa i potpisa Dejtonskog sporazuma, sa takozvane Konferencije za implementaciju mira u Londonu – koja je ustanovila Savet za sprovođenje mira (PIK) i pozvala zvaničnim dokumentima SB UN da potvrdi prvog visokog predstavnika. Dakle, čak i kada bi Šmit smenio Dodika, mi to ne bismo objavili, jer nema legalitet. Ako nema legalitet imenovanja i njegove odluke su nelegalne. Pa kako onda da njegove odluke objavljujemo u „Službenom glasniku RS”? Ovog trenutka, Srpska je ta koja čuva pravni poredak u BiH. Sve akcije iz RS zasnovane su na pravu i to svi dobro znaju. Zato su prešli na drugu strategiju – zloupotrebu Ustavnog suda.
 
Šmit je nametnuo zakon koji inkriminiše one koji ne poštuju njegove, kao i odluke Ustavnog suda. 
Time želi da upotrebi domaće institucije za izazivanje krize. To će opet raditi nametanjem zakona. Oni koji budu prihvatili da sprovode takve zakone mogu da naprave poremećaj mira. Zato je Dodik najavio da će u Nemačkoj tužiti Šmita za lažno predstavljanje, ali i za narušavanje mira, a to je najveći zločin. Mi u RS sem pravnog poretka RS i BiH čuvamo i mir.
 
Posebnu nervozu na Zapadu izazvala je najava suspenzije ingerencije Suda i Tužilaštva BiH i agencije Sipa. 
Jedan šeik je u otporu zapadnjačkoj agresiji rekao da muslimani ne jedu svinjetinu, ali da ako treba da umru od gladi, možda i mogu da ih nateraju na to. Ako naše postojanje bude ugroženo, bićemo prinuđeni da donosimo zakone koji će imati pravni legalitet i koji će se primenjivati na teritoriji RS. A sasvim drugi zakoni će važiti u FBiH. Imaćemo praktično dve zemlje. To ne priželjkujem, već se nadam da će biti pameti u međunarodnim centrima, što uključuje i neophodnu katarzu u EU, koja ovde treba da zameni OHR. Treba da se imenuju domaće sudije i da se sprovode domaći zakoni, te da niko nikome ne koči razvoj.
 
Na osnovu čega tvrdite da se neće dozvoliti da Srbi u BiH budu svedeni na manjinu i podvrgnuti nasilju kao na KiM? 
Teroristički režim koji na KiM ugrožava Srbe često pominje Srpsku, što je za nas veliko priznanje. Kada tvrde da neće dozvoliti RS na KiM, to je potvrda da je Srpska toliko etablirana da joj se ni ćošak ne može odbiti. Niko sem naše skupštine neće donosi odluke u ime nas, niti će imenovati gradonačelnike u ime naših građana tako što će da raspisuje izbore i sa dva-tri odsto izlaznosi priznaje njihove rezultate. A mnogi u Sarajevu bi to voleli. U RS postoje dva veća naselja sa Bošnjacima, Kozarac i Janja, koja uživaju svu našu pažnju, prava i ljubav. Ipak, BiH iz devedesetih i danas nije ista. U Sarajevu nema Srba, svi gradovi su monoetnički u oba entiteta, uz izuzetke Drvara, Glamoča, Grahova i Petrovca u FBiH. Izmaštana multietnička priča je samo lažni građanski model za konačnu supremaciju Bošnjaka.

Bajden: Saudijska Arabija i Izrael daleko su od sporazuma o normalizaciji odnosa
Izrael i Saudijska Arabija su daleko od sporazuma o normalizaciji koji bi uključivao sporazum o odbrani i američki civilni nuklearni program, rekao je predsednik SAD Džozef Bajden u intervjuu za Si-En-En.
Američki zvaničnici su posredovali u pokušaju da postignu dogovor o normalizaciji odnosa između dve zemlje, podseća Rojters.
„Daleko smo odatle. Imamo o mnogo čemu da razgovaramo”, rekao je Bajden.
Izraelski ministar energetike Izrael Kac je prošlog meseca izrazio protivljenje ideji da Saudijska Arabija razvija civilni nuklearni program kao deo bilo kakvog uspostavljanja odnosa između dve zemlje posredstvom SAD.
Bajden je ukazao na odluku Saudijske Arabije, uoči njegove posete kraljevstvu prošlog leta, da otvori svoj vazdušni prostor za sve avio-prevoznike, otvarajući put za više preleta ka i iz Izraela, prenosi Tanjug.

Bajden otputovao na evropsku turneju, posetiće Britaniju, Litvaniju i Finsku
Predsednik SAD Džozef Bajden otputovao je danas na evropsku turneju tokom koje će posetiti Veliku Britaniju, Litvaniju i Finsku, javlja Rojters.
Bajden će večeras stići u London, a narednog dana će se sresti sa britanskim kraljem Čarlsom III, prvi put od kada je krunisan.
On će razgovarati i sa britanskim premijerom Rišijem Sunakom u Dauning stritu.
Sledeća poseta je samit NATO u Viljnusu, u Litvaniji.
Bajden će provesti dva dana u glavnom gradu Litvanije, koja je domaćin godišnjeg samita NATO.
On ćee učestvovati na sastancima sa liderima i održati govor na Univerzitetu u Viljnusu.
Konačna stanica je Helsinki, gde se očekuje da će Bajden u četvrtak proslaviti proširenje NATO sa Finskom kao najnovijom članicom alijanse.
Ova nordijska zemlja je u aprilu postala 31. članica NATO.
Bajdenov savetnik za nacionalnu bezbednost Džejk Saliven rekao je da će Bajdenovo putovanje „pokazati predsednikovo vođstvo na svetskoj sceni”, navodi AP, prenosi Tanjug.

Budi hrabra – reci NE nasilju
Od početka godine čak 22 žene ubijene su u porodičnom nasilju, a među njima se nalaze i dve devojčice. Podaci Centra za podršku ženama govore da je od 2010. godine u porodično-partnerskom odnosu ubijeno više od 330 žena, a statistika svedoči da se svaka treća žena ranije obraćala institucijama sistema za pomoć. Brojke takođe upozoravaju da je u prethodnoj deceniji trećina žena ubijena vatrenim oružjem, a taj trend nastavlja se i u ovoj godini, u kojoj je šest žena stradalo na ovaj način. Statistika koja svedoči da osam od deset žena strada od ruke muža, oca ili brata postaje još bolnija kada se iza nje pomole lica više od 400 dece koja su u poslednjih deset godina ostala bez majki i odrastaju s doživotnim žigom da im je otac ubica – neki od njih nastavili su život s bakama i dekama, drugi odrastaju u hraniteljskim porodicama, a neki mališani detinjstvo provode u domovima za decu bez roditeljskog staranja.
Is­tra­ži­va­nje po­ve­re­ni­ka za za­šti­tu rav­no­prav­no­sti i Pro­gra­ma Uje­di­nje­nih na­ci­ja za raz­voj u Sr­bi­ji (UNDP), ko­je je ura­đe­no na re­pre­zen­ta­tiv­nom uzor­ku od 1.004 že­ne pokazalo je da najveći broj že­na ko­je su po­sta­le žr­tve po­ro­dič­nog ili part­ner­skog na­si­lja ne pri­ja­vlju­je nasilnika iz stra­ha od nje­go­ve osve­te. Po­lo­vi­na njih pri­zna­je da su stid i sra­mo­ta zbog agre­si­je ko­jom su iz­lo­že­ne, kao i spo­zna­ja da ne­ma­ju gde da odu ako od­lu­če da iza­đu iz začaranog kru­ga na­si­lja glav­ni raz­log zbog ko­jeg ne pri­ja­vlju­ju na­si­lje in­sti­tu­ci­ja­ma si­ste­ma.
Studija re­a­li­zo­va­na u okvi­ru pro­jek­ta „In­te­gri­sa­ni od­go­vor na na­si­lje nad ženama i de­voj­či­ca­ma u Sr­bi­ji”, ko­je u part­ner­stvu s Vla­dom Sr­bi­je spro­vo­de agen­ci­je Ujedinjenih na­ci­ja u Sr­bi­ji, ta­ko­đe po­ka­zuje da že­ne naj­ve­će po­ve­re­nje ima­ju u Si­gur­ne žen­ske ku­će, a po­tom u zdrav­stvo, po­li­ci­ju i ver­ske in­sti­tu­ci­je, a naj­ma­nje ve­ru­ju jav­nom tužilaštvu i cen­tri­ma za so­ci­jal­ni rad. Naj­ve­ći broj že­na ko­ji je uče­stvo­vao u ovom is­tra­ži­va­nju na­veo je da su raz­u­me­va­nje i podrška oko­li­ne, od­no­sno po­ro­di­ce i pri­ja­te­lja, ključ­na stvar ko­ja bi ih mo­ti­vi­sa­la da prijave na­si­lje u po­ro­di­ci – ako bi po­sta­le žr­tve na­si­lja, čak 38 od­sto že­na pr­vo bi tražilo podršku od čla­no­va po­ro­di­ce, 28 pro­ce­na­ta njih oti­šlo bi u po­li­ci­ju, dok bi se prijateljima po­ve­ri­lo sve­ga de­vet pro­ce­na­ta že­na.
Iako je veća šansa da neko ko je ekonomski zavisan od nasilnika ostane u nasilnom odnosu, u Sigurnoj ženskoj kući nalaze se i žene koje su na veoma visokim socijalnim položajima i koje su izbačene iz sopstvenog doma, a nasilnik koji je trebalo da završi u zatvoru, pronašao je rupu u zakonu kroz koju se provukao uz pomoć umešnog advokata.
Iskustvo govori da je situacija kada žena reši da ostavi nasilnika po nju najrizičnija – ubistva se dešavaju kada žena konačno „prelomi” i saopšti partneru da ga napušta, a neka istraživanja govore da se femicid obično dešava unutar tri meseca od odlaska žene. Iako stručnjaci apeluju da se mora napraviti veoma detaljan plan zaštite žrtve, dešava se da neka karika u lancu zaštite žrtve, koga čine policija, tužilaštvo i sud, jednostavno ne proceni dobro bezbednosni rizik.
Kako bi se sprečila kategorizacija na „laka” i „teška” ubistva, udruženje „FemPlatz” zahteva od nadležnih da se krivično delo femicida uvede kao posebno krivično delo. Istraživanje koje je uradilo ovo udruženje pokazuje da je u skoro trećini slučajeva femicida sud dosudio kaznu od 10 do 15 godina. „FemPlatz” takođe traži od nadležnih uspostavljanje nezavisnog tela za praćenje femicida, čime će se obezbediti prikupljanje podataka o ubistvima žena koji će biti dostupni javnosti i ujedno unaprediti rad institucija i poboljšati sistem zaštite žena od nasilja.
Mada sta­ti­sti­ka upozorava da sva­ke go­di­ne iz­me­đu 20 i 30 že­na bi­va ubi­je­no u po­ro­dič­nom ili part­ner­skom na­si­lju, ve­li­ki broj njih je i spa­sen za­hva­lju­ju­ći ade­kvat­noj re­ak­ci­ji dr­ža­ve – podaci Ministarstva pravde govore da je to­kom 2022. go­di­ne pro­du­že­no vi­še od 20.000 hitnih me­ra za­šti­te žr­tve i iz­ra­đe­no 19.017 pla­no­va za­šti­te žr­tve, a od 2017, od­no­sno od po­čet­ka pri­me­ne Za­ko­na o spre­ča­va­nju po­ro­dič­nog na­si­lja, pa do po­čet­ka ove go­di­ne iz­re­če­ne su 103.864 hit­ne me­re. Vi­še od hi­lja­du pred­stav­ni­ka pra­vo­sud­nog si­ste­ma bi­lo je na obu­ci i spe­ci­ja­li­zo­va­noj edu­ka­ci­ji o pre­ven­ci­ji po­ro­dič­nog na­si­lja.

I Harvard strepi od veštačke inteligencije
Upotreba veštačke inteligencije jeste fascinantna, sigurno će biti velikih promena u obrazovanju i mi na Harvardu dosta razmišljamo na temu „ChatGPT”, jer ne možemo to da ignorišemo. Studenti definitivno koriste VI u programiranju, ali na američkim univerzitetima i posebno na Harvardu postoji kod časti i potpuno poverenje da student neće čak ni kada radi ispit kod kuće da prepisuje i vara. Dešavalo se da nekada nekog uhvatimo, ali većini studenata je čast da budu na Harvardu i niko neće rizikovati da tu šansu prokocka. To je i najveća razlika u odnosu na naš sistem: nije poenta u bubanju, već da se mladi ljudi zainteresuju da nauče da razmišljaju, da postignu nešto u životu. Ništa mi ne znači da zapamte formulu napamet, mogu da je nađu u knjizi, ja sam na svom kursu rekao studentima da mogu da koriste bilo koji onlajn izvor, kaže na početku razgovora za „Politiku” prof. dr Marko Lončar sa Fakulteta tehničkih i primenjenih nauka Univerziteta Harvard. 
 
Dr Lončaru je ove nedelje u SANU uručena nagrada Fondacije „Prof. dr Marko V. Jarić” za 2019. godinu, što ranije nije bilo moguće zbog pandemije kovida 19. Ova nagrada, koja se u medijima naziva i „Srpski Nobel za fiziku”, dodeljuje se već punih 25 godina za izuzetne rezultate. Prema odluci žirija dr Lončar ju je više nego zaslužio za doprinose u oblasti nanofotonike, primenjene fizike i integrisane optike.
Nismo mogli a da ne pitamo profesora da li zna da je u Beogradu ove godine primljen jedan brucoš na fizici i šta savetuje – kako popuniti klupe na fakultetima prirodnih nauka. Odgovor nas je malo iznenadio:
– Mi imamo sličan problem na Harvardu, jer se tu dolazi zbog prava i medicine i borimo se za studente koji bi da postanu inženjeri, i to inženjeri elektrotehnike. Zato sam moj kurs prilagodio da bude praktičan, da bude više laboratorijskih vežbi, da rade projekte. Moj savet srpskim kolegama jeste da se reformišu studije, da bude više prakse. Ne mora baš sve da se nauči, uvek mogu knjigu da otvore ako im zatreba neka formula.
Svoj put do Harvarda opisuje kao kombinaciju genetike, pameti, sreće i podrške porodice i profesora. Detinjstvo je proveo gledajući oca, inženjera elektrotehnike, koji je radio u vojsci, kako stalno nešto popravlja. Krenuo je tatinim stopama, ali je na kraju odabrao svoj put. Kaže da su presudan uticaj imali fantastični profesori matematike i fizike, prvo u Osnovnoj školi „Svetozar Miletić” u Zemunu, koju je završio kao đak generacije, a potom i u Matematičkoj gimnaziji na programerskom smeru u vreme kada su kompjuteri bili retkost i papreno koštali.
– Fizika me zanimala, ali sam upisao elektroniku na Elektrotehničkom fakultetu. Po završetku studija sam aplicirao za Ameriku jer kod nas gotovo ništa nisam mogao eksperimentalno da radim, neka istraživanja su vrlo skupa i tako sam stigao 1997. do Kal teka i profesora Ćuka. Ali stara ljubav zaborava nema i vratio sam se fizici – priča ovaj harvardski profesor.
Prvi šok je bio kada je shvatio koliko je neverovatno teorijski potkovan u odnosu na američke kolege, ali praksa je bila slaba tačka, zbog nedostatka opreme i materijala na fakultetima u Srbiji u to vreme pogotovu.
– Brzo se čovek navikne na bolje. Tu sam završilo i doktorat. Posle šest godina u Los Anđelesu preselio sam se u Boston, najevropski američki grad i krenuo na postdoktorske studije na Harvardu. U SAD nije uobičajeno da student koji „izuči zanat” na jednom univerzitetu tu i ostane, gledaju da dovode profesore koji donose nešto novo, ali eto ja sam ostao i danas imam svoju katedru i predajem osnove elektrotehnike – priča profesor i dodaje da je na postdoktorskim studijama trenutno jedan student iz naše zemlje. Koliko mu je poznato, na Harvardu je jedini profesor iz Srbije, ali ima kolegu iz naših krajeva na MIT.
Uglavnom su mi prijatelji roditelji moje dece, kaže i dodaje da se dosta njegovih prijatelja iz Matematičke gimnazije preselilo u Ameriku i nastanilo u istom predgrađu u kojem i on živi sa suprugom Evelin, koju je upoznao u Los Anđelesu. Danas su u istoj ulici kuće osam đaka Matematičke gimnazije, tako da se svi lepo druže, kao i njihova deca.
Ostati ili otići – pitamo ga na kraju. To je sve individualno, odgovara. – Ja sam uvek zamišljao da ću da se vratim negde u Evropu, ali u Americi su resursi za bavljenje naukom zaista veliki. Možda se vratim kad se penzionišem, ako se to ikada dogodi – kaže kroz osmeh.
Bilo je tu još mnogo toga da se kaže i pita, ali je profesor morao nazad u Boston, uz obećanje da će se brzo vratiti u Beograd. Čekalo ga je i predavanje našim studentima elektrotehnike, među kojima će možda pronaći nekog budućeg kolegu na Harvardu. U hodnicima SANU ostale su reči dr Aleksandra Bogojevića, direktora Instituta za fiziku, inače institucije koja je pokrovitelj ove nagrade: „Mi smo mala zemlja sa visokim procentom uspešnih ljudi u naučnoj dijaspori, nema osobe koja nije čula za Teslu ili Pupina. A dr Marko Lončar je još jedan dokaz da Srbiji dobro ide fizika”.
 
 
Antrfile
 
Impresivna biografija
Dr Lončar je posle Matematičke gimnazije završio Elektrotehnički fakultetu u Beogradu, a potom doktorirao na Kalifornijskom institutu za tehnologiju na temi lasera i talasovoda na bazi fotonskih kristala. Postdoktorske studije je završio na Harvardu, gde je postao docent, pa vanredni i redovni profesor, da bi 2012. bio unapređen u profesora sa katedrom. Danas je jedan od vodećih svetskih stručnjaka u nanofotonici i nanotehnologiji, a posebno su zapažena njegova dostignuća u nanofabrikaciji dijamanata. Dobitnik je brojnih nagrada, ima više od 20 patenata i autor je impresivnog broja radova koji se objavljuju u najuticajnijim naučnim časopisima.
 
Antrfile
 
Plavi dijamanti najpopularniji, roze najskuplji
 
Zašto od studenata neprekidno dobija nagrade za najinteresantnija predavanja, pokazao je okupljenima u SANU, gde je govorio o tome zašto su dijamanti najbolji prijatelji fizičara. Iako su u publici mahom bili akademici, on je pričao jednostavno, da svako može da razume, duhovito kombinujući slike, citate i primerke veštačkih dijamanata koje je iz Amerike doneo u koferčiću. Saznali smo od čega se sastoje dijamanti, zašto imaju boju, da su plavi najpopularniji, žuti najjeftiniji, a da su roze retki i zato i skupi. Uz uobičajenu priču o tome kako je dijamant najtvrđi mineral u prirodi koji se koristi za bušenje, sečenje i brušenje, mogli smo, recimo, koristeći samo toplotu svog tela da dijamantom sečemo led u čaši…

Milatović stigao u posetu Srbiji, dočekao ga Dačić
Predsednik Crne Gore Jakov Milatović stigao je danas u zvaničnu dvodnevnu posetu Srbiji, a na aerodromu „Nikola Tesla” u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
„Poželeo sam dobrodošlicu predsedniku Crne Gore Jakovu Milatoviću, koji će boraviti u dvodnevnoj zvaničnoj poseti Republici Srbiji! Radujem se ovom susretu koji će dodatno učvrstiti tradicionalno prijateljske odnose i saradnju naših zemalja”, naveo je Dačić na Instagramu, gde je objavio i fotografije sa Milatovićem.
U čast posete Milatovića, ambasada Crne Gore prirediće večeras svečani prijem u Crnogorskoj kući u Beogradu, navodi se u saopštenju službe za informisanje predsednika Crne Gore.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”.
Poseta Milatovića Srbiji dolazi nakon poseta Briselu i institucijama EU i NATO, a sa ciljem jačanja političkih i ekonomskih odnosa dve države i unapređenja regionalne saradnje, dodaje se u saopštenju predsednika Crne Gore, prenosi Tanjug.

Australijski vojnici u Avganistanu isticali nacističku zastavu
Sidnej - Australijski vojnik koji je postavio zastavu sa nacističkom svastikom na borbeno vozilo u Avganistanu pre više od 10 godina, pogrešio je i kažnjen je na vreme, izjavio je danas australijski premijer Malkom Turnbul nakon što se forografija tog incidenta pojavila u javnosti.
Zastava je bila zakačena na vojni džip tokom partole u Avganistanu 2007. godine, a fotografiju je objavio australijski javni servis ABC, prenosi Rojters. „Zastava je uklonjena a službenik umešan u incident je disciplinski kažnjen. To je bilo pogrešno i komandanti su ga kaznili na vreme”, rekao je Turnbul.
Australija je, kao saveznica SAD, imala trupe u Avganistanu 17 godina koje su se borile protiv talibana i drugih islamskih ekstremista. Kako se navodi, ponašanje tih trupa u periodu od 2005. do 2016. godine je pod istragom, zbog optužbi da su koristili neprimerenu silu i zanemarivali ljudske živote tokom misije.
„Potpuno je neprihvatljivo koristiti tu zastavu. To je u potpunosti u suprotnosti sa vrednostima Australijskih snaga odbrane (ADF)”, izjavila je australijska ministarka odbrane Maris Pejn. (Tanjug)

Srpska jedina štiti Ustav BiH i Dejton
Od našeg stalnog dopisnika 
Banjaluka – Republika Srpska nije izvor problema, već mesto na kom se donose odluke koje pozivaju na domaći dogovor i pronalazak rešenja. U Banjaluci nisu izglasani akti o secesiji, već akti koji omogućavaju relaksaciju i koji pozivaju na dijalog i dogovor. Kao što se desilo na nedavnoj sednici dve entitetske vlade, što mi vidimo kao model odnosa za budućnost, rekao je Nenad Stevandić, predsednik Narodne skupštine Republike Srpske. On je u razgovoru za „Politiku” istakao da je već posle tri dana nakon zajedničke sednice vlada Republike Srpske i Federacije BiH došao „doprinos” saradnji naroda i entiteta i od strane Kancelarije visokog predstavnika (OHR).
„Oni su svoje sporne odluke doneli svega tri dana posle sednice na kojoj su započeti domaći dogovori. To sve objašnjava. Ne dozvoljavaju da se sami dogovorimo. Ne odgovara im da se priča o investicijama, o povratku mladih, zapošljavanju i rastu BDP-a”, rekao je on. Govoreći o podeli državne imovine, podsetio je da su jedine granice koje su nacrtane posle Drugog svetskog rata one koje su podelile entitete u BiH. „Te granice su plod međunarodnog ugovora. Šta one dele ako već nisu međudržavne granice? Pa dele imovinu entiteta! Stoga pokušaj osporavanja imovine Republike Srpske u stvari predstavlja svesno izazivanje krize i sukoba.”
 
Utisak je da BiH ulazi u ozbiljnu krizu. Skupština je usvojila dva zakona i njima odbacila odluke visokog predstavnika i Ustavnog suda BiH. Oba zakona suspendovao je Kristijan Šmit. Šta je Srpsku opredelilo na ove korake? 
Nesporno je da je visoki predstavnik generator sukoba i nesporazuma u BiH. To proističe iz činjenice da on nema legalno imenovanje. Po relevantnim rezolucijama SB UN, BiH je bez visokog predstavnika. Jake zemlje, koje ne zavise mnogo od SB UN, progurale su da Šmit sedne u kancelariju visokog predstavnika bez obzira na to što nema legalitet. Zato imamo stvaranje cikličnih krugova krize. Takođe, Ustavni sud BiH je jedina institucija koja ne počiva na dejtonskim principima – konsenzusu dva entiteta i tri naroda. Tamo dominiraju tri stranca, koji zajedno s dva Bošnjaka preglasavaju Srbe i Hrvate. To je izvor svih problema. Sve što je i ranije radila Narodna skupština RS bila je reakcija na odluke koje donose ove institucije. Neverovatno je da Bošnjaci ne žele da imaju još jednog Bošnjaka u Ustavnom sudu, već nastoje da tamo ostane Nemac ili Albanac. To je za nas znak da se sa BiH upravlja spolja, a za druge nada da će strane sudije, kao u ratu strani avioni, doneti prednost Bošnjacima.
 
Odluke Skupštine RS nailaze na ozbiljnu ljutnju na Zapadu. 
Mi moramo ostati jedinstveni i uporni, ne sme biti pukotina među Srbima. Moramo sačuvati odlične odnose sa Srbijom i svoju neutralnost. Imamo otvorene sve komunikacijske kanale, čak i sa zemljama koje nas stalno kritikuju. Mi ćemo nastaviti da nudimo rešenja, koja će uvek biti zasnovana na dejtonskim principima, a to znači da nijedna odluka ne sme da bude doneta preglasavanjem, bez saglasnosti dva naroda i dva entiteta. A upravo su to radili visoki predstavnik i Ustavni sud BiH. Mi to razumemo kao nastojanje da se ovde provociraju krize i sukobi. Na to reagujemo pametno i nećemo dozvoliti da budemo okrivljeni za ono što je neko drugi smislio.
 
Da li je nametanje model po kom dugoročno može disati BiH? 
Ne, naprotiv, to je potpuno glupo, jer u BiH je već ispod 1,5 miliona Bošnjaka, oko milion Srba i manje od pola miliona Hrvata. Niko nikog tu ne može da nadjača i ugrozi. Mogu samo da se stvaraju nepotrebne krize. Razumem frustraciju Bošnjaka zbog percepcije da samo oni nemaju svoju državu. Zato postoji neki prikriveni cilj da se preko geopolitičke osovine – koju ovde drže Amerikanci i Britanci, posredstvom OHR-a i stranih sudija – isposluje neka supremacija Bošnjaka. Ali to ne može i neće ići preko leđa druga dva naroda i može samo silom da se desi. To ne žele ni Hrvati, koji su u zadnje vreme bili zavisni od Srba, i čiju smo poziciju štitili samo zato da ne bismo mi došli na red, a ne zato što smo u ljubavi s onima koji često pokazuju proustaške stavove. Srpska nije osnovana voljom tih sila koji sada rade protiv nje, ali je od njih prihvaćena kao neminovnost. Ipak se nadležnosti Srpske stalno tope i ako se to nastavi biće kao da je nismo ni stvorili i zato je reakcija RS tako odlučna.
 
Dakle, sem brige za državnu imovinu, korake Srpske uslovila je akumulacija nezadovoljstva. Ipak stižu upozorenja. 
Sva briga kojom Dodika žele da predstave kao figuru koja krši Dejtonski sporazum i ustavni poredak velika je laž. Dodik ima poseban stil, ali on je samo alibi da se dovrši posao obesmišljavanja i obezvlašćivanja RS. Manji deo opozicije to ne razume. Pa još daju podsticaj alibiju međunarodnog faktora. Dodik ima veliki politički kapacitet i vuče najveći broj konaca. Ali to je stvar koja pripada političkom spektru. U pravnom spektru ni Dodik ni RS nikada nisu doneli odluke o disoluciji. Nijedna institucija RS nije donela odluku o otcepljenju. Naše odluke treba pažljivo čitati. Mi u njima tražimo da se izaberu sudije Ustavnog suda BiH, jer je tako predviđeno. Ali volje za to nema kod Bošnjaka koji te sudije mogu da koriste za atak na RS. I zato smo tu gde jesmo. Što se imovine RS tiče, kada smo 2012. potpisivali ugovor s nemačkom kompanijom u vezi s izgradnjom energetskih objekata – isti ovaj kakav sad imamo sa Srbijom, jer su Nemci odustali – tada Ustavni sud nije problematizovao imovinu. Nije smeo protiv stranaca, niti su federalni partneri vikali da ne možemo bez njihove saglasnosti. U pozadini je srbofobija, a ne zajednički razvoj.
 
Dakle, odgovornost za krizu smeštate pre svega u Sarajevo i kod međunarodnih predstavnika. 
Pogledajte, na 9. januar su ranije dolazili svi. Sve do momenta kada su stranci odlučili da izazovu krizu. Nakon što su Dan RS proglasili neustavnim, počinje kriza, a mi počinjemo još žešće da ga slavimo. Svetosavska nagrada je takođe problematizovana od Bošnjaka, ali je Ustavni sud odlučio da ona nije uvredljiva. Taj sud je ušao u formu da deli srpske svece. Da procenjuje koji svetac vređa interese bošnjačkog naroda. Pa ih valjda Sveti Sava ne vređa, jer je Srbin, a Sveti Stefan, ipak, vređa. Oni su se upustili i u meritum verskog, društvenog, običajnog i potpuno polupali lončiće.
 
Da li RS nastupa jedinstveno u aktuelnoj krizi? 
Kao osnivač SDS-a i iz kog sam izašao u vreme čudne nacionalne politike u najvećoj stranci opozicije, mogu samo da skinem kapu za poslednje stavove i da kažem da se ta partija ponaša državotvorno. Nadam se da će tako i ostati. Trenutno, SDS je stranka opozicije koja razume razliku između vlasti i države.
Setite se, targetiranje Karadžića nekada je bilo isto kao aktuelno prokazivanje Dodika. Karadžića su najpre oterali u šumu, pa u zatvor, a prethodno su mu garantovali da neće biti procesuiran. Pravili su hajku kako bi od njega napravili kriminalca, lažući da je iz Prijedorske banke odneo tri miliona maraka. Želeli su stvoriti nezadovoljstvo naroda prema njemu, što nije uspelo. Ne verujem ni da će uspeti aktuelni pokušaji po istom principu. Nismo mi društvo koje drugačije živi i radi ili ima drugačije demokratske principe od nemačkog, francuskog ili švajcarskog modela. U vreme evropske cenzure u vezi s ratom u Ukrajini možemo čak reći da smo pet puta slobodniji. U Banjaluci možete da kritikujete i hvalite Putina ili Zelenskog, a u Berlinu i Parizu to ne smete. Udar na RS, sem napada na naše vrednosti, jeste udar i na demokratsko društvo.
 
Neki u poslednjim dešavanjima u RS pronalaze baš uticaj dešavanja u Ukrajini. 
Sukob u Ukrajini ima veze sa situacijom u celom svetu. Pa ima refleksije i na Balkan. Mi u tom ratu ne učestvujemo. Nepoštovanje međunarodnih ugovora je uvek generator koji dovodi do ratova. Nepoštovanje Kumanovskog sporazuma i Rezolucije 1244 izaziva krizu na KiM, jer Srbi nisu dobili svoje bezbednosne snage da ih štite. Minski sporazumi nisu poštovani dok je trajala tortura nad stanovništvom Donbasa. Ako se setimo kako se pred Drugi svetski rat raspalo Veće naroda i kako se danas ljuljaju UN, možemo da povučemo mnoge paralele. Ali mi nigde ne treba da srljamo. BiH treba da se liši ambicije za priključivanje u bilo kakve vojne asocijacije. Ali EU je odlučila da pritisne BiH da se mora opredeliti. Na svu sreću bez mišljenja Srba to se ne može desiti. Blokirali smo pristupanje NATO-u i uvođenje sankcija Rusiji. Srpska može da se ponosi kako tretira ukrajinsku manjinu, koja je ovde najbrojnija. U Prnjavoru živi nekoliko hiljada Ukrajinaca, koji imaju svoje crkve i mi želimo da niko u Srpskoj nema ikakvih problema. To je za nas čast.
 
Verujete li u neka saznanja da se razmatra smena Dodika? 
Mi smo OHR još ranije potpuno pobedili, argumentima i dokazima. Dokazali smo da su svi visoki predstavnici imenovani rezolucijama SB UN. Prezentovaćemo dokumente koji su potpisani između parafa i potpisa Dejtonskog sporazuma, sa takozvane Konferencije za implementaciju mira u Londonu – koja je ustanovila Savet za sprovođenje mira (PIK) i pozvala zvaničnim dokumentima SB UN da potvrdi prvog visokog predstavnika. Dakle, čak i kada bi Šmit smenio Dodika, mi to ne bismo objavili, jer nema legalitet. Ako nema legalitet imenovanja i njegove odluke su nelegalne. Pa kako onda da njegove odluke objavljujemo u „Službenom glasniku RS”? Ovog trenutka, Srpska je ta koja čuva pravni poredak u BiH. Sve akcije iz RS zasnovane su na pravu i to svi dobro znaju. Zato su prešli na drugu strategiju – zloupotrebu Ustavnog suda.
 
Šmit je nametnuo zakon koji inkriminiše one koji ne poštuju njegove, kao i odluke Ustavnog suda. 
Time želi da upotrebi domaće institucije za izazivanje krize. To će opet raditi nametanjem zakona. Oni koji budu prihvatili da sprovode takve zakone mogu da naprave poremećaj mira. Zato je Dodik najavio da će u Nemačkoj tužiti Šmita za lažno predstavljanje, ali i za narušavanje mira, a to je najveći zločin. Mi u RS sem pravnog poretka RS i BiH čuvamo i mir.
 
Posebnu nervozu na Zapadu izazvala je najava suspenzije ingerencije Suda i Tužilaštva BiH i agencije Sipa. 
Jedan šeik je u otporu zapadnjačkoj agresiji rekao da muslimani ne jedu svinjetinu, ali da ako treba da umru od gladi, možda i mogu da ih nateraju na to. Ako naše postojanje bude ugroženo, bićemo prinuđeni da donosimo zakone koji će imati pravni legalitet i koji će se primenjivati na teritoriji RS. A sasvim drugi zakoni će važiti u FBiH. Imaćemo praktično dve zemlje. To ne priželjkujem, već se nadam da će biti pameti u međunarodnim centrima, što uključuje i neophodnu katarzu u EU, koja ovde treba da zameni OHR. Treba da se imenuju domaće sudije i da se sprovode domaći zakoni, te da niko nikome ne koči razvoj.
 
Na osnovu čega tvrdite da se neće dozvoliti da Srbi u BiH budu svedeni na manjinu i podvrgnuti nasilju kao na KiM? 
Teroristički režim koji na KiM ugrožava Srbe često pominje Srpsku, što je za nas veliko priznanje. Kada tvrde da neće dozvoliti RS na KiM, to je potvrda da je Srpska toliko etablirana da joj se ni ćošak ne može odbiti. Niko sem naše skupštine neće donosi odluke u ime nas, niti će imenovati gradonačelnike u ime naših građana tako što će da raspisuje izbore i sa dva-tri odsto izlaznosi priznaje njihove rezultate. A mnogi u Sarajevu bi to voleli. U RS postoje dva veća naselja sa Bošnjacima, Kozarac i Janja, koja uživaju svu našu pažnju, prava i ljubav. Ipak, BiH iz devedesetih i danas nije ista. U Sarajevu nema Srba, svi gradovi su monoetnički u oba entiteta, uz izuzetke Drvara, Glamoča, Grahova i Petrovca u FBiH. Izmaštana multietnička priča je samo lažni građanski model za konačnu supremaciju Bošnjaka.

Bajden: Saudijska Arabija i Izrael daleko su od sporazuma o normalizaciji odnosa
Izrael i Saudijska Arabija su daleko od sporazuma o normalizaciji koji bi uključivao sporazum o odbrani i američki civilni nuklearni program, rekao je predsednik SAD Džozef Bajden u intervjuu za Si-En-En.
Američki zvaničnici su posredovali u pokušaju da postignu dogovor o normalizaciji odnosa između dve zemlje, podseća Rojters.
„Daleko smo odatle. Imamo o mnogo čemu da razgovaramo”, rekao je Bajden.
Izraelski ministar energetike Izrael Kac je prošlog meseca izrazio protivljenje ideji da Saudijska Arabija razvija civilni nuklearni program kao deo bilo kakvog uspostavljanja odnosa između dve zemlje posredstvom SAD.
Bajden je ukazao na odluku Saudijske Arabije, uoči njegove posete kraljevstvu prošlog leta, da otvori svoj vazdušni prostor za sve avio-prevoznike, otvarajući put za više preleta ka i iz Izraela, prenosi Tanjug.

Bajden otputovao na evropsku turneju, posetiće Britaniju, Litvaniju i Finsku
Predsednik SAD Džozef Bajden otputovao je danas na evropsku turneju tokom koje će posetiti Veliku Britaniju, Litvaniju i Finsku, javlja Rojters.
Bajden će večeras stići u London, a narednog dana će se sresti sa britanskim kraljem Čarlsom III, prvi put od kada je krunisan.
On će razgovarati i sa britanskim premijerom Rišijem Sunakom u Dauning stritu.
Sledeća poseta je samit NATO u Viljnusu, u Litvaniji.
Bajden će provesti dva dana u glavnom gradu Litvanije, koja je domaćin godišnjeg samita NATO.
On ćee učestvovati na sastancima sa liderima i održati govor na Univerzitetu u Viljnusu.
Konačna stanica je Helsinki, gde se očekuje da će Bajden u četvrtak proslaviti proširenje NATO sa Finskom kao najnovijom članicom alijanse.
Ova nordijska zemlja je u aprilu postala 31. članica NATO.
Bajdenov savetnik za nacionalnu bezbednost Džejk Saliven rekao je da će Bajdenovo putovanje „pokazati predsednikovo vođstvo na svetskoj sceni”, navodi AP, prenosi Tanjug.

Budi hrabra – reci NE nasilju
Od početka godine čak 22 žene ubijene su u porodičnom nasilju, a među njima se nalaze i dve devojčice. Podaci Centra za podršku ženama govore da je od 2010. godine u porodično-partnerskom odnosu ubijeno više od 330 žena, a statistika svedoči da se svaka treća žena ranije obraćala institucijama sistema za pomoć. Brojke takođe upozoravaju da je u prethodnoj deceniji trećina žena ubijena vatrenim oružjem, a taj trend nastavlja se i u ovoj godini, u kojoj je šest žena stradalo na ovaj način. Statistika koja svedoči da osam od deset žena strada od ruke muža, oca ili brata postaje još bolnija kada se iza nje pomole lica više od 400 dece koja su u poslednjih deset godina ostala bez majki i odrastaju s doživotnim žigom da im je otac ubica – neki od njih nastavili su život s bakama i dekama, drugi odrastaju u hraniteljskim porodicama, a neki mališani detinjstvo provode u domovima za decu bez roditeljskog staranja.
Is­tra­ži­va­nje po­ve­re­ni­ka za za­šti­tu rav­no­prav­no­sti i Pro­gra­ma Uje­di­nje­nih na­ci­ja za raz­voj u Sr­bi­ji (UNDP), ko­je je ura­đe­no na re­pre­zen­ta­tiv­nom uzor­ku od 1.004 že­ne pokazalo je da najveći broj že­na ko­je su po­sta­le žr­tve po­ro­dič­nog ili part­ner­skog na­si­lja ne pri­ja­vlju­je nasilnika iz stra­ha od nje­go­ve osve­te. Po­lo­vi­na njih pri­zna­je da su stid i sra­mo­ta zbog agre­si­je ko­jom su iz­lo­že­ne, kao i spo­zna­ja da ne­ma­ju gde da odu ako od­lu­če da iza­đu iz začaranog kru­ga na­si­lja glav­ni raz­log zbog ko­jeg ne pri­ja­vlju­ju na­si­lje in­sti­tu­ci­ja­ma si­ste­ma.
Studija re­a­li­zo­va­na u okvi­ru pro­jek­ta „In­te­gri­sa­ni od­go­vor na na­si­lje nad ženama i de­voj­či­ca­ma u Sr­bi­ji”, ko­je u part­ner­stvu s Vla­dom Sr­bi­je spro­vo­de agen­ci­je Ujedinjenih na­ci­ja u Sr­bi­ji, ta­ko­đe po­ka­zuje da že­ne naj­ve­će po­ve­re­nje ima­ju u Si­gur­ne žen­ske ku­će, a po­tom u zdrav­stvo, po­li­ci­ju i ver­ske in­sti­tu­ci­je, a naj­ma­nje ve­ru­ju jav­nom tužilaštvu i cen­tri­ma za so­ci­jal­ni rad. Naj­ve­ći broj že­na ko­ji je uče­stvo­vao u ovom is­tra­ži­va­nju na­veo je da su raz­u­me­va­nje i podrška oko­li­ne, od­no­sno po­ro­di­ce i pri­ja­te­lja, ključ­na stvar ko­ja bi ih mo­ti­vi­sa­la da prijave na­si­lje u po­ro­di­ci – ako bi po­sta­le žr­tve na­si­lja, čak 38 od­sto že­na pr­vo bi tražilo podršku od čla­no­va po­ro­di­ce, 28 pro­ce­na­ta njih oti­šlo bi u po­li­ci­ju, dok bi se prijateljima po­ve­ri­lo sve­ga de­vet pro­ce­na­ta že­na.
Iako je veća šansa da neko ko je ekonomski zavisan od nasilnika ostane u nasilnom odnosu, u Sigurnoj ženskoj kući nalaze se i žene koje su na veoma visokim socijalnim položajima i koje su izbačene iz sopstvenog doma, a nasilnik koji je trebalo da završi u zatvoru, pronašao je rupu u zakonu kroz koju se provukao uz pomoć umešnog advokata.
Iskustvo govori da je situacija kada žena reši da ostavi nasilnika po nju najrizičnija – ubistva se dešavaju kada žena konačno „prelomi” i saopšti partneru da ga napušta, a neka istraživanja govore da se femicid obično dešava unutar tri meseca od odlaska žene. Iako stručnjaci apeluju da se mora napraviti veoma detaljan plan zaštite žrtve, dešava se da neka karika u lancu zaštite žrtve, koga čine policija, tužilaštvo i sud, jednostavno ne proceni dobro bezbednosni rizik.
Kako bi se sprečila kategorizacija na „laka” i „teška” ubistva, udruženje „FemPlatz” zahteva od nadležnih da se krivično delo femicida uvede kao posebno krivično delo. Istraživanje koje je uradilo ovo udruženje pokazuje da je u skoro trećini slučajeva femicida sud dosudio kaznu od 10 do 15 godina. „FemPlatz” takođe traži od nadležnih uspostavljanje nezavisnog tela za praćenje femicida, čime će se obezbediti prikupljanje podataka o ubistvima žena koji će biti dostupni javnosti i ujedno unaprediti rad institucija i poboljšati sistem zaštite žena od nasilja.
Mada sta­ti­sti­ka upozorava da sva­ke go­di­ne iz­me­đu 20 i 30 že­na bi­va ubi­je­no u po­ro­dič­nom ili part­ner­skom na­si­lju, ve­li­ki broj njih je i spa­sen za­hva­lju­ju­ći ade­kvat­noj re­ak­ci­ji dr­ža­ve – podaci Ministarstva pravde govore da je to­kom 2022. go­di­ne pro­du­že­no vi­še od 20.000 hitnih me­ra za­šti­te žr­tve i iz­ra­đe­no 19.017 pla­no­va za­šti­te žr­tve, a od 2017, od­no­sno od po­čet­ka pri­me­ne Za­ko­na o spre­ča­va­nju po­ro­dič­nog na­si­lja, pa do po­čet­ka ove go­di­ne iz­re­če­ne su 103.864 hit­ne me­re. Vi­še od hi­lja­du pred­stav­ni­ka pra­vo­sud­nog si­ste­ma bi­lo je na obu­ci i spe­ci­ja­li­zo­va­noj edu­ka­ci­ji o pre­ven­ci­ji po­ro­dič­nog na­si­lja.

I Harvard strepi od veštačke inteligencije
Upotreba veštačke inteligencije jeste fascinantna, sigurno će biti velikih promena u obrazovanju i mi na Harvardu dosta razmišljamo na temu „ChatGPT”, jer ne možemo to da ignorišemo. Studenti definitivno koriste VI u programiranju, ali na američkim univerzitetima i posebno na Harvardu postoji kod časti i potpuno poverenje da student neće čak ni kada radi ispit kod kuće da prepisuje i vara. Dešavalo se da nekada nekog uhvatimo, ali većini studenata je čast da budu na Harvardu i niko neće rizikovati da tu šansu prokocka. To je i najveća razlika u odnosu na naš sistem: nije poenta u bubanju, već da se mladi ljudi zainteresuju da nauče da razmišljaju, da postignu nešto u životu. Ništa mi ne znači da zapamte formulu napamet, mogu da je nađu u knjizi, ja sam na svom kursu rekao studentima da mogu da koriste bilo koji onlajn izvor, kaže na početku razgovora za „Politiku” prof. dr Marko Lončar sa Fakulteta tehničkih i primenjenih nauka Univerziteta Harvard. 
 
Dr Lončaru je ove nedelje u SANU uručena nagrada Fondacije „Prof. dr Marko V. Jarić” za 2019. godinu, što ranije nije bilo moguće zbog pandemije kovida 19. Ova nagrada, koja se u medijima naziva i „Srpski Nobel za fiziku”, dodeljuje se već punih 25 godina za izuzetne rezultate. Prema odluci žirija dr Lončar ju je više nego zaslužio za doprinose u oblasti nanofotonike, primenjene fizike i integrisane optike.
Nismo mogli a da ne pitamo profesora da li zna da je u Beogradu ove godine primljen jedan brucoš na fizici i šta savetuje – kako popuniti klupe na fakultetima prirodnih nauka. Odgovor nas je malo iznenadio:
– Mi imamo sličan problem na Harvardu, jer se tu dolazi zbog prava i medicine i borimo se za studente koji bi da postanu inženjeri, i to inženjeri elektrotehnike. Zato sam moj kurs prilagodio da bude praktičan, da bude više laboratorijskih vežbi, da rade projekte. Moj savet srpskim kolegama jeste da se reformišu studije, da bude više prakse. Ne mora baš sve da se nauči, uvek mogu knjigu da otvore ako im zatreba neka formula.
Svoj put do Harvarda opisuje kao kombinaciju genetike, pameti, sreće i podrške porodice i profesora. Detinjstvo je proveo gledajući oca, inženjera elektrotehnike, koji je radio u vojsci, kako stalno nešto popravlja. Krenuo je tatinim stopama, ali je na kraju odabrao svoj put. Kaže da su presudan uticaj imali fantastični profesori matematike i fizike, prvo u Osnovnoj školi „Svetozar Miletić” u Zemunu, koju je završio kao đak generacije, a potom i u Matematičkoj gimnaziji na programerskom smeru u vreme kada su kompjuteri bili retkost i papreno koštali.
– Fizika me zanimala, ali sam upisao elektroniku na Elektrotehničkom fakultetu. Po završetku studija sam aplicirao za Ameriku jer kod nas gotovo ništa nisam mogao eksperimentalno da radim, neka istraživanja su vrlo skupa i tako sam stigao 1997. do Kal teka i profesora Ćuka. Ali stara ljubav zaborava nema i vratio sam se fizici – priča ovaj harvardski profesor.
Prvi šok je bio kada je shvatio koliko je neverovatno teorijski potkovan u odnosu na američke kolege, ali praksa je bila slaba tačka, zbog nedostatka opreme i materijala na fakultetima u Srbiji u to vreme pogotovu.
– Brzo se čovek navikne na bolje. Tu sam završilo i doktorat. Posle šest godina u Los Anđelesu preselio sam se u Boston, najevropski američki grad i krenuo na postdoktorske studije na Harvardu. U SAD nije uobičajeno da student koji „izuči zanat” na jednom univerzitetu tu i ostane, gledaju da dovode profesore koji donose nešto novo, ali eto ja sam ostao i danas imam svoju katedru i predajem osnove elektrotehnike – priča profesor i dodaje da je na postdoktorskim studijama trenutno jedan student iz naše zemlje. Koliko mu je poznato, na Harvardu je jedini profesor iz Srbije, ali ima kolegu iz naših krajeva na MIT.
Uglavnom su mi prijatelji roditelji moje dece, kaže i dodaje da se dosta njegovih prijatelja iz Matematičke gimnazije preselilo u Ameriku i nastanilo u istom predgrađu u kojem i on živi sa suprugom Evelin, koju je upoznao u Los Anđelesu. Danas su u istoj ulici kuće osam đaka Matematičke gimnazije, tako da se svi lepo druže, kao i njihova deca.
Ostati ili otići – pitamo ga na kraju. To je sve individualno, odgovara. – Ja sam uvek zamišljao da ću da se vratim negde u Evropu, ali u Americi su resursi za bavljenje naukom zaista veliki. Možda se vratim kad se penzionišem, ako se to ikada dogodi – kaže kroz osmeh.
Bilo je tu još mnogo toga da se kaže i pita, ali je profesor morao nazad u Boston, uz obećanje da će se brzo vratiti u Beograd. Čekalo ga je i predavanje našim studentima elektrotehnike, među kojima će možda pronaći nekog budućeg kolegu na Harvardu. U hodnicima SANU ostale su reči dr Aleksandra Bogojevića, direktora Instituta za fiziku, inače institucije koja je pokrovitelj ove nagrade: „Mi smo mala zemlja sa visokim procentom uspešnih ljudi u naučnoj dijaspori, nema osobe koja nije čula za Teslu ili Pupina. A dr Marko Lončar je još jedan dokaz da Srbiji dobro ide fizika”.
 
 
Antrfile
 
Impresivna biografija
Dr Lončar je posle Matematičke gimnazije završio Elektrotehnički fakultetu u Beogradu, a potom doktorirao na Kalifornijskom institutu za tehnologiju na temi lasera i talasovoda na bazi fotonskih kristala. Postdoktorske studije je završio na Harvardu, gde je postao docent, pa vanredni i redovni profesor, da bi 2012. bio unapređen u profesora sa katedrom. Danas je jedan od vodećih svetskih stručnjaka u nanofotonici i nanotehnologiji, a posebno su zapažena njegova dostignuća u nanofabrikaciji dijamanata. Dobitnik je brojnih nagrada, ima više od 20 patenata i autor je impresivnog broja radova koji se objavljuju u najuticajnijim naučnim časopisima.
 
Antrfile
 
Plavi dijamanti najpopularniji, roze najskuplji
 
Zašto od studenata neprekidno dobija nagrade za najinteresantnija predavanja, pokazao je okupljenima u SANU, gde je govorio o tome zašto su dijamanti najbolji prijatelji fizičara. Iako su u publici mahom bili akademici, on je pričao jednostavno, da svako može da razume, duhovito kombinujući slike, citate i primerke veštačkih dijamanata koje je iz Amerike doneo u koferčiću. Saznali smo od čega se sastoje dijamanti, zašto imaju boju, da su plavi najpopularniji, žuti najjeftiniji, a da su roze retki i zato i skupi. Uz uobičajenu priču o tome kako je dijamant najtvrđi mineral u prirodi koji se koristi za bušenje, sečenje i brušenje, mogli smo, recimo, koristeći samo toplotu svog tela da dijamantom sečemo led u čaši…

Milatović stigao u posetu Srbiji, dočekao ga Dačić
Predsednik Crne Gore Jakov Milatović stigao je danas u zvaničnu dvodnevnu posetu Srbiji, a na aerodromu „Nikola Tesla” u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
„Poželeo sam dobrodošlicu predsedniku Crne Gore Jakovu Milatoviću, koji će boraviti u dvodnevnoj zvaničnoj poseti Republici Srbiji! Radujem se ovom susretu koji će dodatno učvrstiti tradicionalno prijateljske odnose i saradnju naših zemalja”, naveo je Dačić na Instagramu, gde je objavio i fotografije sa Milatovićem.
U čast posete Milatovića, ambasada Crne Gore prirediće večeras svečani prijem u Crnogorskoj kući u Beogradu, navodi se u saopštenju službe za informisanje predsednika Crne Gore.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”.
Poseta Milatovića Srbiji dolazi nakon poseta Briselu i institucijama EU i NATO, a sa ciljem jačanja političkih i ekonomskih odnosa dve države i unapređenja regionalne saradnje, dodaje se u saopštenju predsednika Crne Gore, prenosi Tanjug.


  </body>
 </text>
</TEI>