<TEI version="3.3.0" xmlns="http://www.tei-c.org/ns/1.0">
 <teiHeader>
  <fileDesc>
   <titleStmt>
    <title>The shortest TEI Document Imaginable</title>
   </titleStmt>
   <publicationStmt>
    <p>First published as part of TEI P2, this is the P5
         version using a namespace.</p>
   </publicationStmt>
   <sourceDesc>
    <p>No source: this is an original work.</p>
   </sourceDesc>
  </fileDesc>
 </teiHeader>
 <text>
  <body>
Visoka cena partijske vlasti
Naše ekonomske reforme su spore i neefikasne. To je osnovni razlog što se u Srbiji ne živi bolje i što smo u osnovi siromašno društvo, jer nam je društveni proizvod sada tek na nivou od oko 65 odsto od onog iz daleke 1989. godine.
Treba se samo podsetiti da se Srbija privatizacijom bavi gotovo dve decenije. Prvi zakon po kome je počela privatizacija donet je decembra 1989. Istorijom se, naravno, nećemo baviti, ali porazna je činjenica da još nije okončana ni privatizacija društvenih preduzeća. Ako se samo osvrnemo na period posle demokratskih promena, rok za privatizaciju društvenih preduzeća je pomeran nekoliko puta. Uprkos tome, mi sada imamo još oko 750 neprivatizovanih društvenih preduzeća, pa je očigledno da se ni poslednji termin – 31. 12. 2008 – ne može ispoštovati.
Osim okončanja privatizacije društvenih preduzeća, predstoji nam još bolnija i komplikovanija privatizacija i restrukturisanje javnog sektora. Ključno pitanje je kako javna preduzeća koja su feudalozovale političke stranke – usled čega su ne samo ekonomski neefikasna, već su mnoga od njih postala pogodno tle za lična bogaćenja – učiniti ekonomski efikasnim i maksimalno transparentnim.
Mada je država, posle demokratskih promena, postavila dosta korektna pravila reforme javnih preduzeća, na tom planu gotovo da ništa nije urađeno. Zacrtani ciljevi ovih reformi bili su: odvajanje sporednih delatnosti preduzeća i njihova privatizacija, regulisanje dugova i potraživanja, usklađivanje cena i troškova, racionalizacija poslovanja i smanjenje viška zaposlenih. Umesto da realizuje ove mere i tako javna preduzeća učini ekonomski efikasnim i pripremi ih za uspešnu privatizaciju, država je dopustila da opšti nacionalni interes bude potpuno zanemaren, i da nadvladaju interesi partija. Javna preduzeća su zapravo feudalizovana umesto da budu maksimalno približena tržišnim uslovima privređivanja.
Na primeru javnih preduzeća u stvari najbolje se vidi visoka cena partokratskog sistema koji, ne samo da ograničava demokratske procese u Srbiji, nego i nanosi ogromnu materijalnu štetu koju plaćaju građani, i to ne samo visokim porezima kojima se nadomeštaju gubici, odnosno sve neracionalnosti ovih preduzeća, već i kroz inflaciju koju podstiče neracionalni javni sektor.
Neizbežno pitanje je kako izaći iz ove nezavidne situacije.Jedno od rešenja je svakako privatizacija, no privatizacija ne može biti ni brza ni sveobuhvatna. Nema zemlje na svetu gde su sva javna preduzeća u potpunosti u privatnoj svojini. Srbija treba u što kraćem roku da se opredeli šta se od javnih preduzeća privatizuje, a šta ostaje u državnoj svojini. O ovom pitanju nema „rešenja iz rukava”. Problem se mora svestrano izučiti i potom se opredeliti za odgovarajuću soluciju. Verovatno je celishodnije najveći deo privatizovati, ali izvestan deo će ipak morati da ostane u vlasništvu države – što manje, to bolje.
Isto tako, važno je pitanje šta odmah preduzeti da javni sektor ne nastavi sa sadašnjom praksom, jer ovim sektorom ne rukovodi država nego pojedine političke stranke. Vlada bi morala putem javnog konkursa da postavi novi menadžment, kako bi obezbedila da ova preduzeća vode najkompetentniji kadrovi. Pored toga, trebalo bi izvršiti reviziju dosadašnjeg rada ovih preduzeća, ne čekajući da počne sa radom vrhovna revizorska institucija, čije se aktiviranje inače nepotrebno dugo odlaže. Za propuste koji budu ustanovljeni, odgovornost treba da snose, kako konkretna lica koja su nesavesnim poslovanjem nanela štetu ovom društvu, tako i stranke koje su te kadrove postavile. Ukoliko vlada nije spremna da odmah preduzme ovakve mere – svi nagoveštaji o smanjenju prekomernih zarada i slično čisto su obmanjivanje građana da se nešto želi uraditi iako za to ne postoji ozbiljna namera.

Džez inspirisan klasikom
Iako smo navikli da se festival „Umbria Jazz Balkanic Windows” tradicionalno održava leti, organizatori ove manifestacije odlučili su da obraduju beogradsku publiku i organizuju „Umbria Jazz Balkanic Windows” zimski koncert. Osnovna ideja organizatora jeste da se aktivnost festivala proširi i na druge periode u toku godine.
Zimsko izdanje ovog festivala, koji je nastao u Italiji, biće održano večeras u Zadužbini Ilije M. Kolarca.
Pred beogradskom publikom, za koju je ulaz besplatan, večeras će se pojaviti domaći sastav „Konzilijum” i italijanski kvartet Dana Kinzelmana.
Sastav „Konzilijum” oformili su 2003. godine studenti Amsterdamskog konzervatorijuma. Osnivač i gitarista benda Branko Trijić, po povratku u Beograd, ponovo okuplja grupu, ali sa domaćim muzičarima. U okviru prošlogodišnjeg programa „Decembar svira džez” snimili su svoj prvi album u novoj postavi „Konzilijum uživo”.
Branko Trijić, koji će sa svojim bendom „Konzilijum” nastupiti večeras u Kolarčevoj zadužbini za „Politiku” kaže da je Umbrija džez festival manifestacija koja zaslužuje da bude podržana u svakom smislu.
– Smatram da je to prozor i most ka muzici iz regiona i sveta. Zvuk grupe „Konzilijum” jeste spoj Balkana i Afrike kroz prizmu džez muzike. Večeras ćemo pred publikom izvesti materijal sa našeg albuma prvenca „Konzilijum uživo” koji je dostupan u radnjama PGP RTS-a.
Posle sastava „Konzilijum”, na Kolarcu će svirati Dan Kinzelman kvartet. Kinzelman, saksofonista i klarinetista, rođen u Americi, studirao je na Univerzitetu Majami. Tokom studija dobio je tri nagrade magazina „Daunbit”. Od pre tri godine živi u Italiji i tamo je sarađivao sa čuvenim muzičarima kao što su Enriko Rava i Đanluka Petrela.
O tome šta oni koji dođu večeras na Kolarac mogu da očekuju od nastupa njegovog kvarteta, Kinzelman za „Politiku” kaže:
– Naša muzika je veoma prosta, sa dosta improvizacija. Možete očekivati nešto što je inspirisano džez tradicijom, ali istovremeno spaja elemente popularne i klasične muzike.
Iako je rođen i odrastao u SAD, već nekoliko godina živi u Evropi. Najpre je živeo u Nemačkoj, a sada je u Italiji.
– Dugo godina slušao sam evropske muzičare. Kada sam diplomirao, odlučio sam da preko leta odem u Nemačku. Ali, tamo sam upoznao toliko sjajnih mladih muzičara, sa kojima sam počeo da radim. Mislim da su mi muzički kontakti pomogli da proširim svoje horizonte. Osim toga, mnogi veliki američki džez muzičari dosta vremena provodili su u Evropi. Čini mi se da tu imam više mogućnosti da sviram originalnu muziku.
Iako se muzikom bavi još od trinaeste godine, tek je početkom 2008. objavio debi album.
– Smatram da stvaranje albuma nije posao koji treba olako shvatiti. Do tada sam mislio da nemam muziku koju treba snimiti. Slučajno, i uz pomoć kuće CAM Jazz, dobio sam mogućnost da snimim album sa kvartetom sa kojim sam radio dok sam studirao na Univerzitetu Majami. Rezultat je moj prvi CD „Goodbye Castle” – kaže Dan Kinzelman i dodaje da ga očekuju nastupi u Italiji i Austriji. Takođe, radiće na još nekoliko projekata, poput „Special Edition” sa Enrikom Ravom i još jedan sa Đovanijem Guidijem. Plan mu je i da u Nemačkoj i Finskoj radi sa nekim, kako kaže, vrlo interesantnim muzičarima.

Zvuci iz plejera muzičara
Muzička 2008. godina polako se bliži kraju. Vreme je svođenja računa i mnogi relevantni magazini uveliko prave godišnje top-liste najboljih albuma i sastava. Jedna od najproduktivnijih sezona, kada je u pitanju broj izdanja, donela nam je i pregršt kvalitetnih naslova. U nedavno sprovedenoj anketi, britanski „Gardijan” došao je na zanimljivu ideju – da na pitanje koji su to najbolji albumi ove godine odgovor dobije od samih grupa, autora i muzičkih izvođača, takođe aktuelnih tokom 2008. Evo izbora nekih od njih.
Džuli Foulis, mlada škotska pevačica koja na neobičan način kombinuje izvornu keltsku, folk i džez muziku, ovogodišnji je dobitnik Bi-Bi-Sijeve nagrade za folk izvođača. Kao najbolja ostvarenja godine, po njenom izboru, Foulisova navodi „Africa to Appalachina” Džejmija Stouna i Manse Sisoko.
– Totalno sam se zaljubila u ovaj album. Džejmi je kanadski virtuoz na bendžu. Putovao je čak u Mali kako bi istražio stare načine sviranja bendža i tamo ostvario neverovatno iskustvo tokom saradnje sa Mansom Sisokom, koja predstavlja pravog virtuoza sviranja na instrumentu zvanom kora. Takođe bih izdvojila ostvarenja Margaret Stjuart i Fione Mekenzi.
Karolin Mekej, bubnjarka ovogodišnjeg alt-rok otkrića, jednog od najtraženijih rok bendova u poslednje vreme, sastava „Glasvesag”,izdvojila je Dafijevprvenac „Rockferry”, debi LP sautemptonske grupe „Thomas Tantrum”, kao i novi album mančesterskih velikana „Oejzis”.
– Mogu reći da mi Dafine pesme, posebno „Mercy”, zvučedivno i intrigantno. Ona je na ovoj ploči napravila svojevrsno rekreiranje zvuka Dajane Ros ili Arete Frenklin. I na „zarazne” „Thomas Tantrum” svakako treba obratiti pažnju u vremenima koja dolaze. „Dig out your Soul” od „Oejzis” naprosto je magičan, vraća me u tinejdžerske dane kada sam otkrivala dobru muziku u glazgovskim klubovima.
Gaj Garvi, pevač i frontmen grupe „Elbow”, koja se ove jeseni okitila jednom od najprestižnijih britanskih nagrada, „Mercury”, takođe ima svoje favorite
– „Glory Hope Mountian” kanadskih „The Acorn”, prosto rečeno, prelep je. Takođe mislim da je novi ce-de naših kolega „I am Kloot” jedini istinski rokenrol album izašao u skorije vreme. Nikako ne treba zaboraviti „Dear Science”, izdanje benda „TV on the Radio”. Bez trunke sumnje, to je jedan od najsvetlijih momenata ove godine. Svi iz grupe smo se složili da je ovo veoma redak i kvalitetan album, i svi smo duboko „zagrizli” za njega – dodaje Garvi.
Estel, jedna od najangažovanijih britanskih R & B zvezda, takođe i laureat brojnih nagrada tokom 2008, uživala je u zvuku Rafaela Sadika i autorke Santogold.
–Rafael se vratio novim el-pijem,unutar koga čujete sjajnu motaun muziku. Svaka pesma na albumu kao da predstavlja neku od motaun era. Takođe sam uživala u energiji koju nudi Santogold. Disk jednostavno možete ostaviti u ce-deplejeru i biti srećni ceo dan. Podseća me na Portobelo roud, u nedelju po podne.
Članica popularne ženske petorke „Girl Aloud” Sara Harding izjavila je da je u proteklim mesecima preferirala nešto čvršći zvuk, a da je izbor bio ogroman i da se teško može odlučiti koje je izdanje najbolje. Neke od pesama koje je najviše slušala su i sledeće:
– „Kings of Leon” i njihov četvrti el-pi „Only by the Night” nešto je u čemu uživam, a „Sex on Fire” verovatno je moja pesma godine. Mogla sam naslutiti da će se plasirati visoko čim sam je čula. Ima odličan zvuk, odličan tekst, sve se savršeno uklapa u ovu numeru. U kolima često slušam novi AC-DC i njihov „Black Ice”. Obožavam i njihove stare stvari, vidi se da su „stara škola” i bez želje da se menjaju po svaku cenu, i to mi se sviđa – konstatuje Hardingova.
Ruts Manuva, poznati londonski rep i hiphop umetnik, istovremeno uživa status dobrog prognozera u svetu šou biznisa. Izdvojio je izdanja„Flying Lotus”-a, zatim novi projekatgrupe „Infinite livez vs Stade” i „Ohio”,nešvilskih veterana „amerikana” stila, benda „Lambchop”,kao potencijalne favorite ovogodišnje sezone.
– „Lotusov” album „Los Anđeles” zaista je prva instrumentalna hiphop ploča koju sam preslušao od početka do kraja i bio inspirisan njom. Inače, ne podnosim instrumentale, ali ova je imala pravi osećaj za prostor. Skoro sam kupio i „Ohio” grupe „Lambchop”. Ima čudne tekstove koje konstantno premotavam i citiram: „Da li je ona zaista samo to rekla”? To je stil blizak mom srcu, ljubavna pesma u kojoj ne može da se „provali” o čemu se govori.
Predstavnica klasične muzike na ovoj listi, Elizabet Vots, dobila je sjajne kritike za svoj nedavno objavljeni ce-de – izuzetnu kolekciju 20 Šubertovih pesama. Pored klasike, Votsova je ove godine uživala i u mnogobrojnim momentima pop zvuka.
– Obožavam Betovenove klavirske sonate koje interpretira Pol Luis. Nisam ni pomislila da neko na tako jedinstven način može da odsvira Betovena. Takođe mi se svideo i živi album jednog od najvećih talenata današnjice, Rufusa Veinrajta, „Rufus does Judy at Carnegie Hall” –Rufusova muzička posveta legendarnoj Džudi Garland zavređuje puno pažnje. Istovremeno, dobro je i to što je ovo ploča koja ne opterećuje, koja se može slušati i onako, „usput” dok, na primer, obavljate kućne poslove – zaključuje Votsova.

„Teško” pitanje nadležnosti
Zar nam je medicinsko pravoi dalje – nepotrebno? Nedavni slučaj, oko koga se digla velika prašina u medijima, najbolji je – nažalost – primer da nam je neophodno.
Podsećam: Posle sudara na Ibarskoj magistrali jedna od žrtava, žena u osmom mesecu trudnoće, prebačena je u požarevačku bolnicu gde je učinjen carski rez i plod spasen, ali je potom ista žena u besvesnom stanju poslata u Urgentni centar Srbije, odakle je odmah vraćena natrag u požarevačku bolnicu.
Onaj koji se i kao pratilac makar jednom vozio kolima Hitne pomoći, shvatiće o čemu je reč. Transport povređenog i u ratu i u miru uvek je jedna od bolnih tačaka celokupnog lečenja. U navedenom slučaju, stručni tročlani tim (neurohirurg, hirurg i anesteziolog) Urgentnog centra smatrao je da ženu treba vratiti odakle je i došla. Ali potom se na njih digla kuka i motika. Direktor Urgentnog centra požurio je da ih kazni najtežom kaznom, koja postoji u pravilniku, strogom opomenom pred isključenje. Oglasio se i ministar zdravlja, tvrdeći da tim slučajem treba da se pozabave Lekarska komora i Srpsko lekarsko društvo. Medicinsko pravo nemamo još uvek, ali imamo njegov zametak: Lekarsku komoru. Tako je ministar zdravlja ovog puta bio u pravu, ali 50 odsto. Srpsko lekarsko društvo moglo bi se baviti i time, ako baš mora, samo što njegovi sudovi nikog ni na šta ne obavezuju. Sa komorom trebalo bi da je sasvim druga stvar, pod uslovom da ima kodeks lekarske etike i pravilnik o radu suda časti, to jest, Etičkog komiteta. Jer član Lekarske komore mora biti svako ko je kvalifikovan i voljan da se bavi lekarskim poslom. Saobrazno tome, i slučaj o kome govorimo spadao bi u prvom koraku u nadležnost Etičkog komiteta Lekarske komore (ili suda časti), pri čemu bi ta odluka – kakva da je – imala i neposredno pravno dejstvo.
Ali... sudovi časti, pri Lekarskoj komori, još nisu formirani.Te ne samo da nemamo ni „m” od medicinskog prava, ne funkcioniše ni njegov zametak – Lekarska komora. Novinari se uzalud trude, jer odgovori koje dobijaju (od, primera radi, predsednika Srpskog lekarskog društva i predsednice Lekarske komore) baš su „okruglo pa na ćoše”. Niko nadležan. Za sada. U stvari – ima, kako to lepo piše u „Pravima pacijenta”, a to je redovan sud, ukoliko je stradalnoj porodici i do toga.
Kako god bilo, lekarsko pleme snom mrtvijem, i dalje, spava. Zapravo hrče da se prozori tresu! Ne shvatajući da je uvođenje medicinskog prava, i funkcionisanje Lekarske komore i u njihovom interesu.
„Sudovi časti” po izjavi predsednice Lekarske komore „još nisu formirani zbog ozbiljnih priprema i velike odgovornosti koje je država prenela na komoru?”
„A šta ste letos radili?”, upitao bi mrav iz Lafontenove basne, jer ima dobrih godinu dana kako je Zakon o lekarskim komorama izglasan.
profesor univerziteta

U ovoj godini 447.000.000 dinara osvajačima medalja
Otkako je Vlada Republike Srbije na zasedanju u Kruševcu, 27. juna 2006, donela Uredbu o nacionalnim priznanjima i nagradama za poseban doprinos razvoju i afirmaciji sporta, do danas je 485 sportista i trenera ostvarilo pravo na doživotnu mesečnu naknadu: 427 u prošloj godini, a 58 u ovoj. Ministarstvo omladine i sporta je, na ime svih naknada, za ovu godinu izdvojilo 447 miliona dinara (oko 5,2 miliona evra).
Pomenuta Uredba je, kao što smo već pisali, bila oštro napadana od prvog dana, zbog svoje nedorečenosti, a iz Ministarstva omladine i sporta su prošle sedmice najavili da će, posle devet meseci rada Komisije za izmenu Uredbe, ona početkom naredne godine dobiti novu formu u kojoj neće biti mesta za dvostruka tumačenja i zloupotrebe.
Nacionalna sportska priznanja se dodeljuju državljanima Republike Srbije koji su osvojili jednu od medalja na olimpijskim i paraolimpijskim igrama, šahovskim olimpijadama, svetskim i evropskim prvenstvima, ili postigli svetski rekord u olimpijskim sportovima u seniorskoj konkurenciji, a koji su navršili 35 godina.
(/slika2)Zbog starosne granice, na „penziju” će morati da sačekaju, pored ostalih, i naši junaci Olimpijskih igara u Pekingu – „srebrni” plivač Milorad Čavić (da sada ima više od 35 godina primao bi 85.000 dinara mesečno) i „bronzani” teniser Novak Đoković (68.000), kao i bronzani vaterpolisti koji nisu ranije osvajali trofeje.
Prema Uredbi, najveću mesečnu naknadu imaju osvajači zlatne medalje na olimpijskim i paraolimpijskim igrama i šahovskoj olimpijadi i nosioci svetskog rekorda. Svakom od njih sleduje, kako piše u Uredbi, „nacionalno sportsko priznanje u visini tri prosečne neto zarade u Republici Srbiji za mesec decembar prethodne godine (za decembar 2007. prosek je bio 34.000 dinara). Srebro donosi dve i po prosečne plate, a bronza dve plate. To znači da olimpijsko zlato trenutno „vredi” 102.000 dinara mesečno.
Doživotne mesečne naknade za osvajače odličja na svetskim prvenstvima su – dve i po plate za zlato, dve plate za srebro i jedna i po plata za bronzu. A za evropska prvenstva redom – dve plate, jedna i po i jedna.
U 2009. visina nadoknade odrediće se na osnovu prosečnog primanja u ovom mesecu.
Jedan od ciljeva Uredbe je da motiviše olimpijske kandidate, međutim, kako su iz Ministarstva priznali – dobili su kontraefekat. Od 2006. do ove godine na velikim takmičenjima, u olimpijskim sportovima, imali smo 50 osvajača medalja koji su u premijama dobili ukupno 3.056.125 evra, naravno, u dinarima. Ali, većina ovih uspeha je ostvarena u neolimpijskim disciplinama, a čak 30 sportista se nije plasiralo na Igre u Pekingu. Pošto je u neolimpijskim disciplinama znatno slabija konkurencija, očigledno je da su se neki naši sportisti, u dogovoru sa savezima, odlučili za „igru na sigurno” – bolje više manjih premija i manja, ali sigurna „penzija”…
Naime, pošto su svetski i evropski šampionati učestaliji, tako na njima teoretski može da se dobije više novca kroz nagrada nego od olimpijskih igara koje su jednom u četiri godine i na kojima je apsolutno najjača konkurencija. Na primer, premija za ekipno zlato na Igrama je 400.000 evra u domaćoj valuti, za srebro 350.000, za bronzu 300.000, na svetskim šampionatima – za zlato 250.000, za srebro 200.000, za bronzu 150.000, a na evropskim – za zlato 200.000, za srebro 150.000 i za bronzu 100.000. Što se tiče uspeha u pojedinačnoj konkurenciji, takmičar dobija 15 odsto od ekipne nagrade, što znači da Čavića sleduje 52.500 evra, a Đokovića 45.000 evra. I ovo „obračunavanje” uspeha ima svoju slabost, što je Komisija ministarstva uočila, pa će kroz nekoliko nedelja nova Uredba podjednako vrednovati pojedinačni i ekipni uspeh (u nekim kolektivnim sportovima pojedincu je sledovala i tri puta manja nagrada od takmičara individualaca za isti plasman).
Još jedan dokaz „kontra efekta” je to što je na stipendiranje potencijalnih kandidata koji se nisu kvalifikovali na Olimpijske igre utrošeno približno 10 miliona dinara.
Ministarstvo omladine i sporta, koje je proteklih dana trpelo neke kritike („slučaj Čavić”, potpisivanje izjave o lojalnosti), diči se što smo mi jedina zemlja u regionu u kojoj sportisti sa invaliditetom imaju isti tretman kao i ostali. Tako, recimo, 19 ovih sportista prima maksimalnu mesečnu naknadu od 102.000 dinara. Podjednako su nagrađivani i kad su u pitanju premije. Što se tiče programa ovih saveza, u 2007. i 2008. na njih je otpalo 58.458.300 dinara.
Treba reći i to da je Ministarstvo omladine i sporta nedavno i pohvaljeno. Učinio je to Odbor za omladinu i sport Narodne skupštine, koji je visoko ocenio neke prošle akcije, ali i one koje će se događati u susret 30. olimpijskim igrama u Londonu 2012.
Nova Uredba o nacionalnim priznanjima, koja bi trebalo da stupi na snagu najkasnije krajem januara, trebalo bi da bude dodatna motivacija za olimpijske kandidate.
(/slika3)Mada je Uredbom predviđena i svečanost prilikom dodeljivanja priznanja, na Sretenje (15. februara), ona je izostala i 2007. i 2008. uglavnom zbog političkih trzavica u zemlji. Tako će Ministarstvo omladine i sporta prvi put upriličiti svečano dodeljivanje nacionalnih priznanja i to će postati praksa. Ujedno, svim dosadašnjim dobitnicima biće uručene diplome, odnosno sertifikati o dobijanju nacionalnog priznanja za doprinos afirmaciji i popularizaciji sporta, što je, takođe, predviđeno Uredbom).
Očekuje se da diplome o nacionalnom priznanju u ime osvajača medalja na velikim takmičenjima koji su preminuli pre donošenja Uredbe, odnosno dobijanja nacionalnog priznanja, prime i predstavnici njihovih porodica.
To je bila inicijativa „Politike” koju je podržala Snežana Samardžić-Marković, ministar omladine i sporta.
Aleksandar Miletić
-----------------------------------------------------------
Iznos doživotne mesečne naknade (neto)
OLIMPIJSKE IGRE, PARAOLIMPIJSKE IGRE, ŠAHOVSKA OLIMPIJADA, SVETSKI REKORD





Zlato


102.000 dinara




Srebro


85.000 dinara




Bronza


68.000





SVETSKA PRVENSTVA





Zlato


85.000




Srebro


68.000




Bronza


 51.000





EVROPSKA PRVENSTVA





Zlato


68.000




Srebro


51.000




Bronza


34.000





-----------------------------------------------------------
Dobitnici nacionalnih sportskih priznanja
Od 2007. godine
ZLATNA OLIMPIJSKA MEDALjA
KOŠARKA
1. Dražen Dalipagić
2. Ratko Radovanović
3. Zoran Slavnić
4. Dragan Kićanović
5. Ranko Žeravica
FUDBAL
6. Velimir Sombolac
7. Milan Galić
8. Bora Kostić
9. Novak Roganović
10. Fahrudin Jusufi
11. Dušan Maravić
12. Aleksandar Kozlina
13. Milutin Šoškić
STRELjAŠTVO
14. Goran Maksimović
15. Jasna Šekarić
16. Janoš Juhas
17. Branislav Lončar
18. Mirjana Jovović (s. rekord)
19. Srećko Pejović (s. rekord)
20. Desanka Pešut (s. rekord)
21. Magdalena Herold (s. rekord)
22. Vladimir Jevtić (s. rekord)
24. Aleksandar Pauković (s. rekord)
VATERPOLO
25. Đorđe Perišić
26. Zoran Petrović
27. Igor Gočanini
28. Goran Rađenović
29. Uroš Marović
30. Milorad Krivokapić
31. Aleksandar Šoštar
32. Dragan Andrić
33. Igor Milanović
34. Dejan Dabović
KAJAK
35. Mirko Nišović
RVANjE
36. Branislav Simić
37. Momir Petković
RUKOMET
38. Milan Kalina
39. Petar Fajfrić
40. Zoran Živković
41. Milan Lazarević
42. Branislav Pokrajac
43. Mile Isaković
44. Jovan Elezović
45. Zdravko Rađenović
46. Branko Štrbac
47. Slobodan Kuzmanoski
48. Momir Rnić
49. Svetlana Obućina
50. Mirjana Vermezović
51. Svetlana Kitić
52. Slavica Đukić
53. Emilija Šiljević
54. Ljubinka Janković
55. Dragica Đurić
56. Dragan Mladenović
57. Veselin Vuković
58. Veselin Vujović
59. Zlatan Arnautović
BOKS
60. Slobodan Kačar
ODBOJKA
61. Slobodan Kovač
62. Vladimir Batez
63. Vladimir Grbić
64. Zoran Gajić
ŠAH
65. Svetozar Gligorić
66. Srećko Nedeljković
INVALIDI
67. Svetislav Dimitrijević
68. Simo Kecman
69. Željko Dereta
70. Radomir Rakonjac
71. Dragan Sremčević
72. Miroslav Jančić
73. Adam Kablar
74. Nada Vuksanović
75. Ružica Aleksov
76. Nenad Krišanović
77. Zlatko Kesler
78. Zoltan Moldvai
79. Vlastimir Golubović
80. Pavle Sekulić
81. Velin Stanković
82. Milan Todorović
83. Predrag Križan
84. Milutin Stanković
85. Slobodan Adžić (s. rekord)
ATLETIKA
86. Vera Ćasić-Nikolić (s. rekord)
SREBRNA OLIMPIJSKA MEDALjA
KOŠARKA
87. Žarko Varajić
88. Dragutin Čermak
89. Dragoslav Ražnatović
90. Vladimir Cvetković
91. Želimir Obradović
92. Eleonora Đoković-Vild
93. Bojana Brnad
94. Anđelija Arbutina-Šarenac
95. Saša Obradović
96. Milenko Topić
97. Aleksandar Đorđević
98. Zoran Savić
99. Predrag Danilović
100. Žarko Paspalj
FUDBAL
101. Petar Radenković
102. Stjepan Bobek
103. Rajko Mitić (pokojni)
104. Miodrag Jovanović
105. Dragoslav Šekularac
106. Dobroslav Krstić
107. Vujadin Boškov
108. Todor Veselinović
109. Vladimir Popović
VATERPOLO
110. Dragoslav Šiljak
111. Božidar Vuksanović
112. Predrag Manojlović
113. Viktor Jelenić
114. Nenad Manojlović
RVANjE
115. Ivan Frgić
116. Branko Martinović
117. Stevan Horvat
118. Milovan Nenadić
RUKOMET
119. Radmila Berar
120. Slavica Tomićević
121. Veselinka Petrović
122. Zorica Krčmar
123. Rada Cvetković
ATLETIKA
124. Ivan Gubijan
125. Franjo Mihalić
STONI TENIS
126. Ilija Lupulesku
127. Dušan Osmanagić
BOKS
128. Tadija Kačar
ŠAH
129. Milan Matulović
130. Katarina Blagojević
131. Verica Nedeljković
132. Milunka Lazarević
133. Nikola Karaklajić
134. Dragoljub Velimirović
135. Božidar Đurašević
136. Dragoljub Ćirić
137. Borislav Ivkov
138. Aleksandar Matanović
139. Vladimir Sokolov
VESLANjE
140. Milorad Stanulov
141. Zoran Pančić
142. Srboljub Saratlić
BRONZANA OLIMPIJSKA MEDALjA
KOŠARKA
143. Branko Vukićević
144. Nebojša Zorkić
145. Vesna Despotović
146. Biljana Majstorović
147. Sofija Ljuštanović
148. Zorica Đurković
149. Marija Tonković-Pavićević
150. Jelica Komnenović
151. Jasmina Perazić
152. Vukica Mitić-Pljakić
153. Vera Đurašković
FUDBAL
154. Dragan Stojković
155. Jovica Nikolić
156. Vlado Čapljić
157. Mitar Mrkela
158. Borislav Cvetković
STRELjAŠTVO
159. Aranka Binder
DžUDO
160. Slavko Obadov
161. Svetozar Mihailović (pokojni)
VATERPOLO
162. Predrag Zimonjić
RVANjE
163. Jožef Tertelji
BOKS
164. Zvonimir Vujin
165. Mirko Puzović
166. Slobodan Lazić
ODBOJKA
167. Dejan Brđović
168. Žarko Petrović (pokojni)
169. Rajko Jokanović
170. Željko Tanasković
171. Đorđe Đurić
172. Lazar Grozdanović
STONI TENIS
173. Gordana Perkučin
174. Bela Sel
ŠAH
175. Suzana Maksimović
176. Gordana Marković
177. Alisa Marić
178. Slavoljub Marjanović
179. Dušan Rajković
INVALIDI
180. Zoran Gajić
181. Ilija Đurašinović
182. Goran Kocić
ZLATNA MEDALjA NA SVETSKOM PRVENSTVU
KOŠARKA
183. Radisav Đurčić
184. Dragan Kapičić
185. Zoran Jovanović
186. Ljubodrag Simonović
VATERPOLO
187. Anto Vasović
188. Dušan Popović
189. Vaso Subotić
190. Nikola Stamenić
KAJAK
191. Slobodan Đenadić
192. Velimir Aleksić
RVANjE
193. Sreten Damjanović
194. Borivoj Vukov
RUKOMET
195. Jožef Holpert
196. Jovica Cvetković
197. Mirjana Čikoš
198. Nadežda Stanojević
199. Milenka Sladić
200. Časlav Grubić
201. Jadranka Veljković
202. Radmila Todorović
203. Ivanka Vladanović
204. Zlatko Portner
STONI TENIS
205. Zoran Kalinić
VESLANjE
206. Nebojša Ilić
INVALIDI
207. Jova Ilić
208. Jovo Cvetanovski
209. Robert Higl
SREBRNA MEDALjA NA SVETSKOM PRVENSTVU
KOŠARKA
210. Danijela Ilić
211. Slobodan Gordić
212. Žarko Knežević
213. Milun Marović
214. Nemanja Đurić
215. Mihailo Vuković
STRELjAŠTVO
216. Miodrag Živanović
217. Dragoljub Milenković
218. Valerija Sabadka
RVANjE
219. Sabo Paloc Nandor
220. Momir Kecman
RUKOMET
221. Petrit Fejzula
222. Radivoj Krivokapić
223. Ružica Miladinović
224. Stana Vuković
225. Ljiljana Marković
226. Dragana Belojević
227. Neda Jovanović
228. Marija Drenovac
229. Branka Jovanović
230. Stanica Raičković
231. Ratka Vujović
232. Mira Jasić
233. Vesna Tomajek
234. Milica Đorđević
235. Zagorka Milatović
236. Leposava Spasić
237. Radmila Marković
238. Milorad Milatović
STONI TENIS
239. Milivoj Karakašević
240. Todor Rakić
BOKS
241. Fazlija Šaćirović
242. Dragomir Vujković
243. Bratislav Ristić
ŠAH
244. Petar Popović
245. Branko Damljanović
INVALIDI
246. Željko Čeliković
247. Rifat Bajramović
BRONZANA MEDALjA NA SVETSKOM PRVENSTVU
KOŠARKA
248. Avdija Zufer
249. Boban Petrović
STRELjAŠTVO
250. Dušan Epifanić
DžUDO
251. Jovica Jovanović
VATERPOLO
252. Dragan Jovanović
253. Predrag Vraneš
254. Miloš Marković
255. Siniša Belamarić
256. Vlaho Orlić
TEKVONDO
257. Goran Petrović
258. Jovan Dedić
RVANjE
259. Željko Trajković
260. Goran Kasum
261. Karolj Kasap
RUKOMET
262. Slavka Smiljanić
263. Zita Galic
264. Zoran Đorđić
265. Dragan Škrbić
266. Vladan Matić
267. Olivera Kecman
268. Jelena Genčić
269. Biljana Balać
270. Milan Krstić
271. Erika Simić
272. Zlata Paplacko
273. Magdalena Hegediš
274. Dejan Perić
275. Bogosav Perić
276. Ana Gojnić
277. Ljiljana Knežević
278. Sandra Kolaković
279. Nedeljko Jovanović
280. Dušan Popmihajlov
ATLETIKA
281. Dmitar Marčeta
STONI TENIS
282. Josip Gabrić
283. Ištvan Poljak
BOKS
284. Milivoje Labudović
285. Vukašin Dobrašinović
286. Miroslav Popović
ODBOJKA
287. Zoran Terzić
VESLANjE
288. Predrag Savić
289. Veselin Vučićević
ZLATNA MEDALjA NA EVROPSKOM PRVENSTVU
KOŠARKA
290. Zoran Sretenović
291. Zoran Radović
292. Dragi Ivković
STELjAŠTVO
293. Maja Stepanović
294. Nemanja Mirosavljev
VATERPOLO
295. Nikola Ribić
296. Milan Tadić
297. Dejan Udovičić
TEKVONDO
298. Dragan Jović
RVANjE
299. Boško Marinko
300. Senad Rizvanović
ATLETIKA
301. Vladimir Milić
302. Dragutin Topić
303. Snežana Jolović
304. Dragan Zdravković
305. Miloš Srejović
306. Slobodan Branković
307. Milica Jocović
308. Ferenc Kamasi
309. Danijel Korica
310. Mihajlo Švraka
311. Milan Spasojević
312. Dragan Životić
BOKS
313. Ljubiša Simić
STONI TENIS
314. Lazar Kurteš
PLIVANjE
315. Matije Koprivica
INVALIDI
316. Cvetislav Radulov
317. Tihomir Bogdanović
318. Petar Vranjković
SREBRNA MEDALjA NA EVROPSKOM PRVENSTVU
KOŠARKA
319. Dragiša Vučinić
320. Milica Tojagić
321. Slavojka Taušan
322. Marija Demšar
323. Branka Milatović
324. Ljiljana Stanojević-Marković
325. Jelica Kalenić-Arsić
326. Spomenka Lazarević
327. Radovan Radović
328. Drinka Marjanović
329. Zagorka Čapuhin
330. Olivera Dragićević
331. Stana Mezei
332. Zoran Kovačić
333. Borivoj Cenić
334. Vladislav Lučić
FUDBAL
335. Ivan Brzić
336. Božidar Antić (pokojni)
337. Ratomir Dujković
338. Jovan Aćimović
339. Dragan Džajić
340. Dobrivoje Trivić
341. Ilija Petković
342. Blagoje Paunović
343. Ilija Pantelić
STRELjAŠTVO
344. Olivera Smiljanić
345. Milun Milanović
346. Lidija Mihajlović
347. Olga Jovanović
348. Zoran Stojiljković
DžUDO
349. Marija Antunović
350. Mileva Smiljanić
351. Slavko Bašić
352. Mladen Mastela
VATERPOLO
353. Đorđe Popović
BOKS
354. Dragan Konovalov
355. Sretan Mirković
356. Stjepan Golić
357. Zoran Jovanović
RVANjE
358. Prvoslav Ilić
ATLETIKA
359. Dragan Perić
360. Nenad Stekić
361. Jovan Dragosavac
362. Nikola Tomasović
363. Slavoljub Kuzmanović
364. Aleksandar Marinković (pokojni)
ŠAH
365. Nataša Bojković
366. Stefan Đurić
367. Miodrag Todorčević
368. Dragan Barlov
369. Tomislav Rakić
INVALIDI
370. Aleksandar Janda
371. Zoran Radukić
372. Vaso Spasojević
BRONZANA MEDALjA NA EVROPSKOM PRVENSTVU
KOŠARKA
373. Mirjana Maksimović
374. Snežana Mijalković
375. Anka Višekruna
376. Iren Molnar
377. Natalija Bacanović
STRELjAŠTVO
378. Zoran Simović
379. Blagoje Marinković
380. Mitja Grgić
381. Sreten Nešković
DžUDO
382. Jovan Pejčić
383. Slavko Stanišić
384. Ivan Todorov
385. Jovan Živković
386. Borivoje Cvejić
387. Srđan Matejić
388. Dragan Kosić
389. Dmitar Šijan
390. Marica Vajnberger
391. Milan Mijalković
392. Đorđe Čelić
393. Miroslav Jočić
394. Verona Nađ
395. Jožef Detari
396. Pavle Bajčetić
397. Dragan Ciganović (pokojni)
398. Vuk Rašović
399. Slobodan Romanić
400. Dimitrios Konstantinidis
401. Miodrag Dimitrijević
RVANjE
402. Aleksandar Jovančević
ATLETIKA
403. Josip Međimurec
404. Dragutin Štritof
STONI TENIS
405. Marta Poljak
BOKS
406. Đorđe Petronijević
407. Dragan Živadinović
408. Dragan Vasiljević
409. Stevan Redli
410. Mujo Bajrović
ODBOJKA
411. Miloš Grbić
412. Zdravko Kuljić
413. Slobodan Lozančić
414. Laslo Lukač
415. Nikola Matijašević
416. Miodrag Mitić
417. Ljubomir Travica
418. Vladimir Trifunović
419. Danica Glumac
420. Natalija Luković
421. Štefanija Milošev
422. Branka Jaramazović
423. Živojin Vračarić
424. Goran Srbinovski
425. Dragan Nišić
INVALIDI
426. Dragan Milošević
427. Milijanka Luković
Od 2008. godine
ZLATNA MEDALjA NA OLIMPIJSKIM IGRAMA
FUDBAL
428. Silvester Takač
ODBOJKA
429. Đula Mešter
STRELjAŠTVO
430. Stevan Pletikosić (s. rekord)
SREBRNA MEDALjA NA OLIMPIJSKIM IGRAMA
KOŠARKA
431. Nikola Lončar
432. Željko Rebrača
433. Vlade Divac
434. Miroslav Berić
435. Zoran Marojević
ŠAH
436. Ljubomir Ljubojević
BRONZANA MEDALjA NA OLIMPIJSKIM IGRAMA
FUDBAL
437. Branko Miljuš
INVALIDI
438. Saveta Bajin
ZLATNA MEDALjA NA SVETSKOM PRVENSTVU
KOŠARKA
439. Dejan Koturović
RUKOMET
440. Dunja Kostić
SREBRNA MEDALjA NA SVETSKOM PRVENSTVU
KOŠARKA
441. Nina Bjedov
VESLANjE
442. Saša Mimić
GIMNASTIKA
443. Tereza Kočiš
BRONZANA MEDALjA NA SVETSKOM PRVENSTVU
TEKVONDO
444. Zoran Prerad
RUKOMET
445. Žikica Milosavljević
446. Nenad Maksić
447. Rastko Stefanović
448. Radisav Pavićević
449. Nenad Peruničić
BOKS
450. Slaviša Popović
INVALIDI
451. Nenad Bugarski
452. Dragoslav Đuričin
PLIVANjE
453. Vojislav Mijić
ZLATNA MEDALjA NA EVROPSKOM PRVENSTVU
KOŠARKA
454. Miroslav Radošević
INVALIDI
455. Borislav Perić
GIMNASTIKA
456. Mirjana Vukas
TENIS
457. Slobodan Živojinović
SREBRNA MEDALjA NA EVROPSKOM PRVENSTVU
FUDBAL
458. Žarko Nikolić
VATERPOLO
459. Boris Čukvas
BOKS
460. Dragoslav Jakovljević
ATLETIKA
461. Olga Gere
|462. Ljiljana Petnjarić
463. Gizela Todorović
464. Nadežda Jančić
465. Jelisaveta Đanić-Mandarić
INVALIDI
466. Milan Živić
467. Predrag Obrenić
BRONZANA MEDALjA NA EVROPSKOM PRVENSTVU
KOŠARKA
468. Ana Pataki
DžUDO
469. Stojan Stojaković
470. Slavko Sikirić
471. Momir Lučić
TEKVONDO
472. Dubravka Boškov
RUKOMET
473. Igor Butulija
474. Jovan Kovačević
475. Predrag Peruničić
476. Aleksandar Knežević
477. Dragan Momić
478. Aleksandar Blagojević
ATLETIKA
479. Jovo Lazarević
STONI TENIS
480. Bela Mesaroš
BOKS
481. Živorad Jelisijević
ODBOJKA
482. Aleksandar Boričić
483. Miodrag Gvozdenović
INVALIDI
484. Zoran Matić
485. Sevda Ivanović

Ilija Lupulesku, majstor egzibicija
Naš proslavljeni stonoteniski reprezentativac Ilija Lupulesku, osvajač 15 medalja na najvećim sportskim takmičenjima, biće kandidat za predsednika Stonoteniskog saveza Srbije (STSS), a izbori su 17. januara. On nam je to potvrdio u telefonskom razgovoru iz Čikaga u kojem živi i radi već osam godina, a iz kojeg je spreman da se zauvek vrati ukoliko mu se pruži šansa da vodi naš stoni tenis.
Lupuleskua za predsednika predlaže Stonoteniska akademija Kocić (STAK), odnosno njen vlasnik Goran Kocić, nekadašnji Lupuleskuov saigrač. Tako je već sada, dva meseca uoči izbora, poznato da će u trci biti dva slavna imena našeg stonog tenisa, pošto je još ranije objavljeno da takve ambicije ima selektor Zoran Kalinić, svojevremeno Lupuleskuov saigrač iz reprezentacije i partner u dublu. Kako saznajemo, niški region namerava da kandiduje bivšeg premijera Zorana Živkovića.
– Posle toliko godina u stonom tenisu, posle svega što sam prošao, siguran sam da mogu mnogo da pomognem. Zbog toga sam spreman da se s porodicom vratim iz Čikaga u Srbiju – kaže Ilija Lupulesku (41), naš najtrofejniji stonoteniser, čija je najvrednija medalja – olimpijsko srebro iz Seula 1988, u dublu sa Zoranom Primorcem.
Lupulesku najavljuje da će do Nove godine napraviti plan i program rada, a kad su u pitanju oni s kojima bi blisko sarađivao, o tome kaže kao iz topa:
– Poznato je šta u stonom tenisu predstavlja Dušan Osmanagić u čije vreme se u reprezentaciji treniralo duplo više nego sada, iako je onda stoni tenis bio manje zahtevan. Njegovo znanje i iskustvo su dragoceni. Svakako, konsultovao bih se i sa Milivojem Karakaševićem. Posle godina lošeg rada i protraćenog potencijala u mladim igračima, našem stonom tenisu treba neko ko je spreman da mu da i dušu i telo, a ja to želim i mogu.
Što se tiče rivala u izbornoj trci, Lupulesku kaže:
– Znam da se Kalinić kandidovao, a čuo sam da iste namere ima i Zoran Živković. Svako ima pravo da se kandiduje...
Podseća da je poslednjih nekoliko godina čekao svoju šansu da pomogne našem stonom tenisu, ali da je rukovodstvo STSS na čelu sa Aleksandrom Matkovićem smatralo da nije dovoljno dobar ni da vodi juniore i kadete (izgubio je to mesto za jedan glas...)
– Kad su me tada izigrali, tražio sam šansu na „jednu plus jednu” godinu. Ako bih postao predsednik Saveza, mislim da bi neki razuman rok u kojem bi mogli da se vide moji rezultati, bio „dve plus dve” godine. Zatim su me, navodno, zvali da budem jedan od trenera na Evropskom prvenstvu u Beogradu 2007, ali ja taj poziv nisam čuo, nisam ga ni video, osim što mi je Aleksandar Karakašević rekao da postoji takva mogućnost. I šta je trebalo da uradim: da na osnovu rekla-kazala platim avionsku kartu iz Čikaga da bih bio trener na pripremema od desetak dana, a vrlo dobro znam da se dobri rezultati ne prave za tako kratko vreme.
Lupuslesku ističe da smo svedoci „da se poslednjih nekoliko godina loše radilo, pogotovo u reprezentaciji”.
Početkom 2001. otišao je iz rodnog Uzdina u Čikago u kojem je jedno vreme bio trener-igrač u „Kilerspinu”, firmi koja je mnogo uradila za afirmaciju stonog tenisa u SAD, a čiju opremu nosi danas naš najbolji stonoteniser Aleksandar Karakašević. Nekoliko godina igrao je za reprezentaciju SAD (pa i na Olimpijskim igrama u Atini 2004), a sada objašnjava kako je do toga došlo:
– Amerikanci su me zvali da igram za njih još 1992, kada sam bio na njihovom pro-turu, ali sam ih odbio. Kada su me ponovo pitali pre nekoliko godina, pošto sam već živeo u Čikagu, smatrali su da imaju veće šanse pošto za mene nije bilo mesta u srpskom timu. Ja im nisam dao konkretanpristanak, ali su oni i pored toga pismom od STSS tražili dozvolu da igram za njih. STSS je tada od OKS dobio dozvolu da igram za SAD, a da me nije ni pitao da li ja to želim. Kad su se Amerikanci pojavili sa dozvolom, nisam mogao da ih odbijem.
Ilija Lupulesku, mada u poznim igračkim godinama, više puta bio je prvak SAD. Poslednjih godina igra egzibicione mečeve i daje časove stonog tenisa u Čikagu. Nekoliko godina bio je gost na egzibicijama u Ohaju, gde je tradicionalno domaćin simpozijuma fitnes majstora Arnold Švarceneger s kojim se i upoznao. Zahvaljujući tome što je bio miljenik vlasnika „Kilerspina” Roberta Blekvela, omogućio je STSS da sklopi ugovor s ovom firmom, koji je po njemu „najbolji ugovor STSS svih vremena”.
Lupulesku kaže da bi i njegova porodica volela da se vrati u Srbiju:
– Moja osmogodišnja kćerka Leona jedva čeka leto da bude tri meseca kući. U Čikagu se zaljubila u tenis, pošto redovno prati igre Novaka, Ane i Jelene, ali videćemo... Mada sam ja Rumun, a supruga Mađarica, u kući govorimo srpski. Tako da Leona ne bi imala problema da se u Srbiji uključi i školu.
-----------------------------------------------------------
Nacionalna priznanja – prava stvar
Upitan šta misli o Uredbi o nacionalnim sportskim priznanjima u Srbiji, po kojoj prima mesečnu novčanu naknadu od 85.000 dinara (kao osvajač olimpijskog srebra), Lupulesku kaže:
– To je najbolje što je moglo da se dogodi našem sportu. Toga nema nigde na svetu. Velika je stvar za svakog vrhunskog sportistu kad zna da uloženi trud može da mu se vrati, jer danas su retki oni koji završe fakultete.

Srebro Čaviću
Od specijalnog izveštača „Sportskog žurnala”
Rijeka, 14. decembra – Posle zlata na 100 delfin, Milorad Čavić je stigao do srebra na duplo kraćoj deonici na Evropskom prvenstvu u malim bazenima u Rijeci. Štopericu je zaustavio u vremenu ličnog i nacionalnog rekorda – 22,36. Na najvišu stepenicu postolja popeo se apsolutni junak prvenstva u Hrvatskoj Amari Levo (22,23). Francuz je osvojio četiri najsjajnija odličja, uz četiri svetska rekorda, što je najbolji pokazatelj u kakvoj je formi. Najboljem srpskom plivaču ovo je osma medalja sa šampionata Evrope u malim bazenima (pet zlata i tri srebra). Sjajno popodne za naše plivanje upotpunio je Radovan Siljevski osmim mestom u finalu na 200 slobodno.
Duel Levoa i Čavića imao je uvertiru u kvalifikacijama kada je Francuz oborio svetski rekord – 22,18. Već tada se videlo da će Srbin, koji se nije „ciljano” spremao za ovo takmičenje, imati velikih problema da odbrani zlato iz Debrecina. Obojica su rutinski prošli polufinale, da bi u odlučujućoj trci Levo bio brži za 13 stotinki.
Sa širokim osmehom na licu, Milorad Čavić je ušao u miks zonu.
– Nisam baš najzadovoljniji kako sam otplivao, ali ipak sam stigao do odličja. Da bi dobili Levoa, čiji je ovo definitvno takmičenje, potrebno je da budete maksimalno spremni i skoncentrisani. Međutim, nema razloga da sada pričam šta bi bilo kad bi bilo. Medalja je uvek uspeh i to me čini srećnim.
Presudni trenutak trke prema srpskom asu dogodio se već na samom startu:
– Čini mi se da nikada lošije nisam izašao iz vode. Obično sam tu najjači. Na 50 metara svaka greška skupo košta. Pokušao sam da se izvučem u drugih 25 metara. U tome sam donekle uspeo. Nikada ne volim da gubim, ali ovo je trenutno realnost.
Pre dolaska u Rijeku, cilj Milorada Čavića bila je jedna medalja. Uradio je mnogo više. Osvojio je četvrto zlato na 100 delfin iz isto tolika učešća na Evropskim prvenstvima, uz kontinentalni rekord, dok je na 50 delfin za više od pola sekunde popravio najbolji rezultat.
– Bila je ovo naporna i uspešna godina – rekao je najbolji sportista Srbije i dodao – Jako teško je bilo održavati i tempirati formu. Ne treba zaboraviti da sam posle Pekinga imao pauzu skoro dva meseca. Dao sam sve od sebe i pružio maksimum u ovom trenutku. Znam da ljudi u Srbiji od mene uvek očekuje samo najviše i samo zlata. Nadam se da sam ih zadovoljio i ovaj put.
Srpski as je istakao da sada ima još jedan dodatni motiv za Rim:
– Pored 100, spremiću se i za 50 delfin. Stalno ponavljam da mi je Svetsko prvenstvo prioritet i učiniću da u Italiju dođem spremniji nego ikada. Ovo je bila prolazna stanica i zadovoljan sam pokazateljima.
(/slika2)Veliki šampion je još jednom potvrdio klasu. Godina iz snova je konačno završena i već sada kreću pripreme za nove izazove.
I dok nas je Čavić već navikao na velike domete, u Rijeci je eksplodirao Radovan Siljevski. Srpski as je u kvalifikacijama ostvario rezultat 1:44,20 na 200 slobodno i sjajnoj konkurenciji kao šesti prošao u finale. U borbi za medalje na cilj je stigao kao osmi sa nešto lošijim rezultatom (1:44,64), ali to ni malo nije pokvarilo sliku o izuzetnom ostvarenju. Popravio je lični i nacionalni rekord za skoro dve sekunde!
– Više sam zadovoljan jutarnjom trkom. Znam da se uvek očekuje više u finalu u popodnevno terminu, ali nisam dovoljno brzo krenuo prvih 50 metara. Bio sam i malo fizički iscrpljen. Međutim, ovo je za mene veliki, veliki uspeh. Govorio sam pre Rijeke da očekujem vreme oko 1:45, bilo bi glupo da za nečim žalim. Ušao sam među najbolje i učiniću sve da tu ostanem što duže – istakao je 22-godišnji Siljevski.
Uz dva finala Srbija je imala i dva polufinala. Zrenjanincima je poslednjeg dana bilo suđeno 10. mesto. Na istu poziciju su se plasirali i Miroslava Najadanovski i Ivan Lenđer, sa odličnim rezultatima.
Najdanovska je polufinalnu trku isplivala za 24,80 sekundi i za 20 stotinki popravila nacionalni rekord. Srpskoj olimpijki bilo je ovo prvi put u karijeri da je ostvarila rezultat ispod 25 sekundi. Plasman u prvo veliko finale izmakao joj je za šest stotinki!
Supertalentovani Ivan Lenđer nastavlja da ruši sopstvene granice. U Hrvatsku je stigao sa vremenom 23,84 na 50 delfin, a vraća se sa izuzetnih 23,32. Ovo je i nezvanični juniorski evropski rekord. Kao osmi za finale se izborio Holanđanin Bastijan Taminga - 23,20.
– Iskreno ne žalim za finalom. Setite se da prošle godine nisam stigao ni do polufinala. Trka mi je stvarno legla, gotovo bez greške. Nemam reči da opišem koliko sam zadovoljan. Finale na 100, polufinale na 50 delfin uz „debelo” popravljene lične rekorde je daleko iznad onoga što sam očekivao – rekao je Lenđer.
 Pored Amari Levoa poslednjeg dana granicu snova su pomerili i Italijanka Federika Pelegrini na 200 slobodno, Špankinja Marija Garsija Belmonte na 400 mešovito, Rus Stanislav Donec na 100 leđno i neverovatna francuska štafeta 4 h 50 slobodno.
Najuspešniji učesnik šapionata je Levo, dok je najuspešnija zemlja Italija. Naredni šampionat Starog kontinenta u malim bazenima održaće se u Istanbulu sledeće godine.
Rezultati finala, 50 m delfin: 1. Levo (Francuska) 22,23, 2. Čavić (Srbija) 22,36, 3. Munjoz Perez (Španija) 22,48, 4. Korotiškin (Rusija) 22,51, 5. Ditrih (Nemačka) 22,81, 6. Todorović (Hrvatska) 22,93, 7. Taminga (Holandija) 23,12, 8. Puninski (Hrvatska) 23,15.

Sreća okrenula leđa Srbiji
U kvalifikacijama za 19. svetsko prvenstvo za rukometašice koje će se održati decembra naredne godine u Kini Srbija će igrati protiv Nemačke, odlučeno je žrebom u Skoplju. Prvi meč je na programu 6. ili 7. juna u Srbiji, a revanš kroz nedelju dana u Nemačkoj.
Može se slobodno reći da su naše rukometašice dobile ubedljivo najtežeg protivnika iz prvog, „jačeg”, šešira (naše su s obzirom na 13. mesto na EP koje je juče završeno u Makedoniji svrstane u „slabiji” šešir). Međutim, iako je reč o zvanično trećoj reprezentaciji sveta sa Svetskog prvenstva u Francuskoj 2007, naše rukometašice nisu bez šansi. Nedavno su u Makedoniji pokazale da mogu da se ravnopravno nose sa Nemicama od kojih su u drugom kolu „D” grupe nesrećno izgubile s 32:31. Bio je to ujedno prvi poraz naših rukometašice na velikom takmičenju od Nemica, koje su pre toga, doduše pod imenom Jugoslavija, pobedile u svih sedam mečeva na velikim takmičenjima (dva puta na Svetskom prvenstvu 1957. u Jugoslaviji, i po jednom na SP 1965. u Zapadnoj Nemačkoj, na SP 1971. u Holandiji, na SP 1982. u Mađarskoj, na Olimpijskim igrama 1984. U Los Anđelesu i na Evropskom prvenstvu 2000. U Rumuniji)
– Nema šta, dobile smo najjačeg mogućeg protivnika. Bez obzira na to ja sam veliki optimista da možemo da eliminišemo Nemice. Pokazale smo u Makedoniji da gotovo uopšte ne zaostajemo za njima i nadam se da uz dobra plan i program možemo da ostvarimo cilj. U ovom trenutku jedina njihova prednost je to što se revanš igra u Nemačkoj – smatra Andrea Lekić, trenutno naša najbolja igračica.
Po svoj prilici Nemice će u predstojećim kvalifikacijama igrati bez godinama njihove najbolje igračice Grit Jurak (31) koja je najavila povlačenje iz reprezentacije posle EP u Makedoniji.
– Ukoliko se Jurakova povuče to bi umnogome povećalo naše šanse da se nađemo u Kini. Ona je godinama njihov najbolji igrač i bez nje Nemačka je neuporedivo slabija. Međutim, ne bi trebalo da se bavimo tim stvarima. Moramo da se fokusiramo na našu igru i da skujemo plan da izvadimo „vizu” za Svetsko prvenstvo bez obzira na to u kojem će sastavu biti protivnik – ističe Lekićeva.
Inače, u ostalim parovima evropskih kvalifikacija za SP 2009. sastaju se Slovačka – Mađarska, Švedska – Crna Gora, Hrvatska – Francuska, Belorusija – Rumunija, Makedonija – Austrija, Portugalija – Danska i Ukrajina – Holandija. Pored domaćina Kine na 19. šampionat direktno su se plasirale i Rusija kao svetski prvak iz Francuske 2007. i Norveška i Španija, kao finalisti EP u Makedoniji.
N. Bojičić

„Crno-beli” savladali Cibonu
Partizan je pobedio tradicionalnog rivala u utakmici koja je, za razliku od ostalih duela „crno-belih” u regionalnom takmičenju, privukla veliki broj gledalaca u dvoranu. Podrška sa tribina košarkašima srpskog i regionalnog prvaka dodatno je motivisala „crno-bele” da zabeleže izuzetno značajnu pobedu.
Domaći tim je imao rezultatsku prednost tokom cele utakmice, a izabranici Duška Vujoševića su posebno bili raspoloženi u šutu za tri poena (pogodili devet puta iz 19 pokušaja) i u skoku (odnos 42:22 u korist Partizana).
Beograđani su najtrofejniji hrvatski tim iznenadili tokom prvog poluvremena njima nesvojstvenom brzom igrom i pravom jurnjavom po terenu. Takva igra potpuno je zbunila Zagrepčane koji su do kraja utakmice uspevali samo da u nekoliko navrata smanje prednost rivala. Na kraju, Partizan je zasluženo pobedio, a posebno se istakao Uroš Tripković sa 26 poena i čak osam „trojki” iz devet šuteva.
U poraženom timu zakazali su najiskusniji, Nikola Prkačin i Davor Kus, a najviše je pružio američki internacionalac Erl Kalovej koji je postigao 18 poena. Trener Partizana Duško Vujošević istakao je posle meča da su njegovi puleni zasluženo slavili trijumf nad rivalom koji „ove sezone ima jako dobru ekipu”.
„Cibona igra vrlo dobro u Evroligi i pobeda u susretu sa Zagrepčanima uvek mnogo znači”, napomenuo je Vujošević. Trener Cibone Velimir Perasović čestitao je rivalu na pobedi i dodao da je ovaj meč odlučila jako agresivna igra „crno-belih” u odbrani i njihova dominacija u reketu. „Tokom utakmice imali smo mnogo problema u napadu, a oni su se ispostavili kao nerešivi”, zaključio je Perasović.
Meč je odigran u hali „Pionir” pred oko 5.000 gledalaca, a sudili su Pukl, Kolar i Lovšin (Slovenija).
Partizan: Tepić 8, Milošević, Rašić 9, Tripković 26, Veličković 10, Lazmi 2, Aleksić, Vitkovac, Božić, Rakočević 6, Veseli 3, Vranješ 5.
Cibona: Homan 5, Kus 9, Longin 3, Prkačin 3, Troha 5, Vukušić 7, Andrić 2, Kalovej 18, Kaštropil, Zubčić, Princ, Rožić 4.

Mladi pali na prvom ispitu
Od našeg specijalnog izveštača
Antalija, 14. decembra – Ni posle 28 godina fudbalska reprezentacija Srbije nije uspela da savlada Poljsku, koja je u Kundu, predgrađu Antalije, golom kapitena Boguskog pobedila s 1:0 (0:0).
Izabranici Radomira Antića, koji su uglavnom članovi domaćih klubova, nisu ispunili očekivanja. Igrom koju su prikazali u većem delu susreta, stručni štab nacionalnog tima sigurno ne može da bude zadovoljan. Mladi igrači pali su na prvom ispitu.
Oba rivala počela su meč sa jasno izraženom željom da se što pre nametnu selektorima, ali i s prevelikom dozom nervoze, pa je u nepovezanoj igri bilo sijaset grešaka, nepreciznih dodavanja i neuspelih kombinacija. Naši reprezentativci su zaigrali u formaciji 4-2-3-1, dok su Poljaci igrali u sistemu 4-4-2. Od starta je bilo očigledno da su izabranici holandskog stručnjaka Lea Benhakera fizički jači i da su duže vremena trenirali zajedno, pa su uspevali da povremeno brzim akcijama koriste slobodan prostor i ugrožavaju debitanta Isailovića.
Prvi je zapretio kapiten Boguski u 12. minutu nepreciznim udarcem s 20 metara. Dva minuta kasnije Jančik se lepo oslobodio Mutavdžića i Vulićevića i iskosa tukao preko gola. Isailović je bio brži od Malkovskog u 24, a u 27. minutu Poljaci su izveli najbolju kombinaciju, koju je lošim udarcem završio Jančik. Ni Lukaševič nije bio precizan u 33. minutu.
Izabranici Radomira Antića nisu uspeli da ugroze golmana Pširovskog sve do finiša prvog dela. Bogunović nije uspeo da prihvati loptu posle maestralnog dodavanja kapitena Milijaša u 44. minutu. U poslednjim trenucima naš kapiten je izveo korner, skočio je Đurić i šutirao glavom u poljskog čuvara mreže.
Sadržajem prvog dela selektor Poljske Benhaker je sigurno bio zadovoljniji, dok je Antiću više odgovarao rezultat, pošto naši igrači nikako nisu delovali onako kako je selektor najavljivao.
Četiri promene napravio je Antić u pauzi, ali su naši reprezentativci pružili samo za nijansu bolju igru. Mutavdžić je zapretio u 48. minutu, a kolosalnu priliku propustio je Mrđa. Lazović ga je odlično uposlio, ovaj krenuo sam i tukao sa 18 metara, ali je Pširovski istrčao i sprečio vođstvo Srbije. Kazna je usledila već u narednom napadu, kada su Poljaci poveli s 1:0. Đurić je loše procenio let lopte, koja je stigla do Boguskog, a kapiten Poljaka joj je bio bliži od Tomovića i iskosa lobovao golmana Stojkovića.
Ponovo je pokušao Mutavdžić u 64. minutu, ali je ishod bio isti kao i prvi put. Mrđa je šutirao u 68. iskosa, ali je Pširovski zajedno s loptom završio u korneru. Mogao je Pavlovski da uveća prednost Poljaka, ali je njegov šut blokiran. Isti igrač pokuša je i u 76. minutu, ali je Stojković lako zaustavio slab udarac po zemlji. Odličnu akciju izveli su izabranici Benhakera u 78. minutu. Zahorski je sjajno odložio loptu za Boguskog, koji je u trku poslao pod prečku, a Stojković izvanrednom intervencijom sačuvao mrežu.
Malo je nedostajalo da Pejčinović glavom matira Pširovskog u 83. minutu, posle ubacivanja Matića, ali je njegov udarac glavom završio tik pored desne stative. Poslednju priliku za Poljake imao je Želinski, ali je Stojković bio na visini zadatka. Zajić je u nadoknadi prevario dva igrača i šutirao, ali je Pširovski ipak odbranio, kao i u poslednjim trenucima, kada je maestralno zaustavio udarac Jevtića.
STADION: Mardan. Gledalaca: 50. Sudija: Deneli (Turska). STRELCI: 0:1 Boguski (52). ŽUTI KARTONI: Aleksić, Lazović, Zajić (Srbija), Lukaševič, Malkovski (Poljska).
SRBIJA: Isailović (od 46. Stojković), Vulićević, Đurić, Tomović, Obradović (od 34. Pejčinović), Mutavdžić, Milijaš (od 46. Zajić), Matić, Bogunović (od 58. Jevtić), Tadić (od 46. Lazović), Aleksić (od 46. Mrđa). Selektor: Antić.
POLjSKA: Pširovski, Celeban (od 56. Žežničak), Jodlovjec, Polčak, Komorovski, Tirala (od 56. Pavlovski), Lukaševič (od 56. Krihovjak), Tralka, Malkovski (od 82. Želinski), Boguski (od 82. Danh), Jančik (od 67. Zahorski). Selektor: Benhaker.
IGRAČ UTAKMICE: Rafal Boguski (Poljska).
-----------------------------------------------------------
Antić zadovoljan angažovanjem igrača
Neposredno posle utakmice ispred malog, ali izuzetno lepog stadiona „Mardan”, selektor fudbalske reprezentacije Srbije je rekao:
– Mogu da kažem da smo za protivnike imali veoma dobru reprezentaciju, koja je očigledno bila duže zajedno, i zbog toga organizovanija u pojedinim trenucima imali smo sreće, tu prvenstveno mislim na šanse Đurića, Mrđe i Pejčinovića. Prilaz igri naše reprezentacije bio korektan, možda su momci malo više bili u grču, ali to je i logično, s obzirom na to koliko je bilo debitanata. Poljaci su ponavljam i na tome insistiram bili organizovaniji i iskoristili jednu našu grešku i pobedili u ravnopravnoj utakmici u kojoj su oba rivala imali podjednak posed lopte. Zadovoljan sam ponašanjem i onim što su prikazali naši igrači.
Na pitanje da li su oni ispunili njegove zahteve selektor je odgovorio:
– Svakako da jesu. Žao mi je što zbog propisa nisam mogao da ubacim i Projića. Definitivno su svi pokazali da poseduju neophodan kvalitet, da su mladi i na njima je da nastave sa radom na osnovu ovog iskustva. Predstoji nam turnir na Kipru i najverovatnije će neko i sa ovog spiska učestvovati na njemu.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Buktinja mladosti
Ono što koncerte mladih izdvaja i čini posebnim muzičkim događajima nije samo uzavrela, navijačka atmosfera, mnogo njihovih drugova i kolega koji stoje sa svih strana balkona i partera, već i poseban odnos muzičara, još studenata, prema poslu kojim se bave. To nazivamo entuzijazmom, radošću muziciranja, poletom i uzletom, a u stvari je jedna nepatvorena iskrenost i ljubav prema muzici, pasionirana zaljubljenost mladosti u svet oko sebe, u svoj poziv, u svoga profesora i dirigenta.
Gde se to posle izgubi i nestane, pa publika neretko postaje svedok hroničnog nezadovoljstva muzičara na podijumu, nehata, odsustva svih ovih tako dragocenih i upravo navedenih vrlina...?
Dva velika dela slovenske literature, Treći klavirski koncert Sergeja Rahmanjinova (1909) i Prva simfonija Dmitrija Šostakoviča (1925) bila su ove večeri ispit zrelosti, samosvesti, muzikalnosti, sposobnosti – svih. Najpre pijanistkinje, apsolventa iz klase prof. Ninoslava Živkovića, Tee Andrijić (21) čija se interpretacija u začuđujućoj tehnici, raskošnoj virtuoznosti i decentnim pijanima, odvijala na sugestivan i veoma izrazit način, nimalo bojažljivo, bez početničke treme i sa mnogo želje da se nadmaši sopstveni potencijal. Njen veliki uspeh ove večeri, uspeh je klavirske katedre i institucije koja stoji iza nje.
Sagorevajući u želji da „sve izađe” i ništa „ne omane”, orkestar je u složenoj fakturi pratnje tražio odgovore, postavljao pitanja, vodio ravnopravan dijalog sa solistkinjom. Bilo je mnogo različitih karaktera, kontrasta, slika, pričala se priča ljubavi, romantike, lepote. Ovacije na kraju jednoj skromnoj, jednostavnoj devojci velikog dara bile su dirljive i podsticajne. Da li ćemo je zadržati ili će se i ona otisnuti poput mnogih prethodnika...?
U drugom delu koncerta moglo se sedeti. Rad orkestra, njegovog dirigenta i profesora Bojana Suđića veoma se mogao pratiti tokom izvođenja Prve simfonije Dmitrija Šostakoviča. Ona pruža i traži mnogo. Brojna su sola instrumentalista u grupama udaraljki, drvenih, limenih duvača, posebno u grupaciji gudača, kontrabasa, smenjuju se sola violončela i violine... Ne može se sve nabrojati. Uz to, svaki odsek predstavlja i posebnu žanr scenu, smenjuju se igrački, motorični, duhoviti, groteskni delovi, motivi i teme sa onim lirskim, mirnijim, a i dalje izrazitim i nimalo lakim za interpretiranje.
Bojan Suđić je pokazao profesorsku pedantnost, pedagoški nerv i posvećenost svojim studentima u orkestru. A oni su svirali veoma čisto, sa velikim sagorevajućim temperamentom, ne štedeći se i ne zaustavljajući se u ogromnoj energiji koja je izbijala iz svih delova impozantnog simfonijskog orkestra.
Šta biva sa tim svetlucanjem i rasprskavanjem talenata u daljem životu i u profesiji? Kako ih izgubimo?

Dug put do nižih cena
Samo oni koji već imaju spremljene pare za kupovinu automobila proizvedenog u EU imaće za početak direktnu korist od naše jednostrane primene Prelaznog trgovinskog sporazuma. U ovom slučaju carina se prepolovljava sa postojećih 20 na 10,6 odsto. Računice već pokazuju da bi maloprodajna cena trebalo da bude manja za devet odsto, odnosno da bi neka prosečna ušteda iznosila oko hiljadu evra.
Svi ostali potrošači u Srbiji ipak će morati da sačekaju dok u svom budžetu ne osete boljitak od obaranja carina na uvoznu robu. Na početku umanjenje carina je malo, mada ima i onih proizvoda kod kojih se carine ukidaju odmah. Međutim, dok se ti proizvodi pojave u trgovinama proći će sigurno prvi kvartal naredne godine, a u mnogim slučajevima moraće da se sačeka još godinu-dve dana do osetnije nižih cena. Potpuna liberalizacija trgovinskih odnosa sa evropskom porodicom, zona slobodne trgovine, predviđena je, međutim, tek posle pet godina. Drugim rečima, svi industrijski i većina poljoprivredno prehrambenih proizvoda iz Evropske unije prodavaće se kod nas bez carine tek od 2014. godine. Ukoliko u odnosima sa EU ne bude, naravno, drugih dogovora.
(/slika2)Potpredsednik Vlade Srbije Božidar Đelić procenio je nedavno da će sledeće godine zbog jednostrane primene trgovinskog dela sporazuma manjak u budžetu zbog manjih carina i PDV-a iznositi oko 150 miliona evra. Preračunato na broj stanovnika tako proizlazi da će svakom od nas u džepu ostati po otprilike 25 evra. Međutim, kod nas se već sada vidi da će se dogoditi po onoj narodnoj da ono što uštediš na mostu izgubiš na ćupriji. Jer, Vlada Srbije odlučila je da manji državni prihod od carina nadoknadi većim akcizama na kafu, pivo, cigarete i gorivo, kao i poskupljenjem obavezne registracije automobila.
U ovdašnjoj javnosti bilo je mnogo nagađanja da će ovaj proces ugroziti našu privredu i poljoprivredu tako da je pred nama period provere da li će se to i dogoditi. Činjenica je da je ispregovarano tako da se carine najmanje snižavaju na onu robu čiju proizvodnju mi želimo da štitimo u narednom prelaznom proizvodu. U prvoj grupi čije se ukidanje carinskih stopa očekuje već 1. januara nalaze se, zapravo, oni proizvodi koji se kod nas i ne proizvode. Uvoz ovih proizvoda iz Unije do sada nije ni praćen carinama ili su one bile na niskom nivou do pet odsto. To su takozvani neosetljivi proizvodi.
– Domaća industrija najduže će štititi onu robu iz grupe najosetljivijih proizvoda na koje će u prvoj godini carina iznositi 85 odsto postojeće stope. Carine će se na ove proizvode smanjivati narednih pet godina. To su mašine za pranje veša, usisivači i telefoni, polovna putnička i teretna vozila, specijalna vozila, traktori , bicikli, motokultivatori, oružje, municija i obuća… – kaže Vladimir Međak, iz Kancelarije za evropske integracije.
Prosečna carina na ovu robu je 15,72 odsto što znači da će posle umanjenja na 85 odsto carine u prvoj godini ona iznositi oko 13 odsto. Drugim rečima, pojeftinjenje će biti zanemarljivo. Narednih godina carine na ovu grupu proizvoda će padati na 11, pa na 8,63, zatim na 6,28 i u 2013. godini na 3,14 procenata.
Zato Međak upozorava da, ukoliko smanjenje carina, pa i za tih dva odsto u prvom trenutku, ne bude bilo praćeno i nižim maloprodajnim cenama, to znači da na našem tržištu nešto ne funkcioniše kako treba.
(/slika3)– Novac koga se država odrekla uzeo je neko drugi. Uvoznik ili trgovac – smatra Međak.
U grupi veoma osetljivih proizvoda u koju spadaju sapuni, lepkovi, unutrašnje gume, vagoni, obuća sa gumenim đonom i drugi slični proizvodi, carina će u prvoj godini biti umanjena na 80 odsto postojeće koja sada u proseku iznosi 9,18 odsto što znači da će ona biti oko 7,35 odsto. Carine će se na ove proizvode smanjivati još naredne četiri godine, pa će i pre završetka tranzicionog perioda biti na nuli.
Za treću grupu „osetljivih” proizvoda, kaže Međak, potpuno ukidanje carina predviđeno je u roku od tri godine. U prvoj godini primene Sporazuma smanjenje će iznositi 70 odsto postojeće carinske stope koja u proseku iznosi pet procenata. U toj grupi su, inače, so, mineralna goriva i ulja, šeširi i kape, kontrolni medicinski i hirurški instrumenti...
S obzirom na to da je pre nekoliko dana šira javnost upoznata sa izveštajem Radne grupe za cene, po kome se u Srbiji, pored Bugarske, prošle godine jela najskuplja hrana u Evropi, potrošače svakako zanima da li će pojeftiniti uvozna hrana iz EU. Odnosno, da li će ona cenovno biti toliko konkurentna da istim domaćim proizvodima spusti cenu. Prema Sporazumu, za sada nema nade da pojeftine šećer i suncokretovo rafinisano ulje, jer u njihovom slučaju nema snižavanja ukupne carinske zaštite.
Prostora za pojeftinjenje ima kod drugih proizvoda. Od Nove godine ćemo iz EU bez carine uvoziti čajeve, biljne sokove, alge, maslac od kikirikija, neke kategorije mlečnih proizvoda i testenina. Za veliku grupu namirnica predviđeno je postepeno snižavanje carina. Tako, na primer, za uvozni jogurt, margarin, čokoladu, biskvite, supe, sladolede, mineralne i obične vode, pivo, predviđeno je da se u sledećoj godini carine smanje između 80 i 90 odsto postojeće. Narednih godina to bi se smanjivalo sve do 40 odsto sadašnje stope, a u 2014. godini carina bi bila potpuno ukinuta. Inače, za većinu prehrambenih proizvoda osnovna carinska stopa se kreće između 20 i 30 odsto. S obzirom na to da je za prvu godinu primene predviđeno uglavnom smanjenje postojećeg nivoa za samo 10 odsto, lako se zaključuje da neće biti velikih pojeftinjenja, jer će carina ostati na nivou od 27 odsto. Drugi vidovi carinske zaštite, a to je prelevman kao specijalna carina i sezonska zaštita, predviđeno je da se smanjuju istom dinamikom kao i osnovna carina.
Slična dinamika snižavanja uvoznih dažbina predviđena je i za alkoholna pića, konjak, viski, šljivovicu s tim što nacionalno piće i posle isteka prelaznog perioda ostaje na nivou 30 odsto sadašnje stope.
Jedna od čestih primedbi koje su bile upućene Vladi Srbije zbog odluke da jednostrano primeni Prelazni trgovinski sporazum bila je i ta da naš agrar izlaže prevelikom riziku. Potpuno se zanemarivalo da je nama EU već dao preferencijale po kojima mi bez carine ovu robu izvozimo na njihovo tržište. Izuzetak su samo kvote koje važe za šećer, vino i govedinu. Poseban problem je, ističu kritičari, to što se naša agrarna roba izlaže konkurenciji, a pri tom se ne dobijaju sredstva od EU koja sleduju kada zemlja dobije status kandidata, a koja su dobili svi koji su otvarali svoja vrata za robu iz EU.
Pomoćnik ministra poljoprivrede za sektor analitike i agrarne politike Miloš Milovanović kaže da je poljoprivreda Srbije već konkurentna. Po njegovoj oceni, promene u agrobiznisu će tek uslediti, jer se očekuju krupne strukturne promene, a to se pre svega odnosi na ukrupnjavanje poljoprivrede.
– Ozbiljni proizvođači će postati još ozbiljniji, srednji će morati još bolje da rade, a mali će morati da odluče da li će se prilagoditi novim okolnostima ili će se baviti nečim drugim. Tačno je da je kod nas prosečan posed mali, ali intenziviranjem proizvodnje to ne mora da bude hendikep. I na malom posedu može se uspešno proizvoditi. U Srbiji više od 17 odsto radnosposobnog stanovništva radi u poljoprivredi, a to je pet puta više nego u EU koja ima impresivne rezultate u ovoj oblasti, što znači da se i sa manje može postići više – kaže Milovanović.
Po njegovoj oceni naša poljoprivreda se primenom dela odredbi SSP-a ipak izlaže značajnoj liberalizaciji, a to pokazuju i podaci. Carinska zaštita se sa sadašnjih prosečnih 21,2 odsto u poslednjoj godini prelaznog perioda smanjuje na 3,2 odsto.
– Pred nama je dug put na podizanju konkurentnosti, unapređenju prerade i plasmana, a nadasve u podizanju kvaliteta i poštovanju standarda Evropske unije – kaže Milovanović.
Za neke agrarne proizvode carine će biti ukinute već naredne godine, a to su najčešće oni koji se ne proizvode kod nas, ili je reč o repromaterijalima. Iz EU bez carine će stizati semena, lukovice, svinje čiste rase za priplod, konji, magarci, eterična ulja, agrumi, masline, artičoke, badem, pistaći, suvo grožđe...
U drugoj grupi proizvoda su oni kod kojih će carine biti postepeno smanjivane s tim da će u šestoj godini biti potpuno ukinute. Ukoliko postoji sezonska carina od 20 odsto, ona se ukida s 1. januarom naredne godine. U ovoj grupi su krompir, crni i beli luk, maline, jagode, hibridni kukuruz, surutka, orasi, šargarepa...
Za proizvode iz treće grupe carine će za šest godina biti umanjene ili ukinute, a sezonska carina od 20 odsto nastaviće da se primenjuje u toku i posle tranzicionog perioda. Tako će, na primer, carina za paradajz sledeće godine biti manja za pet odsto od postojeće da bi od šeste godine, pa nadalje, iznosila 20 procenata one koja sada važi. Slično je i sa slatkom paprikom gde će se carina i na kraju zadržati na nivou od 30 odsto. U ovoj grupi je i voće koje se proizvodi u Srbiji gde će se carine iz godine u godinu obarati, a u šestoj godini uvoz će biti potpuno liberalan.
U četvrtoj grupi su proizvodi za koje će carine postepeno biti ukinute ili smanjene s tim da se sezonska stopa odmah ukida. Tako, na primer, carina za svinje će u šestoj godini biti smanjena za 35 odsto, za jagnjad će iznositi 40 odsto od postojeće, kao i za goveđe meso, neke klanične proizvode, sir i maslac. To znači da za ovu grupu proizvoda, a to su oni stočarski koji su u svim zemljama predmet najvećeg stepena zaštite, carinska opterećenja ostaju i posle 2014. godine. U ovu grupu takođe spadaju jaja, prirodni med, suve šljive, pšenica, ali i kalemljene ruže.

Šta sve može čaša mleka
Lepota egipatske kraljice Kleopatre ušla je u legendu. Priča se da je za svoju baršunastu kožu trebalo da zahvali svakodnevnom kupanju u mešavini vode i mleka, kojoj su dodavani maslinovo ulje i med. Međutim, osim za ulepšavanje, ova mešavina u domaćinstvu može da se upotrebiti na mnoge korisne načine.
Masnoću sa kuhinjskih podova prekrivenih linoleumom lako ćete ukloniti ako pod obrišete mešavinom vode i sirćeta – na osam litara vode dovoljno je sipati čašu belog vinskog sirćeta. U vodu za ispiranje dodajte šolju kiselog mleka, izglancajte, i pod će zablistati.
Potamnelo srebrno posuđe i nakit zasijaće kao novi ako ih ostavite da odstoje pola sata u kiselom mleku. Ako vam nije pri ruci, dobro će doći i obično mleko u koje ste dodali malo sirćeta. Srebrninu zatim operite u mlakoj vodi kojoj ste dodali blagi deterdžent, isperite je i izglancajte mekom krpom.
Staro i ispucalo porcelansko posuđe ne morate baciti. Spustite ga u lonac, preko njega sipajte mleko, tako da ga potpuno prekrije, pa ga lagano zagrevajte dok ne provri. Zatim pustite da na tihoj vatri vri još 45 minuta. Posuđe izvadite iz mleka tek kad se ohladi – sve pukotine ili većina njih će nestati.
Uz pomoć ovog belog napitka rešićete se i mnogih fleka. Mrlje od mastila na odeći očistićete ako tkaninu preko noći ostavite u mleku a zatim je operete na uobičajeni način. Na isti način skinućete i fleke od kafe. Ako se polijete vinom ili voćnim sokom, na mrlju što pre sipajte so i prelijte je vodom kako biste je neutralisali. Ostatke vina ili soka skinućete ako odeću pre pranja ostavite da odstoji u mleku. Fleke od rđe uklonićete sa tkanina ako isflekano mesto natopite kiselim mlekom ili limunovim sokom i istrljate solju. Ostavite da se osuši na suncu, a zatim operite.
Obući i tašnama od lakovane kože vratićete stari sjaj ako ih prebrišete vatom natopljenom toplim mlekom, ostavite da se osuše, a zatim ih izglancate mekom krpom.
Do opekotina od sunca može doći i tokom hladnih dana, prilikom boravka na planini. Neprijatan osećaj pečenja i suvoću kože možete ublažiti ako na bolna mesta nanesete pastu od mleka u prahu, malo vode i prstohvat soli. Ova mešavina pomaže i prilikom ujeda insekata – dovoljno ju je namazati na mesto ujeda.
Posle završnih jesenjih radova u vrtu, ako nisu koristili zaštitne rukavice, mnogi baštovani imaju muke sa ogrubelim i pocrnelim rukama. Kad ni sapun ne pomaže, spas ponovo donosi mleko. Od ovsenog brašna i mleka treba napraviti pastu i njom protrljati šake. Ne samo što će mrlje sa ruku nestati, već će i koža biti mekša: vitamini A i E, kojih u mleku ima u izobilju, održavaju mladalački izgled kože, minerali i enzimi je čine mekom, dok joj mlečna mast daje vlažnost.

Sandići bez Sandića
Sandići kod Brčkog – Sandići su desetak kilometara daleko od Brčkog i dva puta dalje od Bijeljine. Seljani vele da nisu ni Posavci ni Semberci, već Gedže, kako ih i Posavci i Semberci, odmilja zovu.
Na podmajevičkoj zemlji, uz desnu obalu Save, pitominom se rasuli Zimonjići, Kostići, Maksići, Bukići, Panići, Simikići... Nigde prezimena Sandić, iako naseobina nosi to ime. Jedino se zna da su preci današnjih seljana, desetak kolena unazad pod Majevicu došli iz Crne Gore. Ispod Durmitora.
Tokom zimskih noći ponekad se zapodene priča o šumi Mađarici i mađarskom groblju. A zapravo o Mađarima koji su nekada davno živeli u ovom kraju, kaže Jovo Božić. Najviše je priča iz ratova. Prvog i posebno Drugog svetskog rata.
„Otac, deda i stric vojevali su u Prvom svetskom ratu. Borili se za zemlju Srbiju. Kažu da su uvek pevali kada bi polazili u borbu. A kada je rat završen do 1938. majka i otac izrodili su osmoro dece. Svi su još uvek na pravom putu”, ponosno kaže Jovo.
On je dvadeset i kusur godina arbajtovao u Austriji. Ali rodni kraj nikada nije zaboravio. Jovo priču počinje od 1937. godine kada je u Sandićima osnovana Pravoslavna narodna hrišćanska zajednica u kojoj je njegova majka bila prvi član... Jovin sin i tri njegova unuka danas su sveštenici, a sestre Petra i Anica, monahinje u Pećkoj patrijaršiji. Starija Petra, odnosno Igumanija Fevronija, sa osamdeset i sedam godina, među najstarijim je monahinjama u krilu Srpske pravoslavne crkve.
Sa saborovanja kod manastira Žiča, gde je služio vladika Nikolaj Velimirović, Petra se više nije vratila kući. Zamonašila se i otišla u manastir Jovanje, a 1956. je došla u Pećku patrijaršiju. Sedamdeset i devet godina nosi manastirsku odoru. Kada se završio Drugi svetski rat u monahinje je otišla i druga sestra Anica. I ona je danas sa Petrom, nastavlja Jovo Božić.
Seoska crkva posvećena Ognjenoj Mariji, bogomolja je uz koju se tokom svetkovina svijaju seljani... Dvadeset pet metara visoka vojna trigonometrijska tačka podignuta za vreme Kraljevine Jugoslavije uoči samog rata... Ceo zaseok jedinaca, neženja... Samo tri učenika seoske osnovne škole... Sve bi to u Sandićima da podare namernicima.
Kada su, u jesen 1995. kolone nesrećnika krenule sa Ozrena, prvi u pomoć priskočili su meštani Sandića. Šezdesetak porodica i danas je u selu. Jovo Božić i mlinar Milorad Bukić, poklonili su im šezdesetak placeva. Tu su srpske izbeglice sa Ozrena podigli kuće i svili nova gnezda.
Sandiće nikada i niko od njegovih nije napuštao. A i kad se ode, to je nakratko i ne tako daleko. Mlinovi u kojima se melje ono što daje podmajevička zemlja, a što traži Evropa, farme svinja i krava u kojima se stoci daje samo ono što rodi na zemlji i što je bez bez hemijskih supstanci, suvomrazica ni semberska ni posavska koja je lepa iako minusima zna da otera sa njiva toplim pećima, veliko srce malih i vrlo pobožnih ljudi... Sve su to razlozi zbog kojih se u Sandićima održao život.
U Sandićima, obično na rastanku, namerniku ispričaju priču o pogibiji Jove Simikića seoskog kneza i kulaka, ali i šereta koji je znao često zalomiti kod tuđih žena. Supruga mu, a i kako bi, to nije mogla podnositi zbog čega je godinama tražila nekog ko će smaknuti Jovu da ga, i pesma to kaže, „više sunašce ne grije zbog nekakve dilber Nikolije”. A ta Nikolija, kaže pesma, „čudesa je stvarala i ljude okom sa konja obarala...” Elem Jovo je, na kraju, ubijen, posle čega su„u žalosti ostale i supruga mu, i još nesrećnija Nikolija”.

Povratak šljivi i kestenu na Baniji
Petrinja – U banijskom selu Donja Bačuga osnovan je Centar za šljivu i kesten. Tako je počelo ostvarivanje dugoročnog programa razvoja voćarstva u ovom kraju koji podržavaju grad Petrinja, administrativno središte Banije, hrvatska država i humanitarne asocijacije UN. Cela priča je interesantna jer se pruža nova mogućnost za egzistenciju meštanima ovdašnjih sela koji su mahom bez posla.
Ideja o osnivanju institucije koja bi se bavila šljivom i kestenom zasnovana je na naučnoj sudiji izrađenoj na zagrebačkom Agronomskom fakultetu. Šljiva je autohtona i vodeća voćna vrsta na Baniji gde ima dugu tradiciju i računa se da na području Petrinje trenutno ima oko 50.000 stabala. Stručnjaci tvrde da su ovde za šljivu izuzetno povoljni agroekološki uslovi i da ona postiže izuzetan kvalitet. Slično je i sa kestenom koji se po banijskim šumama prostire na dvadesetak hiljada hektara, od kojih se na šest hiljada hektara nalaze čiste kestenove šume, po čemu je koncentracija ove vrste ovde najveće i u okvirima nekadašnje Jugoslavije.
Novoosnovani Centar– koji bi kako predviđaju stručnjaci „Hrvatskog zavoda za poljoprivrednu savjetodavnu službu” trebao da preraste u naučni institut – ima svoj naučni program gde će se obavljati selekcija sorti, odnosno odabiranje najpogodnijih tipova od onih koji već postoje u bliskom okruženju. Njihovim ukrštanjem stvaraće se sadnice koje su najotpornije na bolesti, a u prvom planu će biti ekološka proizvodnja, bez upotrebe hemije. Ovde će se odvijati i praktična edukacija studenata, ali i proizvođača – voćara. Centar je smešten u zgradi nekadašnje osnovne škole koja ima 1.800 kvadrata i u kojoj nema đaka još od 1995. kada je stanovništvo odavde izbeglo.
Vaso Ćorković, meštanin Donje Bačuge, koji je uključen u ceo projekat kaže da se oprema i specijalna laboratorija u kojoj će se „zasađivati” cvetni polen i iz tog zasada će se razvijati biljke. Prema njegovim rečima, firma „Eko sad” već podiže rasadnik u kome će se proizvoditi rasad za podizanje voćnjaka u celom kraju. Pruža se prilika i lokalnom stanovništvu da uđe u kooperantske odnose kroz iznajmljivanje zemljišta za nove šljivare, kao i za posao u sadnji i održavanju voća. Investitori već unajmuljuju zemlju za rasadnike i za voćnjake na deset godina, koji bi nakon tog perioda pripali vlasnicima zemlje.
Italijanski prerađivač „Fragarija” namerava da u Donjoj Bačugi podigne sušare i hladnjače tako da će proizvođačima biti obezbeđen plasman voća, s tim da nije reč samo o šljivama i kestenu nego i o drugim vrstama. Privlači pažnju i činjenica da je reč o ekološkim proizvodima , pa je u interesu hrvatske države da se ceo kraj štiti od bilo kakvog zagađivanja okoline. Planira se i brendiranje proizvoda uoči njihovog izlaska na tržište. Predviđeno je širenje voćnjaka po širem području Sisačko-moslavačke županije, organizovanje sajmova i berze voća.
U Donjoj Bačugi je počelo i iznajmljivanje kuća za smeštaj menadžera, investitori se interesuju i za trajnu kupovinu zemljišta. Najavljuje se izgradnja novih puteva i druge infrastrukture. U optimističkim razmišljanjima pojavljuje se i mogućnost nedostatka radne snage, s obzirom na to da se ovde vratilo malo radno sposobnog stanovništva.

Krijumčarenje po meri tržišta
Podgorica – Nakon što je Uprava policije Crne Gore nedavno saopštila da su njeni operativci u Nikšiću prekinuli jedan deo lanca za krijumčarenje automobila, u Podgorici je ponovo aktuelna priča o krađi i „skidanju sa osiguranja” vozila iz zemalja zapadne Evrope.
Nikšićki inspektori su, prema tvrdnjama UP-a, u nedavnoj akciji uhapsili 15 osoba i oduzeli 18 uglavnom luksuznih automobila marki „audi”, „mercedes”, „folksvagen”, BMW, „ševrolet”,„pežo” i „seat”, kao i dva motocikla – „kavasaki” i „beverli”. Kasnijim veštačenjem je utvrđeno da su tri automobila ukradena u inostranstvu – „audi A6” i „pežo 307” u Francuskoj, a „polo”u Srbiji, dok su ostala još na veštačenju i čekaju se provere.
Iz policije su tada obećali da će preko Interpola u Podgorici „stupiti u kontakt sa kancelarijama Interpola u tim državama, radi pronalaska oštećenih, odnosno vlasnika i sprovođenja povraćaja vozila”.
Priča iz Nikšića pokazuje da Crna Gora više nije sigurno sklonište ukradenim vozilima sa zapada i iz zemalja u okruženju, a policijski podaci prema kojima je u toku prošle godine pronađeno 120 ukradenih vozila, svedoče da su, kako to i sami kažu, odlučni da „sa Crne Gore skinu ovaj negativni imidž”.
Već godinama u Crnoj Gori se operiše različitim, u principu nezvaničnim, informacijama o broju ukradenih automobila koji su završili na tom tržištu ili su na različite načine, zatvorenim kanalima prebačeni u druge zemlje. Cifre su više nego frapantne, pominje se 50.000 automobila. Samo je Nemačka vladi u Podgorici dostavila spisak sa preko 16.000 vozila ukradenih u toj državi, ali niko, ni tada, ni kasnije, nije utvrdio da su svi ovi četvorotočkaši završili upravo u Crnoj Gori.
Policijski podaci pokazuju da je godinama unazad, baš kao i u drugim republikama bivše SFRJ, i u Crnoj Gori postojao lanac koji je prihvatao „skinute” automobile, a u tu svrhu organizovane su i mehaničarske radnje u kojima su prepravljani serijski brojevi. Oni „lepotani” koji nisu mogli pronaći kupca rasturani su u delove i tako plasirani na tržište. Većina je, ipak, preko Skadarskog jezera, odlazila u Albaniju, a značajan broj je završio i na Kosovu i Metohiji.
Ovakva iskustva iz vremena kada se u Crnoj Gori mogao kupiti skupoceni automobil po višestruko nižoj ceni, i dalje primoravaju vlasnike jednog broja vozila na dodatni oprez, jer još ne mogu biti sigurni da li je „bivši vlasnik falsifikovao saobraćajnu i broj šasije”.
Na auto-placevima u Podgorici i okolini tvrde da ih ne uznemiravaju vesti o ovakvim policijskim akcijama, jer su „svi automobili na njihovim lagerima legalno uvezeni, uglavnom iz Italije i Nemačke”.
Jedan od vlasnika auto-placa u Podgorici rekao nam je da ljudi nakon svega sumnjaju u regularnost, ali da se „sve menja kada im pokažemo papire o vozilu”.
„Svaki naš automobil prati potrebna dokumentacija – kupoprodajni račun, odjava, carinska deklaracija, potvrda o plaćenom PDV-u... Ne znam zašto bi neko zbog jednog ili dva automobila rizikovao celi posao – ističe naš sagovornik.
I iz policije su nam potvrdili da njihove ekipe nastoje da u što većoj meri spreče krijumčarenje vozila, „koje je manjeg obima nego proteklih godina”, pri čemu intenzivno sarađuju sa Interpolom „na presecanju krijumčarskih veza u ovom delu Evrope”.
Policijski stručnjaci takođe smatraju da u Crnoj Gori, pa i u Srbiji nema više dovoljno prostora za prodaju većeg broja ukradenih automobila”, jer su se „otvaranjem velikog broja auto-placeva sa polovnim vozilima i automobilskih salona koji odobravaju kredite i lizinge za nova vozila zatvorila vrata krijumčarima”, ali da „preko nas ipak mogu ići neki kanali dalje prema Albaniji ili Bliskom i Srednjem istoku”.

Ja­pan­ski mo­ral
Ži­vot da­jem, ostav­ku ne da­jem – ne­ka­da me­đu po­li­ti­ča­ri­ma odo­ma­će­no ge­slo, u da­na­šnjem vre­me­nu, re­klo bi se, do­sti­glo je vr­hun­sku po­pu­lar­nost. Reč je, pre sve­ga, o dr­žav­nom sek­to­ru, u ko­jem se­de na­me­šte­ni­ci ko­ji, ka­da su se već do­hva­ti­li po­lo­ža­ja, od­no­sno, fo­te­lje, ne­će da se od­rek­nu svo­jih pri­vi­le­gi­ja, bo­lje re­če­no pri­ho­da, mal­te­ne, ni po ko­ju ce­nu.
Ta­kvih pri­me­ra, ov­de i da­nas, to­li­ko je da o nji­ma ne tre­ba tro­ši­ti re­či. Da li su po­sre­di oni, naj­ak­tu­el­ni­ji, di­rek­to­ri Aero­dro­ma, Upra­ve pri­ho­da, Elek­tro­di­stri­bu­ci­je, ili ko zna još ko­li­ko po­me­nu­tih ili ne­po­me­nu­tih lič­no­sti u me­di­ji­ma – pot­pu­no je sve­jed­no.
Ov­de je reč o lju­di­ma ko­ji su ostav­ke, do­bro­volj­no, pri­ne­li na ol­tar vla­sto­dr­šci­ma.
Pri­mer broj je­dan bio je Du­šan Ra­kić, di­rek­tor Stam­be­nog fon­da, ka­da je, pre dve go­di­ne, pri­li­kom ne­zgo­de u no­vo­be­o­grad­skom lif­tu po­lo­mio no­ge naš su­gra­đa­nin, na­pi­sao opro­štaj­ni tekst i oti­šao sa di­rek­tor­ske funk­ci­je. Ob­ja­snio je, ta­da, go­spo­din Ra­kić da je to bi­la nje­go­va mo­ral­na oba­ve­za kao pr­vog čo­ve­ka pred­u­ze­ća. Valj­da po ugle­du na ja­pan­sko mo­ral­no pra­vo da pr­vi čo­vek fir­me pod­no­si ostav­ku zbog ne­sre­će, ne­zgo­de ili pro­pu­sta pot­či­nje­nih na po­slu.
Što je pre ne­ko­li­ko da­na od po­vre­da u lif­tu pre­mi­nuo Jo­van Še­ver, naš su­gra­đa­nin sa Ba­no­vog br­da, ni­je ni u na­ja­vi pod­sta­klo sa­da­šnjeg di­rek­to­ra Stam­be­nog fon­da da ši­roj jav­no­sti po­nu­di ni raz­mi­šlja­nje o ostav­ci. Mo­žda se to i do­go­di­lo, ali ni­je do­pr­lo do ši­reg so­ci­jal­nog sa­sta­va.
Pri­mer dru­gi: Đor­đe Vi­šac­ki, pro­sla­vlje­ni spor­ti­sta, ve­slač, pod­neo je ostav­ku po­sle sa­mo tri­de­se­tak da­na na funk­ci­ji di­rek­to­ra pred­u­ze­ća „Uni­ver­zi­ja­da 2009”, uz vr­lo ta­nu­šno obra­zlo­že­nje „da je bo­lje da ne­ko dru­gi pre­u­zme nje­go­vu funk­ci­ju, jer ne mo­že do­volj­no da se po­sve­ti tom po­slu”. O ka­kvim je sve za­vr­zla­ma­ma reč ve­ro­vat­no će osta­ti ma­la taj­na za ši­ru jav­nost. Ili­ti, šta je on to vi­deo i u ka­kvom se ne­bra­nom gro­žđu iz­ne­na­da na­šao!
Pri­mer tre­ći:dr Vla­dan Šu­ba­re­vić, član Grad­skog od­bo­ra za zdrav­stvo, pod­neo je, pre ne­ko­li­ko da­na, neo­po­zi­vu ostav­ku na svo­ju funk­ci­ju zbog, ka­ko je re­kao, „pro­ziv­ke svo­jih ko­le­ga iz pet me­di­cin­skih usta­no­va za na­vod­ne ne­za­ko­ni­te ra­bo­te”. On je svoj čin ob­ja­snio i re­či­ma „da se ose­ća mo­ral­no od­go­vor­nim zbog tih pro­ziv­ki, ma­da ni­je uče­stvo­vao u sve­mu to­me”.
Sa­svim je si­gur­no da je me­đu ovim na­ve­de­nim pri­me­ri­ma da­tih ostav­ki bi­lo i tra­go­va mo­ral­no­sti. Pa čak da je u sve­mu to­me zrn­ce po­li­tič­kog pre­mi­šlja­nja ima­lo ne­kog uti­ca­ja. I to je, re­klo bi se u na­ro­du, već ne­što. Ne­ki ko­rak kao pu­to­kaz i iz­le­če­nje od usta­lje­nog raz­mi­šlja­nja da su lju­di po­tro­šni ma­te­ri­jal, nedajbo­že, ro­ba. I da po­sle oba­vlje­nog po­sla, naj­če­šće pr­lja­vog, sle­di su­no­vrat. I pri­vat­ni i dru­štve­ni.
Ali, ka­ko on­da ob­ja­sni­ti bes­kru­pu­lo­znost broj­nih li­ko­va oko nas ko­ji kao da ni­ka­da ni­su ču­li za mo­ral­ni ob­zir? Za strah ze­malj­ski ili strah od Bo­ga? Ka­ko je mo­gu­će da im ni­ko ni­ka­da ni­je ob­ja­snio da je ote­to pro­kle­to, da je na br­zi­nu i na pre­va­ru ste­če­no, u su­šti­ni, od ne­ko­ga uze­to! Da su me­seč­ne za­ra­de u mi­li­on­skim iz­no­si­ma pre sve­ga plod ne­re­gu­li­sa­nih dru­štve­nih od­no­sa, a ne pro­iz­vod nji­ho­vih ne­nad­ma­šnih rad­nih spo­sob­no­sti i fi­zič­ke le­po­te.
Sta­ri­ji i mu­dri­ji re­ći će: ne bri­ni ti, sin­ko, tu­đu bri­gu, Sve­vi­šnji ima rav­nja­ču, sve na kra­ju do­đe na svo­je me­sto.
Osta­je na­ma sa­vre­me­ni­ci­ma ne­do­u­mi­ca:ho­će­mo li i mi, ov­da­šnji i da­na­šnji, do­če­ka­ti tu prav­du?

Rekvijem na buvljaku
Život vri oko mene, ali neću da se ponovo suočavam sa razočaranjima, neću da zvocam o tome da me je Obama razočarao, kako je umesto promena, koje je proklamovao u toku predizborne kampanje, vratio na presto staru gardu Klintonove administracije. Kako mu drago, prihvatam, a šta bih drugo mogla, kao što mi se dopada i kovanica Boris Tito koju je unutrašnjost Srbije plasirala. Mnogo putujem pa svašta slušam, a i sam ministar inostranih poslova neprekidno podvlači da on nema nikakav lični pristup svom poslu, samo izvršava zadatke koje predsednik daje njemu i vladi. Možda to nije bila Titova specijalnost već tako treba da bude, ne znam, ali ne dam da išta naruši moju ravnotežu, ne zanima me Obamina obmana. Sve može da se gleda na dva načina ovako ili onako, ali lična sloboda se mora uvek odbraniti.
Na mom satelitskom sokoćalu, koje nije digitalno… Meni se čini da je novo, a kupila sam ga za vreme velikih demonstracija 1996. nekako baš u decembru, uoči Nove godine i od tada 250 dostupnih kanala, sećam se, bilo je mnogo skremblovanih, to jest sa zamućenom slikom na ekranu, koji se nisu mogle pratiti bez plaćenih kartica. Kad sam tako prvi put u životu „nabola” kanal o modi, zašvajsovala sam se za stolicu i satima gledala svemoguće kolekcije čuvenih modnih kuća. Čudesne kreature kreatora!
Moda je umetnost ovoga vremena. Novo pozorište – bez reči. Skup veličanstveno lepih ljudi – takoreći bogova. To nije samo prikazivanje odeće, to je direktan prenos sa Olimpa, koji je nedostižan za ljudski rod jer svet mode ne predviđa nas debele, kratkonoge, dlakave, kvrgave i nosate. Manekenke i manekeni su savršene lepote i kreću se poput ljupkih gazela. Reči im nisu potrebne, nema drame oko njih, čak su i osmesi izlišni. Njihova su tela tako savršena da se mogu šetati dugim pistama i u gaćama, gologrudi i nenašminkani.
Kad se ljudski rod izrodio? Bog nas je stvorio sve po ugledu na sebe, pa gde je nestala naša lepota, sklad i savršenstvo? U našem božanskom rodoslovu gde smo se zaturili, izgubili? Zašto nismo svi poput tih savršenih bića? A kako su kreatori, nalik na nas, došli do formule, odakle im spoznaja o parametru lepote kada su sami slični nama, nesavršeni, debeli, oronuli od tragedija, izborani od svekolikih neuspeha, smlavljeni u mukama svakodnevice, očajni ali im je misao o lepoti savršena.
Ako je modna pista novo pozorište onda je to privid, kao što je u pozorištu sve samo iluzija, onda su i ta lepa bića nesrećna i očajna poput nas, ali njihova tela još nisu načeta od tereta života ili su došli iz neke udaljene galaksije, sišli na našu planetu da nam pokažu kako bi trebalo da izgledamo bez mučnog dahtanja, gomile izgovorenih reči koja nam ispisuju duboke bore po koži, prave naslage sala, savijaju našu uspravnu kičmu. Na modnim pistama prikazuju da smo pogrešno shvatili život i da smo u borbi za opstanak zaboravili na sebe, kako nam je sve važnije od nas samih. Manekeni koračaju uz nebesku muziku koja zamenjuje ubitačne reči koje nas,smrtnike, unakazuju i razdvajaju, izvode ritual – dostojanstvo tišine bez pokojnika, krvoprolića, pobede i poraženih, bez suza i opomena. Novo pozorište bez dramskih zadataka, zapleta i raspleta, umesto svega pokazuje kako je uzvišeno biti sam, svoj lično, u savršenom telu, čistog pogleda blistave duše. Pozivaju nas bez reči da se vratimo sebi, da se ne tešimo masnim, slasnim zalogajima, da se ne vređamo, da nam misli budu čiste i negujemo svoje telo koje je od Boga darovani dom za našu dušu, da živimo za lepotu kao u bajkama carevi, carice, kraljevi, kraljice, princeze, prinčevi…
Lepota koja opovrgava teoriju evolucije – preci takvih ljudi nisu mogli biti majmuni, ne zbog toga što su ružni već zato što su drugačiji, ne poseduju lepotu kao u Solomonovoj „Pesmi nad pesmama”: ,,… sva si lijepa, draga moja, i nema nedostatka na tebi…”.
To nije pitanje novca, ni najtananija svila ne može da sakrije naslage sala. To nije pitanje uspešnosti u društvu, jer ni planetarna slava ne može zloću da zabašuri, moda nas uči da volimo sebe, svoje telo brižljivo negujemo, vratimo našu božansku lepotu, da odolevamo iskušenjima koja je narušavaju, jer lepota postoji, nju dobijamo rođenjem, data nam je samo na čuvanje.
Gledajući modne revije uviđamo da je čovek veličanstven, jer se na kraju sve te firmirane krpice dokusure na buvljacima širom planete dokazujući da su samo nastavno sredstvo, a ne suština lepote.

Tramvaji kroz Bulevar vojvode Mišića tek od Nove godine
Zamena dotrajalih tramvajskih šina u Bulevaru vojvode Mišića biće završena danas, kao što je najavljivano, ali će tramvaji ovom ulicom krenuti u najboljem slučaju do kraja godine. Razlog za ovo kašnjenje je nedovršen posao u Savskoj ulici gde Preduzeće za puteve „Beograd” trenutno postavlja nov kanalizacioni kolektor, pa zbog toga šinska vozila već mesecima ne mogu da saobraćaju od Železničke stanice do Banovog brda.
Branko Smiljanić, zamenik sekretara za saobraćaj, kaže da je kompletna pruga u Bulevaru vojvode Mišića zamenjena, kao i da bi u naredna dva dana trebalo da budu završeni još neki sitni radovi.
– Do ponedeljka će sve biti gotovo, ali tramvaji još ne mogu da idu Bulevarom jer Direkcija za građevinsko zemljište nije okončala posao u Savskoj. Tamo su radnici, zbog postavljanja kolektora, iskopali rovove dubine oko sedam metara i to baš nadomak tramvajske pruge, tako da ne želimo da dovodimo život ljudi u opasnost. Bolje je da sačekamo još neko vreme, najverovatnije do Nove godine, da Preduzeće za puteve „Beograd” u potpunosti završi ovaj izuzetno važan posao – ističe Smiljanić.
U Direkciji tvrde da su maksimalno uskladili radove u Savskoj sa popravkom šina u Bulevaru vojvode Mišića i očekuju da će posao biti završen u narednih nekoliko nedelja.
– Tramvaji će, najverovatnije, krenuti do kraja meseca, ali će prevoziti putnike samo u toku zime, jer na proleće Sekretarijat za saobraćaj planira novu zamenu šina, ovog puta na potesu od restorana „Gospodarska mehana” prema Banovom brdu – najavljuje Nenad Bajić, šef Informativne službe Direkcije za građevinsko zemljište.
U Sekretarijatu su ranije nagoveštavali da posle radova u Bulevaru vojvode Mišića sledi temeljna obnova Požeške ulice na Banovom brdu, kao i popravka šina u Karađorđevoj ulici.
– Već od januara tramvaji će moći da idu znatno brže od Novog Beograda, gde smo prošle godine popravili šine, preko Starog savskog mosta koji je obnovljen ove godine, Savskom i Bulevarom vojvode Mišića, pa sve do Čukarice, a tamo nas na proleće očekuje obiman posao – ističu u Sekretarijatu za saobraćaj i dodaju da je u planu i obnova tramvajske pruge u Bulevaru kralja Aleksandra.
Za zamenu dotrajalih šina u Bulevaru vojvode Mišića izdvojeno je oko 470 miliona dinara, a novac je obezbeđen delom iz gradske kase, a delom od kredita Evropske investicione banke u sklopu projekta „Obnova infrastrukture Beograda”.

Zamke auto-buvljaka
Na Auto-pijaci u Bubanj potoku, najvećoj na našem području, svakog vikenda susreću se kupci, prodavci i preprodavci četvorotočkaša, kao i prenosioci ovlašćenja i trgovci delovima. Adrenalin posetioca znatno je povišen – svi su u trci za najboljom ponudom, brzom i dobrom zaradom. Šibicari, roštiljdžije, prodavci postera golih žena, štenadi i bundi nepoznatog porekla upotpunjuju sliku ovog buvljaka..
Sa autoputa Beograd – Niš E-75 kolone vozila na Bubanj potok spuštaju se još u zoru. Ulaz na veliki parking i sporednu, takozvanu malu pijacu zakrčen je sve do devet sati. Na haube automobila, koje po realnoj ceni nude njihovi vlasnici, „bacaju se” iskusni dileri i pre nego što ovi prođu kroz kapiju pijace. Žele ih za sebe da bi se što bolje „ugradili” u njihovu novu cenu. Vozilo tako „prolazi sve veći broj ruku”, a njegova vrednost neprestano raste.
Za to da li će se automobil prodati, presudno je i mesto na kome je parkiran. Otuda nakupci, iskusni u svom poslu, svoja vozila „trpaju” bliže ulaznoj kapiji u takozvani nulti red. Strpljivo se nadaju onima koji se u kola zaljubljuju na prvi pogled, a za cenu ne pitaju dvaput. Takvi su, međutim, prema rečima Marka Stoiljkovića, dilera, sve ređi. Kupci u cenkanju uživaju i, kako kažu, „ne pada im na pamet da automobil pazare u salonu”, mada za sumu koju nude često mogu da dobiju samo trotinet.
– Cenu je moguće sniziti do 200, ređe do 500 evra, ukoliko je auto udaren ili izgreban – kaže Stoiljković i dodaje da su moguće i zamene vozila, uz doplatu.
Gotovo svi automobili, da bi se pokazali u što boljem svetlu, uredno su oprani, kako spolja tako i ispod haube, a njihova sedišta obložena su novim presvlakama. Najtraženiji su modeli marke „audi” i „folksvagen”. Njihovi brojači pređenih kilometara neretko se vraćaju unazad, a izlizani volani, ručice menjača i gume na papučicama menjaju se, kako bi se sakrilo pravo stanje vozila. „Star je sedam godina, ali kao da je juče izašao iz fabrike.”
Prodavci se dovijaju i tako što u neke motore dolivaju aditiv za plakiranje, koji im kratkoročno povećava snagu. Moćne su to „makine”, ali ne zadugo! Retko koji vlasnik dozvoljava probnu vožnju van parkinga, pa većina kupaca samo kruži i gleda. Turiranje u mestu malo koga ubedi da se maši za novčanik. Nakupci, u pratnji automehaničara, zaviruju ispod haube i traže mane, kako bi vozilu oborili cenu. Jedina garancija ispravnosti automobila je zaklinjanje prodavca: „Dobro je, kume, oca mi”.
– „Prepakivanje” automobila najteži je vid prevare. Dileri često falsifikuju dokumenta, tablice i serijske brojeve stvarno postojećeg vozila, a mušteriju ubede da prenos vlasništva izvrši sutradan. Kupac, verujući u verodostojnost papira, preda novac ali nikad ne postane vlasnik vozila. Kradeni automobil policija mu zapleni, a prodavca nikada više ne vidi – priča Bojan Stošić, iz agencije za sklapanje kupoprodajnih ugovora.
Na auto-pijaci vozači mogu da kupe delove, ulje za motor, presvlake, auto-kozmetiku i alat. Rezervni delovi neretko su remontovane stare komponente u novom pakovanju, pa je njihova cena znatno niža od originalnih.
– Ponekad kupovina ovde i nije najsrećnije rešenje. Lamelu sam platio 2000 dinara, što je jeftinije nego u prodavnici. Ispostavilo se da je loša, a da bih je zamenio morao sam da sačekam sledeći vikend i pronađem čoveka koji mi je prodao – rekao je Branimir Cvetković i objasnio da je suma koju je dao, zbog ponovnog dolaska na pijacu, premašila onu u radnji.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Do stana uz proveru dokumenata graditelja
Kupovina nepokretnosti u fazi grubih radova, mada jevtinija i do 500 evra po kvadratu, rizičnija je od pazara gotovog stana, ali zamke u koje se može upasti trgovinom stana na neviđeno ipak se mogu izbeći. Kako? – Detaljna provera investitora i dokumentacije, pomoć pravnih stručnjaka, savet prijatelja koji se bez glavobolje uselio u stan, najbolja su zaštita od prevara – kaže Strahinja Sekulić, gradski javni pravobranilac.
Investitori često obećavaju kule i gradove i, nažalost, privuku lakoverne kupce koji su spremni da celu ušteđevinu daju preduzimaču, a da ne zapitaju da li je upisan u registar privrednih subjekata, pod kojim matičnim brojem i za koju delatnost.
– Ovi podaci nalaze se na sajtu Agencije za privredne registre Republike Srbije. Stanje na računu, to jest da li je blokiran ili je uključen u platni promet, proverava se na internet prezentaciji Narodne banke. Detaljni podaci o poslovanju preduzeća dostupni su i preko Biroa za bonitet, registar, overu i izdavanje dokumenata Privredne komore Srbije – objašnjava Sekulić.
Dodatne informacije o investitoru, objektima koje je gradio, kvalitetu radova, poštovanju rokova najjednostavnije je pročešljati obilaskom tih zgrada, razgovorom sa kupcima sličnih stanova u izgradnji. Sledeći mudar korak bila bi poseta Direkciji za građevinsko zemljište i izgradnju Beograda. Ozbiljni graditelji pre početka posla zaključuju ugovor sa Direkcijom, kojim se reguliše naknada za korišćenje gradskog građevinskog zemljišta. To je jedan od ključnih dokumenata i izdataka.
– Redovno ispunjavanje obaveza prema Direkciji preduslov je kako za dobijanje upotrebne dozvole tako i za uknjižbu stana – kaže Sekulić.
U praksi situacija je, međutim, drugačija. Investitori često počinju da kopaju temelje samo na osnovu odobrenja za izgradnju i uveravaju kupce da su izmirili obaveze prema Direkciji, sklopili ugovore sa Elektrodistribucijom, Vodovodom, Javnim preduzećem za skloništa... Ni kazne za nelegalnu gradnju, od godinu do pet godina, nisu im prepreka da podižu zgrade bez overenog glavnog projekta i prijave radova. Ako poseta građevinske inspekcije zataji, dešava se da budu završene ali bez priključaka na struju, vodu i kanalizaciju.
– Zakonom o planiranju i izgradnji propisano je da objekat koji se gradi ili je izgrađen bez odobrenja za izgradnju i bez glavnog projekta ne može biti priključen na elektroenergetsku, termoenergentsku i telekomunikacionu mrežu, kao ni na vodovod i kanalizaciju – tvrdi gradski pravobranilac.
Uslov svih uslova za dobijanje odobrenja za izgradnju, čiji su delovi akt o urbanističkim uslovima i idejni projekat kojim se određuje namena, položaj, oblik, izgled, spratnost budućeg objekta, jeste rešen imovinsko-pravni status zemljišta. Provera katastarske parcele na kojoj se gradi zgrada može se obaviti uvidom u zemljišne knjige ili katastar nepokretnosti. Tom prilikom važno je utvrditi da li je investitor upisan kao nosilac prava korišćenja ili zakupa zemljišta jer kompletna građevinska dokumentacija mora glasiti na ime osobe koja je upisana u zemljišnim knjigama ili katastru.
– Ako je već izdato odobrenje za izgradnju na ime prethodnog nosioca prava na zemljištu, investitor može da gradi na istoj parceli ukoliko zaključi ugovor o suinvestiranju na osnovu koga građevinski preduzetnik ulaže sredstva, a vlasnik ili korisnik zemljišta svoje pravo korišćenja – ističe Sekulić.
Odobrenje za izgradnju prestaje da važi ako se za dve godine od dana pravnosnažnosti rešenja ne pribavi potvrda o prijavi radova sa kojom investitor konačno može početi da gradi. Bez obzira na to što je investitor ostavio utisak domaćina i što je prošao sve prethodne provere, kupcima se savetuje da rate isplaćuju po sistemu „trak posao-trak pare”. Za miran san gradilište valja redovno obilaziti, ne samo kada se pravi presek gradnje, već češće, jer svaki zastoj u gradnji zvono je za uzbunu. Sve dok ključ ne legne u ruke. Čak ni tada nije gotovo. Posao je završen tek kada se stan uknjiži na ime novog vlasnika.

Ada Huja na izdisaju
Posle 16 godina, društvenom preduzeću „Eko-zona” preti likvidacija mada nisu ni dobili priliku da izvrše zadatak zbog kojeg su osnovani. Dobre ideje opštine Palilula, koja im je poverila dužnost da pripreme deo Ade Huje za pretvaranje u terene za sport i rekreaciju, malo su vredele bez usaglašavanja sa agendom gradskih vlasti. Centralna prestonička administracija nikako da završi regulacioni plan za Palilulu, pa ni „Eko-zona”, kaže njen direktorRastko Lazić,, nije imala plan na osnovu kojeg bi smela ažurnije da deluje. Čekajući odluku grada o nameni zemljišta, nisu uspeli ni da sačuvaju prirodu dela Ade Huje koji je pod njihovom nadležnošću od izliva kanalizacionih i industrijskih voda, niti bi se to moglo očekivati s obzirom na to da kanalizaciju nema dobar deo Palilule i, zajedno sa njom, ukupno trećina Beograda.
– Odvoda za fekalije nema u celoj Višnjičkoj banji. Postavljanje kolektora za otpadne vode najavljuju već godinama, ali nikako da pronađu odgovarajuću lokaciju. Poslednji put se spominjalo mesto u blizini Pančevačkog mosta, ali se ispostavilo da je tu stara deponija, odakle iz đubreta isparava metan, koji bi mogao da eksplodira, pa se odustalo od te ideje – kaže Lazić.
Bez prave kanalizacione mreže, žitelji tog kraja su fekalnim vodama iz septičkih jama nemilice zapljuskivali jedina preostala mesta koja su mogla da posluže kao prirodni kolektori – jezero Dunavac i Mirijevski potok. Ni obližnja fabrika hemijskih supstanci nije smislila nešto bolje, tako da su vode nekada bogate ribom danas bez njih. Nasipanjem zemljišta smanjena je površina Dunavca, što su pojedini građani Višnjičke banje protumačili kao ekološku katastrofu, ali Lazić smatra da je jezero već toliko zagađeno da je moguće spasiti samo jedan njegov deo.
– Imamo projekat za smanjenje štetnih materija u vodi, ali je on ostao na nivou istraživanja i nije realizovan. Nemoguće je privući investicije dok ne znamo ni da li će „Eko-zona” opstati. Dunavac je sada toliko zasićen produktima razgradnje otpada da bi bilo neizvodljivo potpuno ga sanirati. Bilo bi pametnije da se deo jezera do Mirijevskog potoka postepeno pretvori u zemljište – mišljenje je Lazića.
Nasipanje zemljišta kako bi bio preobražen plavan teren redovna je aktivnost „Eko-zone”, koja se, osim izdavanjem zemlje u zakup, izdržava dozvoljavajući umereno istovarivanje zemlje i šuta na ograničenu površinu Ade. Međutim, kamioni divljaci dovoze šut ilegalno noću i uništavaju Adu Huju.
– Uveli smo obezbeđenje koje neprekidno dežura i tako smanjili broj istovara, ali to nije dovoljno. I dalje zatičemo gomile kartona piva kojima je istekao rok, istrulelih pomorandži, starih guma... Oni koje smo uhvatili na delu bili su fizička lica, ali verovatno iza njih stoje nesavesne firme koje bi da izbegnu nadoknadu koja se mora platiti deponiji u Vinči – ocenio je Lazić.
Deo Ade jeste pretvoren u sportske terene, ali ne zaslugom „Eko-zone”. Teniske terene je izgradila opština Palilula, dok je karting stazu sagradio privatnik. Ako je neki takav privatni preduzetnik ne kupi do 31. decembra, što je poslednji rok za privatizaciju društvenih preduzeća, „Eko-zona” će biti ugašena gotovo bez ijednog uspeha kojim bi se pohvalila. Sa dosadašnjim rezultatima, teško je pretpostaviti da će predstavljati primamljivu ponudu za poslovne ljude.

Ugrožena bezbednost u oronuloj OŠ „Kralj Petar Prvi”
Propala elektroinstalacija, predratna vodovodna i kanalizaciona mreža, vlaga koja je toliko nagrizla zidove da se memla oseća čim se kroči u zgradu – tamna su strana medalje reprezentativnog zdanja Osnovne škole „Kralj Petar Prvi” u Ulici kralja Petra koja je ove godine proslavila 290 godina od osnivanja. U zajedničkim toaletima za učenike i zaposlene obrušavaju seplafoni. U kuhinji za oko 200 đaka od prvog do trećeg razreda užinu i ručak kuvarice pripremaju na jednoj ispravnoj ringli. U četvrtom razredu osnovci prelaze u drugo zdanje u Ulici maršala Birjuzova. Generacije svake godine stupaju u pet učionica za razrednu nastavu, a dok ne završe osmi razred sapliću se o dotrajali linoleum ispucao i odignut od podova u svih 13 predmetnih kabineta. Dva puta je, kako tvrde nastavnici, iz čista mira ispadao prozor u kabinetu biologije, srećom nepovredivši školarce. Zbog toga su u kabinetu za srpski jezik prozori zakovani. Uslovi u kojima stariji đaci uče jednako su loši. Ravan krov prokišnjava, pa je kompletan treći sprat, prema rečima Mirjane Nevenić, zamenice direktora ove škole, najkritičniji i kada pada kiša nastava se jedva održava.
Ispred table u bari
– Čim se naoblači, već po navici, trčim i postavljam kofe, kante, lavore, ispod mesta gde obično kaplje sa plafona – kaže Jasna Spajić, spremačica u zdanju u Ulici maršala Birjuzova. Potvrdivši njene reči Nevenićeva dodaje da se kišnica u slapovima sliva niz zidove, a đaci pred tablom tada šljapkaju u bari.
– Kabinet za istoriju smrdi na fekalije koje se neretko izlivaju. Prekidači su oštećeni pa se jednom desilo da je đaka u nameri da upali svetlo udar struje odbacio nekoliko metara. Curi voda iz zavrnutih slavina, lavaboi su vezani žicama da ne otpadnu, pisoare deca ne koriste jer iza zida na koji su postavljeni nema kanalizacionog odvoda – slikovito je objasnila Milka Boškov, direktorka OŠ „Kralj Petar Prvi”.
Zabrinuta za bezbednost mališana, Dragana Ilić, predsednica Saveta roditelja škole, navodi da je i prema proceni komisije Sekretarijata za obrazovanje obnavljanje obe zgrade – urgentno.
Dokle god oba objekta ne budu obnovljena „od poda do krova”, kako kaže Ilićeva, niti će se osavremeniti nastava, niti će uslovi u kojima mališani pohađaju časove biti zaista dobri.
– Ako bismo uveli moderan sistem umreženih kompjutera napravili bismo od ove škole tempiranu bombu. Najviše se bojimo da zgrada ne završi u plamenu zbog dotrajalih elektroinstalacija – zaključuje Milka Boškov.
Pohađajući oronulu školu i đaci manje brinu o njenom izgledu. Nekada su draperije u holu i crveni tepisi prostrti po hodnicima i stepenicama do ulaza u svečanu salu, opominjali na lepo ponašanje. Sada rupe na zidovima mame školarce da ih produbljuju.
– Pre četiri godine 41 milion dinara iz gradskog budžeta dodeljen je za obnovu ove škole. Komisija Sekretarijata ustanovila je obim i vrstu radova, posle toga uradila i odobrila projekte preuređenja zdanja. Njihov izveštaj potkrepljen je sa oko 200 fotografija kritičnih mesta. Međutim, obnova, već tradicionalno, prelazi u plan za sledeću godinu – objašnjava Ilićeva.
Roditelji krečili učionice i hoblovali parket
Oba školska objekta, prema rečima Vladimira Todića, gradskog sekretara za obrazovanje, planirana su za potpunu opravku još pre dve godine kada je i raspisan tender. Ponudu je dostavila samo jedna firma čime se u tekuću godinu ušlo u takozvani postupak sa pogađanjem. Uz obrazloženje da su povećani troškovi materijala, tada je, kako kaže sekretar, jedini potencijalni izvođač radova tražio više novca.
– Ne poštujući osnovno pravilo javnog poziva koje glasi – nema podizanja cena, ponuđač je zahtevao šest odsto veću sumu – ističe Milka Boškov.
Roditelji su uglavnom ponosni što njihova deca osnovno obrazovanje stiču u prestižnoj školi u srcu Beograda koju su svojevremeno pohađali Mihajlo Petrović-Alas, Stevan Mokranjac, Vladeta Jerotić, Nikola Simić, Ružica Sokić i drugi ambasadori srpske kulture. Čekajući da počne kompletna obnova školskih zgrada očevi i majke đaka krečili su učionice, farbali drvenariju, hoblovali parket. Donacijom Dušana Bećarevića, koji je u klupama ove osmoletke učio pre rata, na zdanju u Ulici kralja Petra obnovljena je fasada i urađen je video-nadzor. Japanska vlada novčano je pomogla sanaciju mokrih čvorova i opremanje škole u Ulici maršala Birjuzova novim nameštajem, a Skupština grada, pre pet godina, finansirala je zamenu dotrajalih prozora i ulaznih vrata.
– S obzirom na to da je stanje oba objekta loše, stručne službe Sekretarijata za obrazovanje često obilaze školu i pišu nove izveštaje. Shodno tome, sanacija ove obrazovne ustanove prioritet je u sledećoj godini, a novac je već obezbeđen. Radovi bi trebalo da počnu dok traje drugo polugodište, a da se završe do idućeg septembra – najavljuje Todić i dodaje da je odluka komisije za javnu nabavku doneta, a kada se celokupna procedura završi biće saopštena firmi i školi.
-----------------------------------------------------------
Prestižne škole poslednje na spisku
Neretko predstavljano kao hram srpskog obrazovanja, budući da je Vuk Stefanović Karadžić radeći u ovoj školi postavio temelj ovdašnjem učiteljstvu, prvo zdanje osmoletke u Ulici kralja Petra, a ni drugo u Maršala Birjuzova, ne može se ubrojati u obnovljena učilišta. Tekuće godine, prema rečima Vladimira Todića, sekretara Sekretarijata za obrazovanje, iz kase ove ustanove za obnovu, dogradnju ili izgradnju beogradskih osnovnih i srednjih škola izdvojeno je više od dve milijarde dinara (oko 50 odsto budžeta Sekretarijata).
– U više od 80 odsto prestoničkih škola završeni su radovi manjeg ili većeg obima u vrednosti od 50.000 do 200 miliona dinara, a stotinak je opremljeno novim nameštajem i računarima – kaže Todić.
Međutim, među poslednjima za obnovu ostavljene su i Matematička gimnazija, a ona zvanično ima status škole od posebnog značaja, ali i Zemunska gimnazija koja je za vek i po postojanja postala simbol prestonice.

O kulturnom blagu brinu penzionerke
Kikinda – Dok je stajala zapuštena, obrasla korovom i pretrpana smećem, bila je, nekako, neprimetna. Onda ju je grupa žena okrečila i uredila, pa se kikindska Suvača odjednom našla u centru pažnje, a pomenute žene – na udaru kritika.
Suvača, izgrađena 1899, jedini je u Srbiji očuvani mlin koji su pokretali konji, a u čitavom svetu postoje samo tri takva. Nacionalizovan je nakon Drugog svetskog rata, a uživa status nepokretnog kulturnog dobra od izuzetnog značaja.
Etnograđansko društvo „Suvača” proletos je, uz odobrenje tadašnjeg predsednika opštine Branislava Blažića, uzelo ključeve mlina iz Narodnog muzeja, okrečilo ga spolja, pokosilo korov i iznelo dva kontejnera smeća sa tog prostora.
Onda su se oglasili pojedinci koji su stavili primedbu da su pomenuti zahvati urađeni bez saglasnosti i nadzora nadležnih institucija, a u optužbama je najdalje otišla Valerija Krimer, jedna od zakonskih naslednika Suvače, koja je za lokalni list izjavila da Etnograđansko društvo „prisvaja Suvaču bez ikakvih osnova”.
U Narodnom muzeju koji je nadležan za stručni nadzor Suvače, pak, smatraju da je ceo slučaj predimenzioniran.
– Tamo nema nikakvih nestručnih zahvata, pa ne treba dizati prašinu. Pokušaji žena iz etnodruštva „Suvača” su zapravo za pohvalu, time što su, bez konsultovanja sa nama, okrečili spoljašnjost mlina nisu načinile nikakvu štetu – kaže za „Politiku” direktor Narodnog muzeja u Kikindi Stevo Egelja, dodajući da je građevina u izuzetno lošem stanju i da je neophodno što pre preduzeti obimniju akciju saniranja.
– Iako je još 1995. urađena urbanistička i projektna dokumentacija za revitalizaciju Suvače, od tada, kao ni prethodnih godina, na zaštiti ovog dragocenog objekta ništa nije urađeno. Krajnje je vreme da se ovim pitanjem pozabave opština, subotički Zavod za zaštitu spomenika i resorna ministarstva – kaže za naš list kikindski arhitekta Biserka Ilijašev.
Predsednica Etnograđanskog društva „Suvača” Vera Živkov navodi da su mlin zatekli u katastrofalnom stanju: dvorište je bilo pretvoreno u divlju deponiju, a odžak je bio sklon padu.
– Zatražili smo pomoć Direkcije za izgradnju grada, koja je sanirala taj odžak. Da to nije urađeno, stradala bi čitava krovna konstrukcija. Objekat je sada osvetljen i reflektorom, a od kada imamo ključeve mlin smo predstavili deci iz ovdašnjih škola, osnovcima sa Kosova i Metohije, štićenicima Dečjeg sela, kao i turistima iz Mađarske. Krečenje, redovno košenje i iznošenje smeća finansiramo sopstvenim sredstvima, iako smo mahom penzionerke. Bez obzira na negativne komentare, ponosne smo na to što je o mlinu napokon počelo da se razmišlja i govori u Kikindi – kaže za „Politiku” Vera Živkov.

Muzikanti „zapržili”cenu dočeka Nove godine
Niš – U mnogim restoranima i kafanama u Nišu, Niškoj Banji i okolnim mestima, svečani doček 2009. godine, po svemu sudeći, neće biti organizovan, što je neprijatna činjenica s kojom su se ovih dana suočili oni žitelji Niša čiji prihodi ne omogućavaju raskošniju „najluđu noć” u nekoj od luksuznih domaćih ili inostranih destinacija. O razlozima zašto se 1. januar neće dočekati u atmosferi koja po tradiciji karakteriše omanje ovdašnje lokale, za naš list govori Branislav Popović, vlasnik restorana u niškom Čairu.
– Upravo ta činjenica, da nismo veliki, naš je najveći problem. Jer, nije moguće napraviti isplativu računicu, a da ipak gostima pružimo ono što se od nas očekuje. „Zaklali” su nas muzičari, preskupi orkestri i pojedinci sa estrade, koji samo za nastup u novogodišnjoj noći traže 3.000 evra, a ako organizujemo i reprizu dočeka – 5.000 evra. Primera radi, u mom restoranu je 60 mesta, što znači da bismo morali od svakog gosta da naplatimo još po 50 evra za muzički program. To nema nikakvog smisla, bolje da ne organizujemo doček, nego da za samo jednu noć globimo prijatelje i goste – kaže Branislav Popović, a slično rezonuje i njegov kolega, ugostitelj Dejan Bošković.
– Novogodišnja večera za dvoje, pod uslovom da to zaista bude kvalitet primeren prilici, uz piće, ne može da košta manje od sedam, osam hiljada dinara, da ne govorim da odlazak na svečani doček po pravilu podrazumeva i izdatke za garderobu. Ako mi ugostitelji još povrh svega moramo da dozidamo i cenu astronomskih usluga muzike, jasno je da će nas okriviti za preskupu novogodišnju noć i zato smo odustali od organizacije – kaže Bošković.
U ugostiteljskim objektima u Nišu i okolini, koji mogu da prime 150, 200 ili više gostiju, vlasnici ili zakupci lakše formiraju „prigodnu” cenu novogodišnjeg slavlja uprkos angažovanju skupih muzičkih sastava. Ali, nikada se do sada nije dogodilo da sredinom decembra slobodnih mesta još uvek ima na pretek. A i to o nečemu govori. Zato se i očekuje da će, masovnije nego ikada do sada, Nišlije uoči smene stare i nove godine pohrliti na centralni trg, gde će, o trošku grada, svirati eminentne muzičke zvezde.

Heroina ustaničke Toplice i nepokornog Durmitora
Pljevlja – U plejadi srpskih heroina koje su učestvovale u oslobodilačkim ratovima u prvoj polovini prošlog veka jedno od najsvetlijih mesta pripada, svakako, Jeleni Šaulić Bojović – učiteljici, neustrašivoj komitkinji i vojvotkinji, učesnici Topličkog ustanka 1917. godine, koja se potom istakla u pružanju otpora austrougarskom okupatoru u durmitorskom kraju. Uspomena na hrabrost ove žene u njenom zavičaju živi do današnjih dana.
Rođena je 1896. godine, u selu Junča Do, podno Durmitora, kao najmlađa od petoro dece sveštenika Perka Šaulića, a odrasla u Medveđi, gde se njen otac preselio s porodicom, zbog – kako je ostalo zabeleženo – nesuglasica sa crnogorskim knjaževskim dvorom.
Prema kazivanju publiciste Đorđija Ostojića iz Pljevalja, koji se godinama posebno bavi istraživanjem dobrovoljačkog pokreta, Jelena se odlikovala neobičnom bistrinom uma i najlepšim vrlinama, pa je u rekordno kratkom roku završila učiteljsku školu. Međutim, umesto podučavanja đaka, prihvatila se puške i sa ocem Perkom pridružila ustaničkim četama Koste Vojinovića na Radan planini, dabrani srpsku nejač Toplice i Jablanice od terora bugarskog okupatora.
– Kao borac Gajtanskog odreda bila je neustrašiva i nadasve vešta u rukovanju oružjem, a posebno je kao bombaš bila strah i trepet za neprijatelje. Njeno junaštvo i podvizi sokolili su dobrovoljce da izdrže, a narodu tog dela Srbije ulivali su veru da je moguć otpor bugarskom okupatoru – kaže za „Politiku” Đorđije Ostojić.
Kada je krajem marta 1917. godine, ipak, ugušen Toplički ustanak, Jelena je sa ocem Perkom i grupom četnika otišla u Crnu Goru, da bi se u durmitorskim vrletima pridružila komitskoj četi vojvode Boška Bojovića, koja je vojevala protiv austrougarske soldateske.
– Brojni primeri njenih podviga ostali su u sećanju naroda tog dela Crne Gore, a zabeleženi su i u istorijskim spisima. Ova odvažna Durmitorka posebno se istakla u sukobu komita i žandarma na Vrelima, u januaru 1918. godine. U tom obračunu poginulo je i ranjeno 97 neprijateljskih vojnika, 23 su zarobljena, a među njima i zloglasni Osman Jogunica, austrougarski vakmajstor iz Bosne, koji je osuđen na smrt, a streljala ga je lično Jelena Šaulić – ističe Đorđije Ostojić, navodeći da je, prema opisima njenih savremenika, Jelena bila krupna crnokosa devojka prodornog pogleda, oštrog i britkog jezika. U Toplici se i danas priča o lepoti ove Durmitorke, pa je ostala i uzrečica – lepa kao Jelena Šaulić.
Po završetku Prvog svetskog rata, udala se za vojvodu Boška Bojovića, zasnovala s njim porodicu u Pljevljima i kao učiteljica radila u obližnjem selu Otilovići. Međutim, ubrzo se, usled posledica vojevanja i iscrpljujućeg komitskog života teško razbolela, i preminula je 21. marta 1921. godine. Tek je bila zakoračila u 26. godinu života. Ostala je priča da više od godinu dana posle njene smrti, u znak žalosti, u plemenu Drobnjaka, iz kojeg potiče, nije bilo veselja niti su se čule gusle i pesma. Posmrtno je odlikovana Karađorđevom zvezdom sa mačevima.
– Smatram da je zavičaj mogao da uspomenu na nju sačuva i na primereniji način nego što su to narodna predanja. Nema danas nijedne javne ustanove koja nosi ime ove „srpske Jovanke Orleanke”. Tek 2005. Udruženje ratnika i poštovalaca ratova 1912–1918. godine iz Pljevalja podiglo je dostojno spomen-obeležje Jeleni Šaulić Bojović, na starom gradskom groblju, gde je i sahranjena – kaže Đorđije Ostojić.

U ritmu svetske metropole
Jugokoncert je ušao u svoju 63. sezonu. To je već jedna sasvim lepa istorija ispisana mnoštvom muzičko-scenskih događaja. Ovdašnjih pre svega, mada nije malo ni onih s kojima se odlazilo u svet. Osim koncerata i drugih programa na pozornici, u opisu njihove delatnosti su i posebni projekti i festivali. Podsetimo: i legendarni Bemus čedo je Jugokoncerta. Sam naziv agencije podseti na prohujala vremena i njeno dugo trajanje, međutim, i u ovoj sada smanjenoj zemlji agencija je sačuvala svoj dominantan položaj u kreiranju muzičkog života. O tome šta je Jugokoncert danas i šta ga čeka sutra, razgovarali smo sa direktorkom ove kuće Biljanom Zdravković.
U proseku, skoro svaki treći dan Beograd ima koncert – Jugokoncertov. Nije to loš rezultat, čak ni za one velegrade malo veće...?
Beograd zaista ima izvanrednu kulturnu ponudu. I, ne govorim samo o koncertima. Odgovorno tvrdim da je, srazmerno veličini gradova, mnogo toga ovde praktično isto kao u Njujorku, Londonu, Parizu, Berlinu... Skoro da ne zaostajemo ni u izboru umetnika. Neki od gostiju koje naša agencija dovodi u zemlju svuda u svetu uvek su dobrodošli. Ne zaboravite, naša je obaveza da istovremeno i edukujemo publiku predstavljajući joj najraznovrsniju muziku, raznih epoha i porekla. Lepa je to misija, jer muzika je jedna divna, komunikativna umetnost, univerzalnog jezika, samo, nažalost, često i jako skupa.
Šta je ono „najskuplje” što će nam doneti sezona koja teče?
To je pre svega ono što smo nazvali našom ekskluzivnom ponudom, ili „Fabrika muzičkih ideja predstavlja”, i čija je pretprodaja kompleta ulaznica u toku – na blagajni Kolarčeve zadužbine. Te karte na popust moći će da se kupe do 21. decembra. U tom „ekskluzivnom kompletu” su: Simfonijski orkestar Češkog radija, Kamerni orkestar iz Bazela sa čuvenom violinistkinjom Sarom Čang, Pekinški simfonijski orkestar, Londonski simfonijski orkestar kojim će dirigovati Valerij Gergijev i Praški simfonijski orkestar sa violončelistom Gotjeom Kapisonom. Sve to događaće se od februara do jula, ali karta u kompletu uopšte nije skupa. Samo petsto dinara.
Jugokoncert ima, da tako kažemo, monopolsku poziciju na tržištu. Kako Vi na to gledate?
Znam da je najlakše reći kako smo mi na budžetu, premda i sama želim da se pojave ozbiljne privatne agencije, kao pozitivna konkurencija. Pri tom, moram da podsetim da se mi ne bavimo komercijalnim programima. Neki drugi, agencije za sve i svašta, isključivo to rade. Naš prioritet je kvalitetna muzika, strana i domaća. I bogate zapadne zemlje imaju državne agencije, kao način koordinacije u jednoj značajnoj kulturnoj oblasti. Po takvoj strategiji posebno se ističe Švedska. Kada su se srušili sistemi u istočnoj Evropi, neki su požurili i da to promene. Međutim, u Rusiji su se već predomislili, jer su shvatili da su, u međuvremenu, „izgubili pravac”. Pogledajte samo koliko inostranih kulturnih centara ima u Beogradu, iza kojih, naravno, stoji država.
Vaša kuća je i jedan od „izvoznika” naše muzike. Kako je plasirati na svetskim podijumima?
Ko će srpsku muziku da izvodi u svetu ako ne mi sami. Ono najoriginalnije što im možemo ponuditi jesu za njih prva izvođenja neke naše muzike, što uostalom i stranci ovde rade. To je prava kulturalna interakcija: premijera za premijeru! Mi, inače, orkestrima i pojedincima iz sveta nudimo partiture naših kompozitora – Mokranjca, Irene Popović, Isidore Žebeljan, Zorana Erića... Prilično smo zadovoljni tim učinkom. Neki sa uživanjem izvode tu muziku, veseleći se što sviraju nešto za njih novo. I ne sviraju to samo ovde, da nam se pokažu, već i po svetu. Uvrste to u svoj repertoar. Dobar način su i zajednički projekti. Lepo je kad iz njihovih usta čujemo: „Što je ovo interesantno...”
Imate li u ovom času i neku posebnu preporuku za svet?
Mogla bi to, recimo, biti dela Ljubice Marić, koja je još za života prepoznata u svetu, a mi se upravo spremamo da obeležimo stogodišnjicu njenog rođenja. Pa, neka to malo više čuje i svet.
-----------------------------------------------------------
O fudbalu i pevanju
Šta ste o muzici naučili od vašeg oca, poznatog dirigenta Živojina Zdravkovića?
On je ponekad znao da kaže i nešto što mnogi nisu voleli da čuju. Pa, ni ja. A to je da baš i nismo bogzna kako muzikalna nacija, što je, kao veliki ljubitelj fudbala, na svoj način ilustrovao. „Vidite samo neke stadione u svetu i kako navijači pevaju himne svojih klubova. Zajedno, u tonalitetu ispravno”. Poredio je to sa našim navijačkim horovima, kojima su očigledno nedostajali „dirigenti”. Naravno, ovo nije nikakva apsolutna istina, ali je činjenica da mi nemamo veliku muzičku tradiciju, ili nemamo najbolju muzičku školu na svetu, ali srećom imamo dovoljno talentovanih pojedinaca i strastvenih pregalaca. Sada bolje razumem šta je, u stvari, ponekad, u svome besu, moj otac hteo da mi poruči.

Odbrana „Prosvete”
Pisci i čitaoci, poštovaoci knjige, okupili su se juče u velikom broju ispred knjižare „Geca Kon”, u Knez Mihailovoj broj 12, u Beogradu, da svojim potpisima podrže očuvanje ove institucije kulture u procesu tenderske prodaje i privatizacije, kao i održanje knjižare „Geca Kon”. Na ovaj način, juče je „Prosvetin” sindikat „Nezavisnost” obeležio 103 godine od osnivanja ove knjižare.
Apel su između ostalih potpisali Dragoslav Mihailović, Milan Komnenić, Dobrica Erić, Žarko Trebješanin, Radomir Smiljanić, Ivana Hadži Popović, Ivana Kuzmanović, Ljubica Arsić, Milovan Vitezović, Zoran Božović, Vladimir Jovićević Jov, a svoju podršku sindikatu „Nezavisnost” IP „Prosveta” dao je i Branislav Čanak, predsednik Ujedinjenog granskog sindikata „Nezavisnost”.
Veliki broj Beograđana potpisao je apel, sa zahtevom da se stavi trajna zabrana na promenu namene knjižare „Geca Kon”, kao spomenika srpske kulture. Zahteva se i to da Agencija za privatizaciju obezbedi  da budući kupac nastavi i proširi „Prosvetinu” izdavačku delatnost, objavljujući biblioteke koje su pokrenuli Geca Kon i IP „Prosveta”, kao i da najmanje trećinu budućih izdanja čine domaći pisci. Apel se sastoji i od molbe da na tenderu mogu da učestvuju samo izdavačke kuće koje imaju više izdanja od „Prosvete”, koju kupuju, kao i to da se na tenderu ne dozvoli učešće konzorcijumima, mogućem paravanu za nekog od tajkuna, kome je stalo samo do „Prosvetinog” poslovnog prostora.
– Treba sačuvati „Prosvetu”, kao vrhunsko ime naše kulture. Pre svega želim da se „Prosveta” odbrani od Zakona o privatizaciji. Najviše protiv nje radi taj zakon, ali i sami ljudi koji rade u „Prosveti”, zbog toga što godinama ne mogu da se dogovore – rekao je Dragoslav Mihailović.
Milovan Vitezović primetio je duhovito da je negde pročitao kako u Knez Mihailovoj ulici u Beogradu ima više knjižara nego u celoj Hrvatskoj, pa sada neko hoće da napravi ravnotežu.
– Svi ćemo mi potpisati ovaj apel, ali nisam siguran da to vredi. Država bi trebalo da integriše Zavod za udžbenike i „Prosvetu”, kao svoja dva preduzeća. Na taj način sačuvala bi se knjiga – dodao je Vitezović.
Ivana Hadži Popović podržava očuvanje „Prosvete” najpre zbog nasleđa i više od jednog veka tradicije „Gece Kona”, i kaže da bi bila sramota kada bi se dogodilo da izdavačka kuća od nacionalnog značaja, kakva je „Prosveta”, u toku privatizacije promeni svoju delatnost.
Branislav Čanak izrazio je divljenje onim zaposlenima u „Prosveti” koji, i pored toga što nisu primili plate pet meseci, ne štite samo svoja radnička prava već se zalažu i za očuvanje nacionalnih vrednosti.
– Stalno govorimo o ulasku u Evropu, međutim, svakodnevno kroz Beograd, i kroz Knez Mihailovu, prolaze Evropljani, koji su svedoci da se u Srbiji uništava ono što već odavno jeste Evropa – smatra Čanak.
Milan Komnenić podsetio je na ono što se dogodilo sa privatizacijom Nolita i BIGZ-a, kao i na to u kakvom su sada stanju Srpska književna zadruga i „Prosveta”.
– U ovoj zemlji niko ne mari za kulturu, a svaki narod počiva na sopstvenoj tradiciji i kulturi. Ako i „Prosveta” ode na „doboš” i pripadne nekom iz ne–kulture, loše nam se piše – dodao je Komnenić.

Sećanje: Svetlana Stipčević
Svetlana Stipčević, naučni savetnik Instituta za književnost i umetnost i profesor Univerziteta u Bariju, preminula je 2. decembra u 68. godini i sahranjena 5. 12. u najužem krugu porodice.
„Svetlana je utihnula”, napisali su tim povodom Marijela Kataldo i Andrea Katone, njeni prijatelji iz Barija i osnivači Udruženja „Most za Beograd”, i tom rečju najbolje izrazili zatečenost svih koji su je poznavali kao osobu ogromne energije.
Svetlana Stipčević je uvek bila angažovana do poslednjeg daha. Godinama je istraživala kulturnu i književnu istoriju starog Dubrovnika, proučavajući izvorne materijale u bibliotekama Italije i Dubrovnika i pokušavajući da pruži svoj doprinos odgovoru na večno pitanje pripada li dubrovačka književnost Hrvatima ili Srbima. U knjizi „Dubrovačke studije” brani stanovište da je stara dubrovačka književnost dragocen deo i srpskog kulturnog nasleđa, tvrdeći da terminološka sporenja u tom smislu imaju svoja ishodišta u politici a ne u književnoj i istorijskoj nauci.
U jednom periodu bila je i aktivan učesnik u političkom životu Srbije. Volela je da kaže, zabavljajući svoje prijatelje, da bi naši političari mogli mnogo da nauče od starih Dubrovčana, na primer kako se vlada državom, kako se opstaje među većima i snažnijima, kako se gradi uspešna diplomatija. Kritikovala je nepodnošljivu lakoću površnosti i neodgovornosti Srba koji prepuštaju drugima stvaranje predstave o našem sopstvenom nacionalnom i kulturnom identitetu.
Bila je i odani saradnik i član Upravnog odbora Srpske književne zadruge, gde je zajedno sa suprugom, akademikom Nikšom Stipčevićem, objavila knjigu „Zadruga i njeni pisci”.
Kada je 1999. godine otišla na Univerzitet u Bari, gde je bila šef katedre za srpski i hrvatski jezik i književnost, sagradila je nove „mostove kulture”. Upravo tada, marta 1999. profesor filozofije iz Barija Andrea Katone osniva Udruženje „Most za Beograd”, čiji ciljevi su borba protiv tada vladajućeg stereotipa da su Srbi loši momci, kao i humanitarne akcije za srpski narod. Tada počinje bliska saradnja Svetlane Stipčević sa ovim Udruženjem, kao i njeno prijateljstvo sa profesorom Katonijem i njegovom suprugom, novinarkom Marijelom Kataldo.
Jedna od mnogobrojnih akcija „Mosta za Beograd”, podržana od strane Univerziteta u Bariju, bila je i izložba o stradanju dece u Jasenovcu, na čijem je otvaranju u Bariju uz jednog od najvećih italijanskih istoričara 20. veka Lučana Kanforu, govorila i Svetlana Stipčević. Tada je rekla da se paradoks „jugoslovenske ideje” najsurovije ispoljio u Jasenovcu, objasnivši da je državni razlog i Kraljevine Jugoslavije i Brozove federativne republike nalagao da se zločini počinjeni u ratu prećutkuju i zaborave, zbog čega su skrivane istine isplivale na površinu u krvavim događajima 1992. godine.
Za osam aktivnih godina rada u Bariju, Svetlana Stipčević je dovela u Beograd više od 150 studenata iz cele regije Pulja na razne stipendije i kurseve jezika. Pre nepune dve godine rekla je da je ispunila svoju misiju u Bariju i da je spremna da se vrati. Priznala je da joj nedostaje porodica, živost beogradskih kafana i kafića, njena „beogradska druženja”…
„Vreme je da kažem adio Bariju”, rekla je tada. Na žalost, njeno adio Bariju pretvorilo se u prerano zbogom svima nama.

Majstori za akcije
Od sredine ovog meseca brokersko-dilersko društvo Interkapital sekjuritis posluje i kao marketmejker (market maker) za akcije „Tigra”, koje su prve listirane na Beogradskoj berzi. Da bi i nedovoljno upućenima bilo jasnije, marketmejkeri su članovi berze (brokersko-dilerska društva i ovlašćene banke) koji u svom portfeljuimaju određeni broj hartija za koje obezbeđuju ponudu i tražnju u određenom periodu ili stalno.
Bez marketmejkera kupac će morati da „sačeka” da se pojavi prodavac određene hartije na tržištu, da bi kupio željene akcije i obrnuto, prodavac ne može prodati hartije ukoliko niko ne želi da ih kupi.
Stoga postojanje marketmejkera za određenu hartiju garantuje da će kupac u svakom trenutku moći da je kupi, odnosno prodavac da je proda, nezavisno od toga da li u istom trenutku postoji i suprotna strana tržišta. Na taj način, marketmejkeri doprinose likvidnosti određene hartije, a posledično i celog tržišta.
U toku trgovanja, marketmejkeri daju kupovne i prodajne naloge po različitim cenama za hartije na kojima rade i iz te razlike ostvaruju profit. Ta razlika u ceni se zove „spread”– raspon, čiji iznos zavisi od likvidnosti hartije, ali i od očekivanja marketmejkera kojom brzinom će se menjati njena cena.
Najveći raspon propisan je ugovorom sa berzom unapred za svaku od hartija od vrednosti sa kojima marketmejker trguje. Generalno, što je hartija likvidnija, manji je raspon i obrnuto. U svakom trenutku, na tržištu mogu postojati i kupovni i prodajni nalozi sa „boljim” cenama (nižim cenama prodaje i višim cenama kupovine), u odnosu na one koje postavlja marketmejker.
U toku trgovanja, marketmejkeri pokušavaju da zadrže relativno konstantan broj akcija koje poseduju u svom portfelju. U tom smislu, čim proda neku akciju, potrudiće se da je „nadoknadi” na tržištu. Ipak, u poslovanju ne insistiraju na tome da akciju kupe i prodaju u kratkom vremenskom intervalu, već im je bitnije da ostvare pozitivnu razliku u ceni i više ih interesuje prosečna cena po kojoj kupuju i prodaju akcije.
Marketmejkeri se suočavaju sa rizikom da akcije prodaju po nižoj ceni u odnosu na onu po kojoj će moći da je kupe i obrnuto, ali se saviše štite od takvih opasnosti. Najveći rizik predstavlja mogućnost da konstantno postoji pritisak samo na jednoj strani tržišta – prodaji ili kupovini. Za marketmejkera postoji unapred propisan procenat akcija kojima moraju trgovati u toku dana, tako da, nakon ispunjavanja tog procenta može da se povuče sa tržišta.
S obzirom na toda značajno doprinose rastu likvidnosti i smanjivanju naglih cenovnih promena, berze obezbeđuju olakšice za brokersko-dilerska društva koja posluju kao marketmejkeri, pre svega niže provizije na trgovanje datom hartijom od vrednosti imogućnost da vode knjigu naloga za određenu hartiju, što je praksa i na našoj berzi.
Na Njujorškoj berzi, marketmejkeri, koji se zovu i specijalistima za određenu hartiju, imaju mogućnost da vode knjigu naloga i da na taj način imaju uvid u celokupne količine i cene ponude i tražnje tog vrednosnog papira.
Prema regulativi Beogradske berze, marketmejkeri za određene hartije su obavezni da budu prisutni na tržištu određeno vreme u toku dana. Pritom, što se hartija nalazi na „višem” tržištu (Listing A ili B ), duže je i vreme tokom kojeg imaju obavezu da obezbeđuju ponudu i tražnju.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Neće biti otpuštanja radnika iz NIS-a
Savetnik predsednika Upravnog odbora „Gaspromnjefta” Dmitrij Mališev demantovao je juče spekulacije domaćih medija da će, posle privatizacije rafinerije NIS-a u Pančevu i Novom Sadu biti zatvorene na duži period i da će biti otpuštanja radnika. „Neće biti nikakvog zatvaranja”, tvrdi Mališev i demantuje tvrdnje da će „Gaspromnjeft” otpuštati radnike NIS-a. „Ne, to nije tačno. Mi preuzimamo na sebe određene odgovornosti i obaveze. ’Gaspromnjeft‘ je prihvatio socijalni program koji je potpisan sa sindikatima”, rekao je Mališev.
Govoreći o tome šta je problem u pregovorima oko NIS-a i garancijama za izgradnju gasovoda „Južni tok”, na kojima srpska strana insistira, Mališev nije želeo da otkrije sve detalje. „Pregovori idu u konstruktivnom smeru. To je sve što mogu da kažem, jer smo se dogovorili da ne govorimo detalje”, kazao je Mališev.
Predstavnik „Gaspromnjefta” je istakao da je srpska strana dobila neophodne garancije za sve što je obuhvaćeno međuvladinim energetskim sporazumom, dakle, za sva tri segmenta.
Komentarišići ocene u domaćoj javnosti da je za NIS dogovorena manja cena od tržišne, Mališev je rekao da se zaboravlja da je cena naftnih kompanija, odnosno akcija rafinerija jako pala zbog celokupne finansijske situacije u svetu. Mališev je ukazao da se u istoj situaciji nalaze istočnoevropske kompanije, „Gasprom” i „Gaspromnjeft”, MOL i OMV, a takođe, i NIS.„Mi smatramo da ona cena koja je u onim uslovima bila ugovorena, znači, suma od 400 miliona evra (za 51 odsto kapitala NIS-a), na koju je bio potpisan sporazum, sada nije realna”, objasnio je on. „NIS nije na Marsu, radi u istim uslovima kao i ove komanije, ali mi stojimo iza onoga šta smo potpisali, potvrđujemo, dakle, da ćemo platiti ono šta smo obećali”, podvukao je on.
Mališev je naglasio da „bez obzira na sve spekulacije o kojima se sada priča – modernizacija će započeti odmah pošto ’Gasprom‘ postane akcionar NIS-a”.
Odgovarajući na pitanje da li će 500 miliona evra za investicije biti kredit koji „Gaspromnjeft” podiže u ime NIS-a, ili će tu sumu „Gaspromnjeft” uložiti kao sopstvenu investiciju, Mališev je rekao da će „to biti investicija ’Gasproma‘, koju će NIS po završetku rekonstrukcije i modernizacije da vrati 'Gaspromu‘“. „To će se desiti posle modernizacije, kada kompanija konačno bude mogla da proizvodi i bude konkurentna na tržištu”, objasnio je on.
Objašnjavajući način zaduživanja NIS-a, Mališev je rekao da ruska strana predlaže da, kao zajam NIS-u, da sredstva za te investicije na dugoročni period, a biće ublažen sistem vraćanja tog kredita.
NIS će početi da vraća ta sredstva tek kada ekonomsko i finansijsko stanje te buduće kompanije bude stabilno. „Ona ista suma koju ćemo mi da damo za rekonstrukciju i modernizaciju NIS-a biće vraćena ’Gaspromu‘, ali ne odmah već kada NIS stane na noge”, pojasnio je Mališev i napomenuo da će to biti neki duži period, verovatno oko 10 godina.

Srbija razgovara: Zastava i Fijat – posao ili promašaj veka
Najava iz Torina da Fijat”, zbog krize u automobilskoj industriji, privremeno prekida proizvodnju, a radnici idu na prinudni godišnji odmor, bila je povod da se juče u redakciji „Politike” sastanu Nebojša Ćirić, sekretar Ministarstva ekonomije i regionalnog razvoja, i Nenad Popović, predsednik Ekonomskog saveta Demokratske stranke Srbije. Samo dan nakon što je iz Italije posredstvom medija stigla informacija da će sledeća godina za Serđa Markjonea, prvog čoveka tamošnje fabrike četvorotočkaša, biti „najgora u njegovom životu”, Ćirić i Popović su otvorili raspravu da li je strateško partnerstvo sa „Zastavom” posao, ili promašaj veka. I sa jedne i sa druge strane stola, među gomilom papira, našao se isti dokument: Ugovor o zajedničkom investicionom ulaganju potpisan je 29. septembra između „Fijat grupe” i države Srbije. Ipak, Ćirić i Popović drugačije su tumačili članove ovog ugovora. A Ćirić je obećao Popoviću da će mu pokazati i biznis plan ovog projekta, ako potpiše da će čuvati tajnu.
Nebojša Ćirić: Početkom prošle sedmice sastao sam se sa predstavnicima „Fijata” u Srbiji. Rekli su da moraju da preduzmu nekoliko mera. Ali su, takođe, istakli da će se fokusirati na proizvodnju malih gradskih automobila, a tu je „Zastavina” šansa. Nema nikakvih naznaka da će doći do usporavanja, ili zaustavljanja tog projekta.
Nenad Popović: Razumem da gospodin Ćirić, iz pozicije vlasti, mora da brani situaciju u koju je vlada zapala. Situacija je, blago rečeno, katastrofalna. Reč je o izvanrednom marketinškom potezu za pobedu na izborima. I nije ovo produženi godišnji odmor, bojim se da će ovo prinudno zaustavljanje proizvodnje trajati malo duže. „Fijat” neće doći u „Zastavu”.
Nebojša Ćirić: Ne vidim zašto je onda „Fijatu” bilo potrebno da potpiše ugovor, osnuje zajedničko preduzeće, da prebaci dva miliona evra namenjenih za socijalni program ako ne misli da dolazi u Srbiju?
„Politika”: Da li je uopšte dobro da „Fijat” dođe?
Nenad Popović: Ma, dobro je došao „Fijat”, ali ugovor koji je potpisan je katastrofalan. Suštinska primedba je što država Srbija počinje da se bavi preduzetništvom. Srbija je uradila ono što nije nijedna država u svetu. Mi, praktično, plaćamo „Fijatu” da dođe. Obustavili smo proizvodnju u „Zastavi”, zato što je to bio jedan od uslova, a „Fijat” još nije došao.
Nebojša Ćirić: Ali kakav bi bio status „Zastave” da država nije bila preduzetničkog duha? Mi smo krajem prošle godine raspisali pretkvalifikacioni tender za „Zastavu” i u poseti nam je bio kineski „Ferst automobil vorks” i „Folksvagen”. „Fijat” je jedini rekao da neće da kupi „Zastavu” zbog dugova, ali da želi da nađe model kako da proizvodi automobile. Kvalifikovana radna snaga i istorija proizvodnje automobila bili su odlučujući faktor prilikom donošenja odluke. Najlakše je bilo prodati „Zastavu”, ali nju niko nije hteo da kupi, niti da je primi kao poklon. Urađena je analiza i ustanovljeno je da jedno radno mesto u proizvodnji automobila sa sobom vuče četiri nova radna mesta koja su direktno vezana za proizvodnju, i to je motiv države da uđe u ovaj posao.
„Politika”: A da li je moglo da se uradi nešto drugo, gospodine Popoviću?
Nenad Popović: Vlast je ta koja daje odgovore. Mi pitamo. Jedine obaveze „Fijata” prema ugovoru su 200 miliona evra. I nema reči o 700 miliona. Nigde u ugovoru ne piše da će se godišnje proizvoditi 200.000 automobila, ne piše ni da će se otvoriti na desetine hiljada novih radnih mesta, već samo 2.433 i to ne sad, nego do 2012. godine. Obim izvoza nije definisan, a ukupno ulaganje Srbije je 250 miliona evra. Ne postoji biznis plan, nije urađena analiza rizika, ne zna se kada će država moći da očekuje povraćaj sredstava. Sa druge strane, Republika Srbija daje 100 miliona evra osnivačkog uloga, 50 miliona evra kao kredit osnivača. I to na 10 godina, sa kamatnom stopom od 0,9 odsto. U budžetu su već izdvojena sredstva za „Fijat”.
„Politika”: Koje je drugo rešenje?
Nenad Popović: Izvinite, kada je o podsticajima reč, analizirao sam koliko je kom proizvođaču dato u kojoj zemlji. U Češkoj je „Tojota” dobila 8,33 odsto podsticaja u ukupnom iznosu ulaganja, u Slovačkoj je dato 12,5 procenata, Fol„ksvagen” je u Slovačkoj dobio 16,6 odsto, a mi smo dali preko 35 odsto podsticaja u ukupnom iznosu ulaganja. Izračunao sam da nas jedno radno mesto u ovom slučaju košta 105.000 evra.
„Politika”: Činjenica je da je „Zastava” problem svih vlada. Rešavao ga je i Slobodan Milošević, Zoran Đinđić, Vojislav Koštunica i niko ga nije rešio. Šta je onda rešenje?
Nenad Popović: Problem je što se ovaj ugovor uradio u predizbornoj kampanji i „Fijat” je Srbiju oborio na kolena. Da smo tada rekli drugima da je podsticaj države 105.000 evra po radnom mestu, verovatno bi moglo i drugačije da se razgovara.
Nebojša Ćirić: To je nuđeno drugima, ali „Zastavu” niko nije hteo. Sa druge strane, „Fijat” ulaže 700 miliona evra. Država Srbija ulaže 50 miliona evra u kešu i 50 miliona evra, koliko vredi „Zastavina” imovina. „Fijat” u kešu treba da uloži 200 miliona evra i to daje onaj odnos 67 prema 33 odsto vlasništva. U ugovoru piše da su kumulativna ulaganja 709 miliona evra.
Nenad Popović: Eee, to je velika obmana. Taj novac ulaže zajedničko preduzeće, a ne „Fijat”. I to iz dobiti, ili profita. Znači, „Fijat” ne donosi 700, već 200 miliona evra.
Nebojša Ćirić: Odmah po potpisivanju ugovora mi smo tražili da objavimo ugovor na sajtu. To može da se proveri. Kada je reč o kreditu po povoljnim kamatnim stopama, to je novackoji ćezajedničko preduzeće vratiti našoj državi. Kao neko ko ima 33 odsto vlasništva, dobićemo dividende u tom preduzeću. To će biti podeljeno radnicima kao neka vrsta stimulacije. Biznis plan postoji i on je u prilogu ugovora. Nije objavljen, jer je to poslovna tajna „Fijata”. Naravno, da smo pravili analize troškova i dobiti. Preduzeće je bilo na državnim jaslama, u poslednjih 15 godina država, znači poreski obveznici, dali su „Zastavi” 500 miliona evra.
Nenad Popović: Da razjasnimo, „Fijat” ulaže 200, Srbija 100 miliona evra, a zajedničko preduzeće će iz kredita da uloži dodatnih 400 miliona evra.
Nebojša Ćirić: Ali, Nenade, da li bi zajedničko preduzeće bez „Fijata” moglo da dobije kredit od 400 miliona evra?
 Nenad Popović: Ne bi. Ali, nemojte da brkamo stvari. Kao poslovan čovek tvrdim da nijedan biznis plan nije tajna.
Nebojša Ćirić: Ugovor je poslat na vladu, nadležna ministarstva su dobila ugovor na uvid sa biznis planom, njega su videli rukovodstvo i sindikat „Zastave”.
Nenad Popović: Odgovorite onda kada Srbija može da očekuje povraćaj investicija?
Nebojša Ćirić: Za deset godina.
Nenad Popović: Prvi put to čujem! Smatram da u ovoj krizi nema šanse da se povraćaj investicija vrati pre isteka 20 godina.
Nebojša Ćirić: Ovo nije stvar koja treba da se krije.
Nenad Popović: A da li je Odbor za industriju trebalo da vidi taj plan, ili treba da verujemo nekom ministru na reč?
Nebojša Ćirić: Ali, još mi niste odgovorili šta je bila druga opcija za „Zastavu”?
Nenad Popović: Tvrdim da će „Fijat”, dok traje kriza, bilo koju novu proizvodnju pokrenuti u onim fabrikama gde je obustavljena proizvodnja da bi zaštitio svoje tržište.
Nebojša Ćirić: Plan „Fijata” je da skoro 98 odsto proizvodnje izvozi u EU. Da bi proizvod bio i cenovno konkurentan, doprineće to što je radna snaga u Srbiji mnogo jeftinija nego u Italiji.
Nenad Popović: Imate li neku bankarsku garanciju?
„Politika”: A koja je razlika između intervencija države kada je u pitanju gasni aranžman i ovaj posao?
Nenad Popović: Samo u jednoj stvari, nafta, gas i struja su strateške oblasti gde sve evropske države imaju svoje udele u vlasništvu. Automobilska industrija je privatni biznis.
„Politika”: A kako smo mi prenos gasa preneli na rusku privatnu kompaniju?
Nenad Popović: Ali ima li bilo koje države da je uradila ovo što smo mi uradili sa „Fijatom”?
Nebojša Ćirić: U „Škodi” je država do pre nekoliko godina bila vlasnik jednog dela, pa je „Folksvagen” to otkupljivao. Poenta priče je da smo mi zakasnili. Mogli smo da ostavimo preduzeće da životari kao i dosad. Ali, rešenje je moralo da se nađe. A ja i dalje nisam čuo šta je vaše rešenje?
Nenad Popović: Rešenje je da stručnjaci iz vlade i privrede sednu, naprave široku raspravu o tome i da zajednički donesu odluku. Po„litika”: Šta ako ta analiza pokaže da „Zastavu” treba zatvoriti?
Nenad Popović: Ni u kom slučaju to ne bi trebalo uraditi. Jedino je prva ili druga vlada mogla da zatvori „Zastavu”. Sada, u doba ekonomske krize, država mora da bude socijalni partner. Mora Za„stava” da ostane. Subvencije moraju da ostanu.
Nebojša Ćirić: Rađene su studije još od devedesetih šta ćemo sa tim preduzećem. Na kraju, mi dolazimo do toga da je jedino rešenje da država uzme aktivnu ulogu.
„Politika”: I jedan i drugi se slažete da država treba da ima aktivnu ulogu, samo je u prvom slučaju reč o partnerstvu sa „Fijatom”, a u drugom se insistira na subvencijama. Ako propadaju svi proizvođači automobila, ko može da garantuje da će takva „Zastava” da opstane?
NenadPopović: Ali, u ovom slučaju je ulaganje države mnogo manje. Doći će bolji momenat za prodaju, kroz nekoliko godina.
„Politika”: Od 1990. godine taj momenat nije došao?
Nebojša Ćirić: Pa i „Folksvagen” je početkom devedesetih došao da gleda „Zastavu”, ovde su izbili ratovi pa su oni otišli i kupili „Škodu”.
„Politika”: Da se vratimo na garancije. Zašto Vi, gospodine Ćiriću, mislite da će „Fijat” sigurno doći, a zašto Vi, gospodine Popoviću, mislite da „Fijat” neće doći?
Nebojša Ćirić: Naravno da imamo garancije. Ne verujem da bi „Fijat” potpisao ugovor da nema ozbiljne namere.
Nenad Popović: Pod ovakvim uslovima bi potpisao bilo ko da ste ponudili ove podsticaje.
„Politika”: Da li mi sad treba da kukamo da li će „Fijat” uopšte doći ili da kažemo da nam ne treba uopšte?
Nenad Popović: Bio bih najsrećniji kad bi se sva ova obećanja ispunila.
„Politika”: Šta mi sad treba da uradimo da zadržimo „Fijat” ovde?
Nebojša Ćirić: Da li treba da zamrznemo ugovor ili da konstatujemo da nam je „Fijat” neophodan i da ostvarimo ono što smo potpisali.
Nenad Popović: Vi ste „Zastavu” dali po principu „dođem ti”.
„Politika”: Zar ova država ne radi na mnogo krupnijim stvarima, na gasnom aranžmanu sa Rusijom, po tom principu?
Nenad Popović: Garancija države je najveća moguća garancija. Izvanredna bi nam sad bila garancija italijanske vlade.
„Politika”: Ali dajemo i NIS na reč da ćemo dobiti gas? Po međunarodnom pravu, to nije nikakva garancija.
Nenad Popović: Bio bih presrećan da nam italijanska vlada da takvu vrstu garancije.

Vekarić: Tražimo kompletan izveštaj od UN
Portparol Tužilaštva za ratne zločine Bruno Vekarić izjavio je jučebeogradskim medijima da je predstavnik srpskog Tužilaštva od zamenika generalnog sekretara UN za mirovne operacije Alana le Roja zatražio kompletan izveštaj UN o prodaji organa otetih Srba na Kosovu i Metohiji.
Navodi se da u izveštaju forenzičarske komisije UNMIK-a iz 2004. godine o „žutoj kući” u mestu Burelj, nedostaje devet stranica sa podacima i imenima ljudi umešanih u zločin vađenja organa Srbima.
–Neformalno znamo šta se nalazilo na tim stranama –rekao je Vekarić gostujući na televiziji B92, navodeći da postoje ljudi koji bi mogli da ukažu na određene svedoke koji imaju više saznanja o tome šta se dogodilo u „žutoj kući” i drugim objektima.
–Nama je pristupačno nekoliko lokacija, a takve stvari su se događale ne samo u „žutoj kući”, već i u jednoj bolnici u Tirani i u još jednom objektu – rekao je Vekarić.
On je podsetio da je UNMIK dva puta odgovorio da ne poseduje nikakve informacije o trgovini organima i da nema podataka o monstruoznim zločinima koji su se dogodili na severu Albanije.
Još je rekao da istraga o trgovini organima napreduje i da je Tužilaštvo zahvaljujući glavnom tužiocu Haškog tribunala Seržu Bramercu i njegovom timu, došlo do mnogih ljudi.
– Stupili smo u kontakt sa forenzičarem Hozeom Pablom Baraibarom koji je potpisao izveštaj i pristao je da sarađuje sa nama – istakao je Vekarić navodeći da će Tužilaštvo kompletnu informaciju o istrazi o trgovini organima dostaviti specijalnom izvestiocu Saveta Evrope Diku Martiju.

MANIFEST NOVE KASTE
Na naslovnoj strani nedeljne „Politike” videli smo lica poslanika Svetoandrejske skupštine Kneževine Srbije. Od njihovog slikanja prošlo je 147 godina, ali se ne može sakriti da su to bili ozbiljni i odgovorni ljudi.
Teško je te mrke, brkate i bradate fizionomije upoređivati sa razdraganim likovima iz modernog srpskog parlamenta. Kad prođe još vek i po, možda će našim potomcima današnji deputati izgledati savršeno normalno. Mi smo ih birali, oni su najbolji među nama. Takvi su (bili) politički ukusi na početku 21. veka!
Uopšte, srpsku elitu je teško razumeti pod diktatom valjanih vrednosnih kriterijuma. Za rasulo i haos u liderstvu, rado optužujemo bliske ratove. Oni koji su se ovajdili, očistili pare i zauzeli pozicije, u prilici su da grade društvo prema svojim potrebama. Ali, i da donekle renoviraju svoju pravu prirodu. Jer, već dolaze novi, još besprizorniji i nasilniji od ratne generacije.
Ponekad, taj bolan proces nazivamo „tranzicionom traumom”, i ne znajući dokle sve to može da traje. Dok traje, bićemo u stalnoj presiji izazvanoj latentnim nasiljem, gramzivošću i opasnom simbiozom bezobrazne pljačke i legitimne politike.
Ako smo se na izborima odlučivali za one koji će nam nepovratno trošiti vreme i nerve, pravi „krem” ovoga društva ipak je stvoren u mutnim, interesnim posredovanjima. U „otuđenim centrima moći” i snažnim sudbinskim lobijima caruju oni za koje niko nije glasao. Njih biraju samo interesne grupe, ili oligarhije, koje nije moguće kontrolisati. Jedino zbog toga što one imaju ambicije da kontrolišu sve drugo.
Poverenik za informacije, Rodoljub Šabić, stalno objašnjava da su priče o visokim tajnim platama samo dodatna zaštita privilegovanih. Tajna takve vrste sigurno obezbeđuje kupovinu nečije lojalnosti, pa je legenda o „korporativnim interesima” nadmeno šegačenje sa javnošću.
Naravno da ovde nije reč o egalitarističkom snu, koji svakako vodi u depresivno siromaštvo. Nego o onim merama vrednosti, koje pred nepotrebnom misterijom ostaju u senci krupnih interesa. Tako se finansijski kajmak raspoređuje među kastom koja je već sama sebe rasporedila na dobrim mestima.
Granica između nepristojne zarade i pljačke teško je odrediva u dnevnom političkom nadmetanju stranaka. Isto kao što je krajnje nejasna linija između menadžerskog genija i poslušnog monopoliste, koji svoj ćar neizbežno deli sa dobročiniteljem. Sve dok ih ne uhvate! I onda se ne zna šta je gore: sam čin „legitimne” pljačke, ili njeno političko obrazloženje.
Ipak je objašnjavanje okolnosti pod kojima nastaju mladi alavi lideri novog bogataškog pokreta prava srpska literatura apsurda. U tim okolnostima (na primer, Dinkićeva odbrana Krišta!), ne brani se neoprezni „mladi lider”, koji je već pušten niz vodu! Nego pravilo po kome je on nastao. Dinkić nije ni mogao da prizna kako je u proizvodnji samog Krišta i njegovom vrtoglavom lutrijskom i aerodromskom usponu bilo greške.
Greška se sastoji jedino u tome što je narušen sistem. A to je neprijatno prisustvo medija i javnosti, koja ometa sve savršene elitne poslove, tako što sa njih skida bizarnu kulisu koju je neko prozvao „vitalnom korporativnom tajnom”. Reče li Šabić da je takva vrsta tajne smešna sama po sebi?
Čitava jedna generacija „mladih lidera” zaposela je fotelje najmoćnijih javnih firmi. Ne treba grešiti dušu, ima među njima i sposobnog sveta, i tim ljudima, koji su skloni da pokreću važne stvari, za vratom sede podobni i poslušni. Oni koji su se na vrhu našli samo zbog partokratskog kadrovskog plana, ili nepotističkih pogodnosti.
Jedan sociolog je već pisao o srpskoj „japi” kulturi, koja je u stvari poslovna parodija prave politike rukovođenja. Tako su srpski „japiji”, preuzevši na nekim kratkim kursevima blaziranu retoriku, neprimenjivu na ovu klimu, krenuli ka vrhu ne razumevajući nimalo posao koji rade. Niti šta u njemu mogu, osim da se u visinama tajnih plata upoređuju sa sebi sličnima.
Kakva je onda razlika između Državne lutrije i aerodroma? Krišto je neke škole učio u Londonu, i može se verovati da je znao bar sličnosti. On je tako postao jedan od simbola srpskog biznis buma, ali je iznenada zatečen u obavljanju poslova.
Svojstvo elite jeste da bira samu sebe. Bez bilo kakve aluzije na srpski poslovni krem, palo je u oči jedno objašnjenje koje je ovih dana dao Boža Prelević. A reč je o srpskim „vitezovima poziva”, i ljudima koji su to (valjda) zasluženo postali. Vitezove je proglasila „Liga eksperata” (Lex), i ta imena zaista zaslužuju poštovanje.
Ali, Prelević je rekao bar dve važne stvari. Prva, Liga je sama sebe izabrala 2000. godine, od „najboljih u Srbiji”. Druga, troje članova Lige, dobili su nagrade koje dodeljuje Liga.
Još je suviše malo vitezova u Srbiji, hteo je da kaže Boža.

Grigorijevo pismo nije platforma reforme crkve
Po treći put za pola godine javnost, posebno mediji, bave se stanjem u SPC. Crkva ima poglavara koji godinu dana ne služi i ne vodi je. Pitanje da li treba, i pored toga, da ostane na njenom čelu, kako neki tumače kanone i proklinju one koji drugačije misle, ili to ometa funkcionisanje i misiju crkve, dobilo je odgovor. Saglasnost na oba sabora, prolećnom i jesenjem, o drugačijem rešenju nije postignuta, ostao je status kvo. Kada se gde jedni osete pobednicima, i to slave, ma na koji način, a drugi deo označe poraženima, nešto nije u redu. U crkvi, po njenoj prirodi, mora da dominira princip sabornosti. U političkim ili drugim društvenim „strukturama“, tome se svakako ne teži.
Ne odskoro, postoje u crkvi razlike po vrlo važnim teološkim temama – liturgija, pričest, ispovest, ekumenizam, ali deobe su i regionalne i generacijske. Svaki episkop je arhijerej, bez obzira na godine, starost ne daje ma kome privilegiju odlučivanja, nametanja, još manje potvrdu mudrosti.
Decembarska tema crkve i srpske javnosti je pismo episkopa zahumsko-hercegovačkog Grigorija. Kada se piše na desetine adresa, diskrecija nije zagarantovana, ako je bila željena. Na osam stranica izneto je „iz srca“ kako se vidi sadašnje stanje u crkvi i „pisano svjedočanstvo“ kako je protekao poslednji Arhijerejski sabor. Navode se primeri onoga što je „manje-više rečeno“, pojava koje remete blagostojanje crkve, a ona nije u stanju to da prevaziđe. Dok su se neki oduševili pismom, drugi traže raščinjenje „nesuđenog patrijarha“, ali i onih (onog) koji iza njega navodno stoje.
Pismo se prvenstveno odnosi na (ne)izbor poglavara i posledice toga za funkcionisanje crkve, ophođenje pojedinih episkopa, politikantstvo, (ne)sposobnost i nespremnost za međusobni dijalog, „besporedak“ i prividan mir.
Tekst se ne može označiti dogmatsko-bogoslovskom platformom, njen autor nije reformator crkve, u duhu nekog „srpskog“ Martina Lutera. Tu nema jeresi, otpadanja od vere, dovođenja pravoslavnog učenja ili  Ustava SPC u pitanje, javljanja predvodnika novog učenja. Nema neposlušnosti „kanonskom poretku“. Ponuđeno je drugo – podaci, informacije, stavovi i utisci, opis atmosfere sabora, nedoslednosti i neiskrenosti drugih, njihove sumnjičavosti i neshvatanja stvarnosti. I to je svakako značajno, ma koliko bilo lično.
Crkva jeste Hristova, ali nju čine ljudi a predvode je episkopi sa prvim među sobom. Istorija pravoslavlja, ali i drugih crkava, nije samo pravolinijska, bilo je nazadovanja i nerazumevanja vremena, sa samopravdanjem da je to po volji Duha svetoga.
Pismo nije potpuni spisak aktuelne unutarcrkvene problematike. Nema, sem naznaka, osvrta na stanje sveštenstva i monaštva, na suzbijanje praznoverja i sujeverja, tendencije „osamostaljivanja“ eparhija poslednjih godina, samodovoljnost i izolacionizam.
Različito se dopis čita u medijima, političkim ili crkvenim krugovima. Prvi pismo danima razmatraju, politika se ne izjašnjava a poželjna reakcija iz crkve je izostala. Oni koji su pomenuti, ćute. Njihov stav, ako bi ga i izneli, svakako je predvidljiv. Neko bi rekao da se ćutanjem potvrđuju navodi, drugi, da je, posebno pomenutima, pismo irelevantno, mladalačko, da će za nekoliko dana izgubiti na značaju. U prvi momenat je od nekih zahtevan i vanredni sabor, potom je rečeno da se njime neće baviti ni Sinod na prvom zasedanju. Sigurno episkop Grigorije nije sam u episkopatu sa konkretnim nezadovoljstvom stanjem, no niko ga do sada odatle javno nije podržao. Najavljen je tekst jednog episkopa na aktuelne teme crkvenog života o kojima se sa previše strasti govori u samoj crkvi, ali se o njemu ne diskutuje. Sigurno to neće biti sve.
Oba ovogodišnja sabora pokazala su da crkva ima probleme koje ne može još da savlada. Pismo episkopa Grigorija je nastavak poslednjeg sabora. Sledeće sabranje je maja, ako ga ne bude nekim povodom pre. Ma kada bude biran novi poglavar, i ma ko on bio, teško će biti prihvaćen od svih delova episkopata i vernika.
Episkopat ne deli samo pitanje prvojerarha. Čak i kanoni se različito tumače, prenebregava se od nekih praksa celokupnog pravoslavlja. Kao što svetsko pravoslavlje nije konfederacija pomesnih crkava, ni pojedinačna crkva nije unija eparhija. Patrijarh Vartolomej je na to nedavno upozorio, no on predstavlja „jeretika“ ovde samoproglašenim čuvarima pravoverja.
*verski analitičar

Biće para za „Vrata cara Konstantina“
Niš – Uređenje Arheološkog nalazišta Medijana, između Niša i Niške Banje, za koje postoji odavno urađen plan i projekat koji je po svom značaju jedan od najvrednijih u kulturi Srbije, i pored toga što je nedavno „ispao“ iz Nacionalnog investicionog plana (NIP), biće sigurno realizovan. To što su nadležni u NIP-u odlučili da ne finansiraju projekat „Vrata cara Konstantina“ na ovom istorijskom lokalitetu, iznenadilo je sve u Nišu, ali i primoralo ih da se okrenu sami sebi.
Rukovodstva grada Niša i gradske opštine Medijana, ali i niški poslenici kulture nepokolebljivi su da se već u ovoj ili najkasnije tokom prve polovine naredne godine započne i što skorije uredi ulazni plato u arheološki kompleks Medijana i rezidenciju cara Konstantina Velikog. Deo sredstva za uređenje rezidencije rimskog imperatora i vojskovođe, izgradnja prilaznih puteva do nje i arheoloških iskopina na velikom ekonomskom kompleksu, gradnja spomenarnice i svega drugog neophodnog za mnogo bolje uslove koje će imati posetioci koji dođu da vide Medijanu obezbediće grad iz svog budžeta, rečeno nam je, a ostatak su već ponudili svi koji vole Niš i koji znaju kakav je i kolikog značaja ovaj istorijski i kulturni spomenik prošlosti. Mnogi privatni preduzetnici, jedan broj niških firmi i preduzeća već je ponudio finansijsku pomoć za realizaciju ovog projekta. Zato se od njega i neće odustati...
Najveći razlog što su u Nišu sa iznenađenjem i nevericom primljene informacije da su u NIP-u odustali od finansiranja jednog od najznačajnijih projekata u srpskoj kulturi, ali i dokaz odlučnosti da se projekat po svaku cenu realizuje, leži u činjenici da su u rodnom gradu cara Konstantina Velikog već otpočele pripreme za obeležavanje 17 vekova od „Milanskog edikta“. Naime, cela 2013.godina u svetu biće u znaku velikog obeležavanja događaja iz 313.godine nove ere, kada je rimski imperator, car Konstantin, proglasio versku ravnopravnost i prestanak progona hrišćana na prostorima Rimskog carstva.
A grad Niš, u kojem je Konstantin rođen (oko 280.godine nove ere) i Medijana, u kojoj je imperator stolovao, predstavljaju jednu od najznačajnijih arheoloških lokacija sa početka nove ere na ovim evropskim prostorima. Medijana je postojala i živela i posle Konstantinove smrti 337.godine i zbog toga je današnji Niš na listi ne baš velikog broja gradova u svetu, kojima je pripala privilegija da budu domaćini obeležavanja 1.700 godina od Milanskog edikta..
U Nišu žele da spremno i sa uređenom Medijanom dočekaju 2013.godinu i, veruje se, brojne goste. Žele da doprinesu pravom obeležavanju velikog datuma po hrišćanstvo. Zato su odlučili da projekat sređivanja arheološkog lokaliteta sami realizuju. Žele i da jednoga dana pod krov stave ceo kompleks Medijane sa carskom rezidencijom, vilom sa peristilom, mozaike Termi i Nimfeja – sve što će na najbolji način svetu prikazati „Srpski Knosos“.
Ali i insistiraće da se utvrdi čijom odlukom je projekat „Vrata cara Konstantina“ ostao pred vratima NIP-a, čija je odluka o izbacivanju Medijane sa liste značajnih investicija u kulturi i rešenja o zakidanju novca za ove namene. Neće se tek tako i lako pomiriti sa odlukom „nekih nadležnih“, koji očigledno nisu imali ni sluha, ali ni volje da doprinesu da i Srbija, preko Medijane i Niša, na velika (Konstantinova) vrata uđe u svet.

Bežična mreža osećanja sa Evropom
Zamislite da u letnje jutro začujete upozorenje iz svog telefona: „Napolju je veoma vruće, osvežite se napitkom i stavite šešir na glavu pre nego što izađete!”
Nepoznati glas dopire iz nevidljive bežične mreže koja vas neprestano nadzire. Smesta ćete pomisliti da nam „Veliki brat” već kuca na vrata, zar ne? Na prvi pogled, zanimljiv istraživački poduhvat zaista podseća na predskazanje Džordža Orvela, ali je još rano za strahovanje.
Srbija i Evropska unija uveliko združuju svoje tehnološke osete (i osećanja), nije poznato kada će i preostala. U velikom poduhvatu svršeni visokoškolci Elektrotehničkog fakulteta u Beogradu su ključna karika u lancu koji povezuje Grčku, Makedoniju, Sloveniju, Francusku, Poljsku i Srbiju.
Istraživački program (ProSense) podrazumeva da se izatka bežična mreža s mnoštvom javljača, snimača i merača (senzori) koji će prikupljati podatke za medicinske, poljoprivredne, turističke, ekološke, sportske i ko zna koje još svrhe. Zamisao je svoje prvobitno otelotvorenje doživela, kao mnogo toga u nauci, na vojnim poslovima. Ni mladi pod budnim okom prof. dr Veljka Milutinovića, odreda birani po znanju i umeću, neće odoleti a da to ne krste stručnim imenom: bežične senzorske mreže.
Iz Bajagine pesmice
U nesvakidašnje praćenje i nadgledanje upleteni su još neki, a mi za ovu priliku izdvajamo dvojicu poreklom iz Srbije: dr Srđana Krča, zaposlenog u kompaniji Erikson (Irska), glavnog usaglašivača (koordinatora), i prof. dr Ivana Stojmenovića sa Univerziteta Birmingem, jednog od vodećih za protokole (skup pravila i načela) na kojima se zasnivaju senzorske mreže. Svuda nas ima, kao u omiljenoj Bajaginoj pesmici?
Istraživanje je pod okriljem Evropske unije (u sklopu programa FP7), a obuhvata najsavremenija tehnološka dostignuća u tzv. bežičnim senzorskim mrežama, u kojima malecni nadgledači i javljači (mikrokontrolori i senzori) beleže promene u okolini i prosleđuju ih glavnom računaru na obradu. Odatle ćete, kao Mojsije iz žbuna, čuti glas s početka napisa. Postupak praćenja i javljanja osmišljen je pre desetak godina, a tek pre upola manje otpočela je primena koja se naglo širi poput šumskog požara.
Devojke i mladići s diplomom elektroinženjera u džepu raspodeljeni su u dvojke, svakoj je podeljen po jedan zadatak.
Aleksandar Crnjin i Goran Rakočević su zaduženi za „pametne trkačke staze” (dok trčkarate po Adi Ciganliji moći ćete da upoređujete koliko ste kalorija sagoreli, koliki su vam otkucaji srca, kojom brzinom napredujete, ko je ispred i iza i tako redom – a sve na mobilnom telefonu). Stanislava Stanković i Marko Stanković osmišljavaju „interaktivnu kontrolu ulice” (meri se temperatura, vlažnost, buka, količina ugljen-dioksida i ostalo i preporuke dostavljaju građanima ili prikazuju na karti). Predrag Ćirković i Žarko Perić smišljaju bežičnu spravu za praćenje srca (EEG) koja lekaru dostavlja pokazatelje srčanog bolesnika. Branko Pavlović i Milovan Kovačević pomenute mreže prilagođavaju poljoprivrednim zahtevima: prikupljanje važnih činjenica iz polja koje će poboljšati prinose.
Provera u Ljubljani
A Zoran Babović pokušava, na temelju najnovijih tehnoloških usmerenja u svetu, da smisli računarski program (softver) za objedinjenje raznovrsnih senzorskih mreža u jednu jedinstvenu iz koje će svaki korisnik izvlačiti sve što mu je potrebno.
U svetu se uveliko nastoji da se i postojeće i buduće, za sada razdvojene, objedine i da svakome, ama baš svakome, na našoj planeti bude nadohvat obilje pokazatelja pretočenih u sliku, zvuk ili slovo. Preteče su, svakako, geografske karte na Internetu (Google Earth i Virtual Earth). Srećna je okolnost, poručuju upućeni iz Majkrosofta, što ih održavaju brojni samostalni opsluživači (provajderi); ne postoji, dakle, jedno jedino središte iz kojeg bi se nadzirale. Za sada nema bojazni od „Velikog brata”!
Krajnji cilj jeste da se zemlje zapadnog Balkana premreže bežičnim nitima i da podaci u slici i reči budu svima dostupni istog trena (u realnom vremenu). Poduhvat bi trebalo da se okonča do prvog marta 2010. godine, iako se najavljuje da bi to moglo i do kraja sledeće i da se preostali meseci iskoriste za objavljivanje naučnih članaka i razglašavanje senzorskih mreža.
Uostalom, svako istraživačko pregnuće pod kapom Evropske unije mora da ispuni tri zadatka: da isporuči naučno-stručne radove, da urodi opipljivim inženjerskim rešenjima i da potpomogne podizanje javne svesti.
Prvo prikazivanje do sada urađenog biće od 18. do 22. decembra u Ljubljani. A do tada se sastaju svakog četvrtka u 14 sati, u zdanju čije je sređivanje i opremanje s milion dolara potpomogao bivši student ETF-a Ivan Rašović, koji je u SAD postigao zapažen uspeh. Držimo im palčeve!

Frančesko, baron vina
Sveti Avgustin je rekao da je život suviše kratak da bismo pili loše vino. Frančesko Rikazoli ispunjava zavet starog mislioca.
Potomak jedne od pet najstarijih aristokratskih porodica Italije, 32. baron Rikazoli ponosan je što su njegovi preci još pre 10. veka naselili pitomine Toskane, što su u srednjem veku na strani Firence hrabro ratovali protiv Sijene, što nisu davali pape ili kardinale i sklapali sporazume sa crkvom, što je kralj ujedinitelj Vitorio Emanuele lično iz Pijemonta došao u njihov zamak da zahvali prisajedinjenju Toskane koje je utrlo put ujedinjenju Italije, što je posle prvog premijera, grofa Kavura, jedan Rikazoli dva puta bio predsednik vlade...
Frančesko Rikazoli ima još nečim da se diči: anali porodice natopljeni su u – dobrom vinu. Prva berba grožđa na njihovom imanju obavljena je – 1152. godine. Dolaskom Medičija, koji su u 16. veku objedinili sve toskanske gradove, njihov Kastelo di Brolio izgubio je na važnosti kao vojno utvrđenje, pa je zamak postajao poznatiji po svom podrumu iz kojeg su vina izvožena za Evropu.
Posvećena lepoti, renesansa je ostavila uticaj na sledbenike svetog Avgustina: vojvoda Đovani Mediči je 1716. jasno omeđio prostor na kome može da se proizvodi „kjanti”, pitko crveno vino koje će postati jedan od simbola Toskane i „zemlje pod najlepšim nebom sveta”.
Potom, vek kasnije, na scenu stupa Betino Rikazoli, upravo onaj koji je pomogao da se Italija otrgne Napoleonu i Habzburgovcima i da se ujedini. Čelični baron, kako su ga zvali, istraživao je sorte toskanskog grožđa, posebno „sanđoveze”.
Uspešan u politici, uspešan u vinarstvu, baron Betino osmislio je formulu vina koje poznajemo pod imenom „kjanti klasiko”. Osim sortnog sastava koji i danas važi, Rikazoli mu je dao i onog malog crnog petla kao zaštitni znak. Betino je lirski pisao:
„Sanđoveze daruje ovom vinu ono najdragocenije iz svog bukea, kanajolo mu daje mekoću gladeći njegovu žestinu i grubost, ne narušavajući pri tom njegovu raskošnu gamu aroma, a malvazija... pojačava ukus i daje mu svežinu i lakoću zbog koje ‘kjanti’ može da postane prelepo vino za svaki dan”.
Postao je, i otišao u mit. Čisteći nedavno svoju apoteku, farmaceut u jednom gradiću pored Sijene pronašao je recept za dugovečnost iz 18. veka. Osnovni sastojak? „Kjanti”. Savremene naučne studije, koje kažu da antioksidanti u crnom vinu otklanjaju srčane tegobe i druge bolesti povezane za starost, odjekuju kao eho stare formule životnog eliksira.
Iako je Italija ove godine sa izvozom od 47 miliona hektolitara pretekla arherivala Francusku i postala najveći izvoznik vina na svetu, iako su Italijani sa 50 litara po stanovniku godišnje i dalje najveći potrošači vina na svetu, Betinov potomak Frančesko suočen je sa zaoštrenim vinskim tržištem koje nema mnogo sličnosti sa minulim vremenima.
„Vino nekada nije bilo piće u kome se uživalo. Bilo je izvor kalorija, gorivo. Danas je stvar hedonizma. Kada bih u flašu nalio vino sa karakteristikama od pre jednog veka niko ga ne bi kupio. Želim da ostanem upamćen kao osoba koja je znala da prošlost usaglasi sa savremenošću”, kaže baron Frančesko dok lagano uživam u čaši Brolio Chianti Classico.
„Nosim breme porekla, ali najveći teret je da sve ovo izguram i u budućnosti. Danas se greške ne praštaju, investicije i bankarske pozajmice moraju da se vrate. U savremenom društvu zabranjeno je grešiti. Tržište je nemilosrdno, pretrpano vinom, ne prašta ništa. Proizvodi moraju da budu kvalitetni. Zato treba da pobede najbolji”.
Opisujući sebe kao „srećnog” jer je rođen u mestu koje je vekovima sinonim za dobre vinare, Frančesko Rikazoli se do 1993. bavio umetničkom fotografijom a onda se odlučio da dokaže da 250 hektara porodičnih vinograda u krizi mogu da daju „nešto posebno”, „baršunasto vino jakog karaktera i duge završnice”.
Sa tim „posebnim” nije se lako probiti ni u svetu ni u Italiji, poznatoj po tome što ljubomorno čuva sve regionalno i lokalno. Toskana je domovina proizvođača vrhunskih svetskih vina, poput „brunelo di montalčino” ili „nobile di moltepulčano”. Koliki je stepen rivalstva? „Ne osećam ga, možda zato što ja potenciram samo ‘kjanti klasiko’”.
Frančesko, baron „kjantija”, kaže da se oko vina danas bespotrebno komplikuje, da se stvari mistifikuju i da se nepotrebno upotrebljavaju krupne reči. „Realnost je drukčija. Vino mora da je užitak. Sve je stvar ličnog ukusa. Ako vam se ne dopadne, znači da to za vas nije dobro vino. U vinu ne treba pratiti modu, već imati poverenja u sopstvena nepca, lični ukus. Mi pravimo vina koja se piju, a ne koja se degustiraju”.
Da li pije „tuđa” vina? „Da, zbog zadovoljstva, iako ima situacija kada to radim i zbog posla. Volim evropska vina, francuska, austrijska i neka nemačka.” Da li je probao srpska? Jeste, uoči otvaranja ovdašnjeg sajma vina. Kaže da je probao tri-četiri bela i crna vina naših trenutno najrenomiranijih vinarija. „Mogu da kažem da su to čista, dobro urađena vina u kojima se oseća moderna tehnologija i veliki trud.”
Nazdravljamo sa Castello di Brolio Chianti Classico. To je admiralski brod vinske flote barona Rikazolija.
„Birajte, volite i pijte dobro vino, poštujte vaše srpske vinske korene. Nije potrebno kopirati vina iz drugih zemalja, treba valorizovati autentično i poštovati različitost. I mi se držimo tog koncepta. Ali budite radoznali i probajte vina iz drugih krajeva sveta jer će vas to obogatiti. Različitost ukusa je bogatstvo života.”

Srbija ima novu nadu
Čačak – Srbija i srpski narod imaju budućnost, a mi moramo da počnemo da mislimo na našu decu. Ne na sebe, na svoju čast i slast, već na potomke, da ih učimo kako da vole i da se raduju, jer ne možemo da živimo bez ljubavi. Crkva je prva i najvažnija tačka gde se to uči, rekao je vladika zahumsko-hercegovački Grigorije (Durić) za naš list.
Episkop je preksinoć u čačanskom Domu kulture, u prepunoj dvorani, pred 700 srednjoškolaca, duhovnika i verujućeg sveta održao čas veronauke „Božić, dan radosti”, a zatim odgovarao na pitanja školaraca. Nešto kasnije, u ovdašnjem restoranu „Brvnara”, nakratko je prekinuo večeru da bi dao izjavu za „Politiku”.
– Večeras sam od čačanskih prota dobio neočekivanu vest. Rekli su mi da svi zajedno moramo ići dalje, u dijalog. Crkva je prostor i mesto slobode i zbog toga joj je dijalog neophodan. Videlo se to i na ovom času, po divnim mladim ljudima u publici.
– Ima li odgovora na vašu nedavnu poslanicu arhijerejima Srpske pravoslavne crkve?
– Od mnogih sveštenika dobio sam pisma i mejlove u kojima poručuju da su stekli jednu novu nadu, veruju da Srbija ima tu novu nadu. A i oni što zameraju uglavnom kažu da bi bilo bolje da pismo nije izašlo u javnost. Ali to, naravno, nije u mojoj vlasti.
– Kako se ono pojavilo u štampi?
– Nažalost, tek danas saznao sam ko je darodavac mog pisma „Večernjim novostima”, ali neka je živ i zdrav. Možda je imao drugu nameru. Neko bi mogao da shvati da je ono i bilo namenjeno javnosti, a ja sam zbilja želeo da se obratim samo arhijerejima, onda oni da razgovaraju sa svojim sveštenicima, a ovi sa narodom o pitanjima koja su tu pokrenuta.
– Da li ste iz Trebinja doputovali samo radi ovog časa?
– Da, noćas se vraćam. Presrećan sam, prezadovoljan dočekom ovde, najpre u Gimnaziji, zatim na predavanju. Neko je hteo Čačak da predstavi gradom pravoslavnih vehabija, ali večeras nikog od tih ljudi nije bilo. Ili nisu imali šta da kažu, a dala im se prilika. Samo mi je jedan čovek stidljivo doturio neku ceduljicu. Ali, i oni su uvideli da je ljubav jača od svakog ritualizma i obrednosti. Hrišćanstvo se i inače ne može svesti na puku religioznost, ono je život, život kojem se ne može suprotstaviti onaj ko u sebi nosi zlobu ili mržnju.
– Posećujete li patrijarha Pavla?
– Trebalo je juče da budem kod njega, ali je iskrslo nešto, desila se velika nesreća. Poginula je devojka od 28 godina kojoj sam ja bio učitelj i sveštenik i kasnije episkop, bila je profesor fakulteta na Palama. To je veliki udarac za mene, i kad se takve stvari dogode onda vidite šta je život. Jedino što ostaje jesu dela ljubavi, sve drugo nestaje, sve drugo prestaje. Zbog toga je važno da pokažemo ljubav, a ona nije sentimentalizam, nije psihološki pristup već direktan odnos sa onima koje volimo. I sa kojima se ponekad svađamo, ali samo radi toga da naša ljubav ne bi trpela, patila i postala anemična – rekao je vladika Grigorije.
On je podsetio na Dučićevu poruku da ovaj narod ima velike duhovne rezerve, dodavši kako je potrebno „te rezerve otvoriti a ne stavljati katance na njih”.

Kragujevac se vraća esperantu
Kragujevac – Minulog vikenda Kragujevac je bio u znaku esperanta, međunarodnog jezika koji je 1887. godine stvorio poljski lekar Lazar Ludovik Zamenhof, u čijem su adresaru, već onda, bila zapisana i imena trojice ljudi iz Srbije.
Niko od njih nije bio Kragujevčanin, alije u prvom prestonom gradu moderne Srbije pre tačno jednog veka objavljen prvi udžbenik esperanta na srpskom jeziku.
Na pedesetu godišnjicu tog datuma svojevremeno je, 17. avgusta 1957. godine, sudeći po svemu, podsetila jedino ,,Politika”, čiji je reporter u subotu pratio obeležavanje Zamenhofljevog dana (13. decembar) i svečano obnavljanje rada Društva esperantista u ovom gradu.
Presudnu ulogu u tome imao je poznati kragujevački glumac i esperantista Saša Pilipović, čiji kabaretski program na esperantu osvaja pripadnike ovog međunarodnog bratstva gde god ga Pilipović izvodi. Dogodilo se to ponovo i na nedavnoj svečanosti u Roterdamu, kada je obeleženo jedno stoleće rada Svetske organizacije esperantista (UEA).
Na skupu u Kragujevcu posebna počast je odata učitelju i književniku Jovanu P. Jovanoviću (1863-1935), piscu „uputstva za izučavanje” međunarodnog jezika esperanto, udžbenika koji je pre jednog veka objavila i štampala kragujevačka Narodna štamparija.
Na koricama ovog „uputstva”, kao moto su štampane poruke Bude i apostola Pavla.
„Ne odbacuj ništa, o čemu se prethodno dobro ne uveriš”, naukovao je Buda, dok je apostol Pavle poručivao: „Sve probajte, što je dobro, toga se držite”.
Zahvaljujući prilježnom istraživanju Boriše Milićevića, direktora Esperanto instituta iz Novog Sada, sačuvani primerak Jovanovićevog udžbenika pronađen je u fondovima biblioteke Matice srpske, a fotokopija tog retkog izdanja svečano je poklonjena novoosnovanom kragujevačkom udruženju.
U kragujevačkom pozorištu „Joakim Vujić” okupilo se proteklog vikenda stotinak esperantista iz grada domaćina, Vranja, Zaječara, Jagodine, Niša, Novog Sada, Zemuna i Beograda. Skup je pozdravio i Mićo Vrhovac iz Banjaluke, a najduži put do Kragujevca prevalila je Višnja Branković iz Trsta, nekada Osječanka. Njene reči da svojim prijateljima prenosi i pozdrave iz Esperantije, „zemlje” koja zna jedino za druženje, prijateljstvo, razumevanje i mir, pozdravljene su velikim aplauzom.
O istorijatu esperanto pokreta, s posebnim osvrtom na Kragujevac, govorio je Boriša Milićević i naglasio snažan pečat koji je na razvoj ovog pokreta ostavio Kragujevčanin Živorad Jevtić, burno pozdravljen od svojih esperantskih prijatelja. Radojica Petrović iz Čačka je održao predavanje na temu kako i zašto učiti esperanto, a Tereza Kapista je govorila o svojim neposrednim iskustvima na širenju ovog jezika u više od pedeset zemalja sveta.
Svečanost osnivanja novog esperanto društva u Kragujevcu bila je obogaćena kulturnim i umetničkim programom.U ime grada domaćina skup je pozdravila Nada Milićević, zadužena i za kulturu u Gradskom veću.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Posle devet godina voz iz Beograda stigao u Zvečan
Kosovska Mitrovica – Po utvrđenom redu vožnje juče, tačno u 7.07 časova, posle devet godina u železničku stanicu Zvečan stigao je brzi voz iz Beograda. Brzi voz će na relaciji Beograd – Zvečan saobraćati svakog dana i to iz Beograda u 22.50, a iz Zvečana u 8.05 časova, a kako za „Politiku” kaže Zoran Bogavac, koordinator za železnički čvor Kosovo Polje, ponovno uspostavljanje ove vozne linije u sklopu je akcije uspostavljanja železničkog saobraćaja na relaciji Beograd – južna srpska pokrajina.
– Ovom akcijom država Srbija je još jednom pokazala, odnosno potvrdila, da je prisutna na teritoriji Kosova i Metohije, i da ne zaboravlja na srpski i nealbanski narod koji dole žive, a učinićemo sve kako bismo olakšali život ljudima koji žive na ovim prostorima. Imamo mnogo planova, međutim to ne zavisi od nas, mi smo voljni, recimo, da uspostavimo ovu voznu liniju i do Kosova Polja, ali smo voljni i spremni i da ponovo uspostavimo voz na relaciji Zvečan – Kosovo Polje, koji je odlukom Unmika ukinut marta ove godine – kaže Zoran Bogavac i podseća da je Srbija u sklopu akcija u ovoj godini prvo uspostavila redovan putnički saobraćaj na relaciji Kraljevo – Zvečan.
Podsetimo, posle devet godina, 12. marta (ove godine) krenula je jutarnja, redovna linija na relaciji Kraljevo – Zvečan sa polaskom u 6.45 i povratkom (iz Zvečana) u 10.45 časova. Šest meseci kasnije, tačnije 10. septembra, JP „Železnice Srbije” uspostavile su i popodnevnu liniju sa polaskom putničkog voza u 14.45 iz Kraljeva i povratkom u 18 časova iz Zvečana.
Kada je u pitanju brzi voz Bogavac navodi da će on, kao i pre rata, saobraćati na relaciji Beograd – Kragujevac – Kraljevo – Zvečan, a apostrofira da su se u JP „Železnice Srbije” odlučili da voz u jutarnjim satima stiže na teritoriju severnog Kosova iz razloga kako bi putnici, oni koji dolaze iz Beograda, odnosno oni koji južno od Ibra žele da putuju ovim vozom bezbedno stigli do odredišta.
– Iz bezbednosnih razloga voz ujutro stiže u Zvečan. Moram da naglasim i da su svi naši tuneli i mostovi na teritoriji severnog Kosova fizički obezbeđeni i čuvaju ih radnici JP „Železnice Srbije” – navodi Bogavac i podseća da će ovaj brzi voz od Leška do Zvečana, u dužini od 60 kilometara, stajati na četiri stanice – u Lešku, Leposaviću, Ibarskoj Slatini do poslednje stanice u Zvečanu.
Na naše pitanje da li je moguće da uskoro proradi „voz mira” koji je prvi put od Kosova Polja do Leška krenuo 2001. godine, a koji je prekinuo sa saobraćanjem 3. marta ove godine, Bogavac kaže:
– Razlog zbog kojeg voz ne saobraća što Unmik nije hteo da dozvoli da uposlimo još naših radnika koji žive dublje na Kosovu. Na celoj teritoriji Kosmeta JP „Železnice Srbije” imaju 485 radnika i svi primaju plate, međutim, radno je angažovano 218 radnika i to sa severa. Na naš predlog Unmiku da uposlimo još radnika koji žive južno od Ibra Unmik se nije složio i iz tog razloga je ovaj voz koji je jedina bezbedna veza Srba iz enklava sa centralnom Srbijom ukinut. Naglašavam da smo mi voljni da ponovo uspostavimo ovu liniju.
– Otvoreni smo za razgovor sa Unmikom o uspostavljanju saobraćaja od Zvečana do Kosova Polja, odnosno do Đeneral Jankovića, međutim, naglašavam da to isključivo zavisi od Unmik Železnice, odnosno od, kako su je skoro preformulisale Kosovske železnice – kaže Bogavac.
Podsetimo, kada su u martu ove godine JP „Železnice Srbije” preuzele železnicu na severu Kosova to je bilo prvo i jedino javno preduzeće koje je do tada bilo pod Unmikom. S obzirom da su sva druga javna preduzeća bila pod resornim ministarstvima Vlade Republike Srbije.

Dinkić drugi put predsednik G17 plus
Kao jedini kandidat za predsednika G17 plus, na jučerašnjoj izbornoj Skupštini stranke, dosadašnji lider Mlađan Dinkić po drugi put je izabran na tu funkciju glasovima 3.311 delegata od ukupno 3.467 koliko ih je prisustvovalo sednici u „Sava centru”. Osim dosadašnjih potpredsednika Verice Kalanović, Ivane Dulić-Marković i Tomice Milosavljevića, od sada će taj posao obavljati i Suzana Grubješić, šefovica poslaničke grupe ove partije u Skupštini Srbije.
Obraćajući se delegatima u svečanom delu Skupštine, Dinkić je kazao da je „prilično razmišljao”, ali da je kandidaturu za predsednika stranke prihvatio pod uslovom da dobije podršku članstva da reformiše partiju.
„Svi koji su ušli u ovu stranku zbog ideje da menjaju Srbiju, dobro su došli. Onima kojima je novac popio mozak i koji su zbog ličnih interesa u partiji, nema više mesta u G17 plus. To ne važi samo za našu stranku, već mnogo više za one partije koje imaju veći broj članova, više funkcija i veće privilegije”, naglasio je Dinkić i dodao da reforma G17 plus treba da bude početak reforme drugih stranaka. On nije imenovao partije na koje je mislio, dok je Tomica Milosavljević na pitanje „Politike” da li je to bila poruka Demokratskoj stranci, odgovorio da je „sve poruka za one koji hoće da slušaju”.
Dinkić je najavio da će ministri iz njegove partije predložiti konkretne mere za izmenu sistema plata u javnim preduzećima i dodao: „Ako je priča o platama u javnim preduzećima pokrenuta da bi se sistem promenio, kako to da nikome, osim nama, ne smeta što nisu objavljene plate menadžmenta u Naftnoj industriji Srbije”.
Ubrzanje evropskih integracija i jačanje ekonomije ostaju prioriteti G17 plus kojih se ona neće odreći bez obzira na napade koje trpi na političkoj sceni, rekao je Dinkić naglašavajući da će dobronamerne kritike prihvatiti i da se neće povlačiti pred napadima, već da će istrajati. On je kazao da „lično garantuje” da će se Srbija u toku sledeće godine naći na „beloj šengenskoj listi”, dok je za sticanje statusa kandidata za članstvo u Evropskoj uniji kazao da ne zavisi samo od Srbije. Poboljšanje odnosa sa susedima još jedan je cilj koji je izdvojio lider G17. Dodao je da „neki izmišljaju neprijatelje, jer ne mogu da ponude rešenje za stvarne probleme”, te da nama nisu neprijatelji ni Bosna i Hercegovina, ni Hrvatska, ni Crna Gora, ni Makedonija.
Kada je o Kosovu i Metohiji reč, on je kazao da je, uz diplomatsku borbu, potrebno pomoći sunarodnicima koji žive u južnoj pokrajini i obezbediti im posao, plate i zdravstvenu zaštitu. Za njegovu stranku, kao i za vladu u kojoj učestvuje kao ministar ekonomije i regionalnog razvoja, neki od ciljeva koje je pomenuo jesu i završetak Koridora deset, regionalizacija Srbije, borba protiv korupcije.
Među govornicima na svečanom delu skupa bili su i Predrag Marković, počasni predsednik G17 plus, Sulejman Ugljanin, lider Stranke demokratske akcije, Veroljub Stevanović, gradonačelnik Kragujevca i lider koalicije Zajedno za Šumadiju, Mikulaš Zurinda, bivši premijer Slovačke u dva mandata, a pročitana su pisma Ive Sanadera, premijera Hrvatske i predsednika Hrvatske demokratske zajednice, i Donalda Tuska, poljskog premijera i lidera Građanske platforme.
Osim predsednika i potpredsednika, Skupština G17 plus izabrala je juče i 12 članova Predsedništva i 45 članova stalnog sastava Glavnog odbora.
-----------------------------------------------------------
Demokrate nisu došle
Među brojnim domaćim i stranim gostima nisu se našli predstavnici Demokratske stranke sa kojom G17 plus učestvuje u vlasti. Tomica Milosavljević je potvrdio da su bili pozvani, ali je kazao da one koji nisu došli treba pitati zašto to nisu učinili, dok je Verica Kalanović odsustvo demokrata pokušala da opravda njihovim obavezama u vladi. Njihovim nedolaskom najviše je bila isprovocirana Ivana Dulić-Marković. Čini se da je baš na DS mislila kada je, predstavljajući se delegatima kao kandidat za potpredsednika, rekla „baš me briga što nisu došli na rođendan, napravićemo najbolju žurku”.

Kako je „ukraden” Empajer stejt bilding
Novinar visokotiražnog američkog lista pomoću prevare je punih 90 minuta bio vlasnik jedne od najvećih znamenitosti Njujorka – Empajer stejt bildinga. Na ovu igru se odlučio da bi skrenuo pažnju javnosti na rupe u zakonu i malverzacije sa prijavama u katastar nepokretnosti.
Smicalica Vilijama Šermana iz „Dejli njuza” nije otkrivena dok u svojim novinama, petom američkom nacionalnom dnevnom listu po tiražu, nije objavio da je ukrao čuveni toranj.
Šerman je za australijski Ej-Bi-Si radio rekao da je ovu vrstu prevare relativno lako sprovesti i da zato ona predstavlja rasprostranjeni problem.
„Razlog zašto sam doslovno ukrao Empajer stejt bilding bio je da pokažem da u ovoj zemlji ljudi vade lažne tapije na tuđu imovinu. Čim dobiju tapiju mogu da uzmu kredit, a upravo to i rade – uzimaju velike kredite. Kad dobiju novac, otvore bankovni račun pod lažnim imenom, a onda podignu novac i nestanu.
Šerman je uzeo podatke sa tapije pravih vlasnika i sam napravio novu koja glasi na njegovu (fiktivnu) korporaciju sa ograničenom odgovornošću.
Da bi pokazao koliko su slabe zakonske mere, kao svedoke svoje prevare naveo je Fej Rej, zvezdu originalnog filma „King Kong”, i legendarnog pljačkaša Vilija Satona i – niko nije primetio.
„Jedna od najinteresantnijih stvari u celoj priči jeste to što ljudi u katastarskom registru nemaju obavezu da provere da li na dokumentu postoji pečat. Ne proveravaju ni da li je on originalan. Ja sam, na primer, falsifikovao pečat”, rekao je Šerman.
Jedno od sedam savremenih svetskih čuda po izboru američkih građevinaca vraćeno je posle pravom vlasniku, a Šerman kaže da je njegova avantura urodila plodom, jer već ima nekoliko predloga zakonskih izmena.
Gradnja najpoznatijeg američkog oblakodera sa 102 sprata koštala je pre 77 godina 24 miliona dolara. Decenijama je on bio najviša zgrada na svetu, dok nije izgrađena zgrada Svetskog trgovinskog centra. Posle rušenja ovog tornja u napadima 11. septembra 2001. Empajer stejt bilding je poneo titulu najviše građevine u Njujorku, dok su ga na širem planu pretekli konkurenti.
Kroz istoriju je promenio mnogo vlasnika. Donald Tramp i njegovi japanski partneri prodali su 2002. neboder za 57,5 miliona dolara čoveku koji je već imao plaćen zakup do 2076. godine. Tako su prvi put od 1961. objedinjeni vlasnik i zakupac u zgradi koja je imala burnu istoriju u domenu vlasništva, sa višegodišnjim sudskim parnicama.
Neki od sadašnjih podzakupaca su italijanska aviokompanija „Alitalija”, Hrvatski turistički ured i Hjuman rajts voč.

Blogostrojka na Kubi
Joani Sančes(32) prva je lasta na praznjikavom nebu kubanske „blogostrojke”. Ona je sa mužom pokrenula blog „Generacija ipsilon” na kome u kratkim vinjetama opisuje šta joj se sve događa i kako njena generacija rođena sedamdesetih i osamdesetih godina prošlog veka vidi život na Kubi. Van Kube dobila je mnoge međunarodne nagrade. U njenoj zemlji optužuju je da se „tesno povezala sa imperijalističkom kontrarevolucijom”. Nisu joj dali pasoš da otputuje u Madrid po ugledno priznanje, a nedavno je dobila i nagradu nemačkog radija Dojče vele.
Ne zna se kako Joani Sančes protura svoj blog na Internet. Donedavno je ulazak u hotel za strance, gde radi Internet, bio – ilegalan. Raul Kastro je u sklopu reformi „liberalizovao” pristup hotelima, dozvolio čak prodaju računara u specijalizovanim prodavnicama za deviznu trgovinu. Ali ko na Kubi može da kupi kompjuter i koliko njih je spremno da u kafiću otvori sajt „Generacije ipsilon”.
Virtuelci se susreli „uživo”
Masovniju publiku, željnu da sazna više o običnim životnim pričama sa izolovanog ostrva, „Generacija ipsilon” ima u inostranstvu. Naročito u Majamiju, gde stasava druga i treća generacija kubanskih emigranata.
Pre nedelju dana blogeri sa Kube ipak su uspeli da se sretnu u Pinjar del Riju. „Nismo to hteli da zovemo nikako drugačije nego ’susreti’”, piše Joani Sančes. Nije kao na zvaničnim konferencijama i kongresima bilo velikih stolova i kartonskih krilatica „Uvek napred do pobede”. U naknadnom blogu ne kaže se koliko ih je bilo, samo se konstatuje da „virtuelce” ne može da obuzda nijedna stvarnost, pa ni kubanska.
Prethodno je Joani Sančes dobila poziv da se javi u policijsku stanicu. Na blogu je tim povodom napisala: „Kunem se da nisam kupila sir na crno već više od dva meseca, nisam izašla ni iz jedne prodavnice da ne platim. Ne sećam se da sam poslednjih dana kršila zakon, nisam se čak predstavljala kao strankinja niti ulazila u hotelski internet-kafić.” „Ipak (dodaje) imam poziv da se javim u policijsku stanicu (navodi adresu, tačno mesto). Pitam se da li da ponesem četkicu za zube ili će mi samo nakratko izvući uši. Čekajte me sa vestima”, poručuje Joani Sančes.
Dva dana kasnije, opet njen blog. „Sastanak je bio kratak, ton energičan.” Dočekali su je agenti Roke i Kamilo. Obojica su rekla da su iz ministarstva unutrašnjih poslova. Nisu zainteresovani da slušaju nju. Sve što imaju da kažu napisano je na listu papira na stolu ispred njih. Oni su„profesionalci za zaplašivanje”, dodaje Sančesova.
Tema je bila susret blogera koji su virtuelni drugari Joani Sančes pripremali čitavih šest meseci, što nisu ni krili.„Moramo da te upozorimo da si prešla sve granice tolerancije u svojim kontaktima sa kontrarevolucionarnim elementima.” Tražili su od nje da otkaže susrete. U ovom momentu, posle dva uragana, takve aktivnosti su neprihvatljive. Tražila im je sve to napismeno, ali nije dobila. „Izađi, građanko”, naredili su joj na kraju.
Da li zbog svoje virtuelne veštine, ili zbog popustljivosti „profesionalaca za uterivanje straha”, ili zbog imidža prema svetu, sada kada se govori o ukidanju američkih sankcija prema Kubi – tek, blogeri su uspeli da se vide i dogovore „uživo”.
Da li je naše more prestalo da bude slano
Šta piše Joani Sančes u svojim blog-vinjetama? Pažnju privlači rubričica o soli koju dobija na tačkice i za koju se ispostavilo da je uvezena iz Čilea. Spopao ju je bes, jer, nije mogla da „poveže 5.746 kilometara kubanske morske obale sa uvozom soli iz Čilea” koji takođe ima duge pacifičke plaže, ali i so za izvoz.„Ako je naše more i dalje slano, šta se to desilo pa da ovi beli kristalčići više u moj slanik ne dolaze iz mog mora. Ne možemo krivicu da svalimo na ćud prirode, već je reč o „disfunkcionalnom ekonomskom sistemu, produktivnoj apatiji i ogromnom potcenjivanju svih nacionalnih potencijala”…Ne može se, dodaje Sančesova, svaljivati krivica ni na embargo.
Blogerka, takođe, podseća da se u hotelima za strance mogu naći mnogi drugi uvozni proizvodi kojima je nekad Kuba obilovala: šećer se uvozi iz Brazila, pomorandže i mango iz Dominikanske Republike, cveće iz Kankuna, ananas sa drugih karipskih ostrva…uvozimo koncentrat limuna u bočicama…
Najveće svetske agencije neke od blogova Joani Sančes prevode na engleski. Američki časopis „Tajm” uvrstio ju je u sto najuticajnijih ličnosti na svetu u 2008. U obrazloženju Dojče velea prilikom dodeljivanja godišnje nagrade za najbolji blog kaže se da je Joani Sančes „dala glas čitavoj generaciji Kubanaca” i da „njeno poetično i jasno pisanje otvara svetu prozor prema Kubi”.

„Izbrisani” i dalje sporni
Od našeg stalnog dopisnika
Ljubljana, 14. decembra – Odbornici najveće opozicione stranke –SDS, čiji je šef Janez Janša, donedavno slovenački premijer, prozvali su Ivu Vajgla, predsednika parlamentarnog odbora za spoljnu politiku, zato što je prošle sedmice u Beogradu, posle razgovora sa Dragoljubom Mićunovićem, najavio da će Slovenija vratiti oduzeta prava „izbrisanima” zajedno sa odštetama. Razjarena opozicija,predvođena Brankom Grimsom, Janšinom desnom rukom za pitanja medija, osuđuje Vajgla a njegovo „obećanje dato Beogradu” naziva najvećim skandalom u spoljnoj politici samostalne Slovenije.
Godine svoje vladavine (2004-2008) SDS je iskoristio da „izbrisane” gurne sa dnevnog reda uprkos protestima međunarodnih organizacija za zaštitu ljudskih prava i presudama domaćeg ustavnog suda koji traži da „izbrisanima” budu vraćena sva prava nezakonito oduzeta tajnim aktom 26. februara 1992, kada su brisani iz spiska stalnog boravišta i pretvoreni u strance, a da o tome nisu dobili nikakvu odluku. Bez osnovnih ljudskih kao i svih socijalnih pravatako je ostalo, prema službenim podacima, 18.305 onih koji su poreklom iz drugih republika nekadašnje SFRJ (neslužbeno više od 80.000), od toga 60 odsto Srba koji su generacijama živeli u Sloveniji.
Grims alarmira javnost pitanjem šta je Vajgla navelo da povuče „taj simbolični čin” i „daje obećanja baš u gradu u kome je bilo dato naređenje za napad na samostalnu državu Sloveniju” (juna 1991). Grims tu nalazi „dokaz koliko nekima malo znače vrednosti samostalne Slovenije”, pa u svakoj prilici pokazuju žal za Beogradom.
Stranke desnice već više od decenije i po propagiraju da „izbrisani” nisu ugrožena kategorija, već da su to lica koja su „sarađivala u napadu na Sloveniju”, dakle bivši oficiri JNA, iako su liberalni novinari dokazali da oficiri JNA čine jedva dva odsto populacije „izbrisanih”, dok su ostali muškarci koji su obavljali malo plaćena zanimanja, žene, više od 3.000 maloletne dece, a bilo je i Slovenaca. Desnica je uspešno propagirala žigosanje ljudi poreklom sa „juga” nekadašnje SFRJ, pa je tako 2004. organizovala referendum na kome se 94,6 odsto građana Slovenije odlučilo da, uprkos odlukama ustavnog suda, „izbrisanima” ne budu vraćena oduzeta prava, što podrazumeva zdravstveno osiguranje i dokumente poput lične karte, pasoša, vozačke dozvole, đačke knjižice… Kao i obeštećenje za period u kome im je država uskratila zarade, penzije, dečje dodatke, pretvorivši ih u „civilno mrtve”, kako upozorava lider „Izbrisanih” Aleksandar Todorović kome je država marta 1993. oduzela čak i pravo da prizna svoje novorođenče. Svi ti ljudi su godinama izloženi šikaniranju od strane državnih organa, a neki su deportovani van Slovenije. Drastičan je slučaj Dragomira Petronjića, Srbina iz Celja, koga je slovenačka policija septembra 1992. deportovala u ratom zahvaćenu Hrvatsku; njegove kosti je porodica posle 15 godina potrage pronašla u masovnoj grobnici kod Jajca sa vidnim tragovima mučenja, o čemu je „Politika” prva pisala.
Stranke levog centra, socijaldemokrati premijera Boruta Pahora, Zares (kome pripada Vajgl) i liberali Katarine Kresal (ministarka policije) obavezale su se u koalicionom sporazumu posle pobede na izborima 21. septembra, da će konačno urediti status „izbrisanih”. Desnica je, međutim, namerna da minira izglasavanje zakona u parlamentu kojim bi bio regulisan status „izbrisanih” jer smatra da u „slučaju tzv. izbrisanih nije bilo kršenja ljudskih prava”. Poslanici opozicije su razočarani što „neki (Vajgl) nisu svesni svoje odgovornosti prema slovenačkim biračima, a ne prema Beogradu”, dok Jelinčič podvlači da je Vajglovom izjavom o uređenju statusa „izbrisanih” Pahorova vlada sebi „navukla omču oko vrata, jer to što hoće jeste antislovenačka delatnost”.

Potrebni smo jedni drugima
Ambasador Hrvatske u Srbiji Tonči Staničić, koji ovih dana završava diplomatski mandat u Beogradu, ocenio je u intervjuu Fonetu da između Srbije i Hrvatske nema pravih i suštinskih problema i dodao da je, uprkos tempu „dva koraka napred, jedan nazad”, u međusobnim odnosima ostvaren veliki napredak. „Šteti nam što se na ovaj način prepucavamo u poslednje vreme, jer nema suštine u ovom sadašnjem zaoštravanju. Nema ničeg novog, sve teme su reciklirane, na ovaj ili onaj način”, rekao je Staničić.
Kao dokaz za ovu tvrdnju on je napomenuo da je rat izazvala neka druga vlast, koja je davno promenjena, da je Hrvatska tužbu za genocid protiv Srbije pokrenula još 1999. godine i tako ovo pitanje iz političke prebacila u pravnu sferu, kao što je to nedavno učinila i Srbija kada je reč o Kosovu.
„Kao pravnik, ne mogu da razumem prežestoke reakcije u Srbiji za odluku Međunarodnog suda pravde koji se proglasio nadležnim po pitanju hrvatske tužbe”, rekao je Staničić i napomenuo da sud još nije odlučivao o suštini spora dveju država.
Najavu kontratužbe, Staničić je ocenio kao legitimno pravo Srbije, koje niko ne spori i ne komentariše u Hrvatskoj.
Upitan da li postoji mogućnost vansudske nagodbe, Staničić je ukazao da bi za postojanje bilo kakvog uzajamno povoljnog rešenja, morala postojati volja obeju strana.
Staničić je, povodom odluke Zagreba da prizna nezavisnost Kosova, podsetio da se Hrvatska odlučila na takav potez, zajedno sa Bugarskom i Mađarskom, i da je tom prilikom dato zajedničko saopštenje koje je bilo dobronamerna poruka Srbiji i pokušaj objašnjenja tog koraka. „Sve ove države su bile svesne koliko je bolno ovo pitanje za Srbiju, ali ujedno je taj korak bio i priznavanje određenih realnosti, koje su tokom vremena nastale na ovim prostorima”, objasnio je Staničić.
Staničić je saglasan sa predsednikom Hrvatske Stjepanom Mesićem da komunikacija dveju država stagnira, precizirajući da to nije kritika Srbije, već „skrivena misao” upućena obema državama – „učinite i jedni i drugi sve da otvorite kanale komunikacije”. „Ono što smo čak i u vreme rata imali, to je komunikacija. Ona je važna stvar jer to omogućava da se prevladaju problemi. A, ako toga nema, onda smo u ćorsokaku”, ukazao je Staničić i dodao da je komunikacija između dve države slabija nego pre godinu dana.
Staničić je o procesu povratka izbeglih Srba u Hrvatsku rekao da to izgleda mnogo bolje nego što se u medijima predstavlja, kao i da iz određenih političkih razloga u medijima nema pozitivnih informacija o tome. „Hrvatska ulaže ogromna sredstva u izgradnju stanova i kuća za povratnike. Povratak bi mogao biti dosta uspešan i to ide svojim tokom. Voleo bih da i oni imaju malo više hrabrosti i ne padnu pod uticaj psihoze da su u nekoj opasnosti”, rekao je Staničić.
Govoreći o ekonomskim odnosima dveju država, Staničić je istakao da su oni veoma dobri i precizirao da robna razmena iznosi oko milijardu dolara i da svake godine beleži rast od 30 do 35 odsto. Odnos u razmeni je u početku bio u korist Hrvatske 4:1, rekao je on, ali dobro je što se sada ta razmera menja u korist Srbije.
Upitan o prigovorima srpskih privrednika da je hrvatsko tržište za njih zatvoreno, Staničić je odgovorio da je tržište otvoreno za svakog ko je ozbiljan i ima jasnu nameru. „Nemojte me pogrešno shvatiti, ali hrvatsko tržište je naprednije od srpskog. Bili smo prisiljeni da primenjujemo evropske standarde, jer je to bio važan kriterijum pridruživanja EU”, rekao je Staničić i dodao da je to možda jedan od razloga za takvu percepciju privrednika.
Drugi razlog može biti što jedan broj firmi nije sposoban da posluje van tržišta Srbije, ocenio je Staničić i istakao da je u interesu Hrvatske da srpske firme budu prisutne jer se tako i srpsko tržište dodatno otvara za hrvatske firme.
Staničić je naglasio da se tokom ambasadorskog mandata u Beogradu nije osećao kao stranac i da ne može doživljavati Srbiju kao pravo inostranstvo.
Fonet

Prioriteti Srbije – status kandidata i „beli šengen”
Apsolutni prioritet spoljne politike Vlade Srbije u narednoj godini biće da Srbija postane kandidat za članstvo u EU i dospe na tzv. belu šengen listu, izjavio je juče ministar spoljnih poslova Vuk Jeremić.„Verujem da je to ostvarivo i da bi to bilo u interesu Srbije, regiona i Evrope”, ocenio je Jeremić u intervjuu Tanjugu. „Naši građani treba da se osećaju kao građani Evrope. Velika je tragedija što, sticajem istorijskih okolnosti, to već i danas nije slučaj, ali sam uveren da će se to dogoditi u najskorijem mogućem roku. Sa naše strane ćemo sve učiniti da tako i bude”, istakao je Jeremić.
Povodom nepristajanja Holandije da dozvoli odmrzavanje Prelaznog sporazuma sa Srbijom, Jeremić je kazao da će Srbija učiniti sve što je u njenoj moći da se u EU po tom pitanju postigne konsenzus.„Verujem da je u interesu i EU da zapadni Balkan nastavi proces integracije. Ali, od daleko veće važnosti je da se čini sve da u Srbiji bude izgrađeno istinski evropsko društvo, sistem u kome vladaju evropski zakoni i da se građani Srbije osećaju kao svi drugi građani EU, što podrazumeva i punu slobodu kretanja”, rekao je šef srpske diplomatije.„Srbija čini sve i nastaviće da čini sve da dođe do odmrzavanja procesa evropskih integracija. Ispunili smo i politički kriterijum pune saradnje sa Haškim tribunalom, spremni smo za evropsku budućnost”, ocenio je Jeremić.
Govoreći o saradnji Srbije i NATO-a, srpski šef diplomatije je kazao da „ne postoji nikakav formalno definisan uslov članstva u bilo kojoj međunarodnoj bezbednosnoj organizaciji, na putu ka pristupanju Evropskoj uniji”.„Mi u Srbiji imamo vrlo specifičan odnos prema Severnoatlantskoj alijansi, jedno traumatično iskustvo. Mi smo jedina zemlja na evropskom prostoru koja je bila napadnuta od NATO-a. Bili smo bombardovani, to je naprosto nešto što je jako teško prenebregnuti i zaboraviti”, rekao je Jeremić.
On je kazao da očekuje da Srbija u „najskorijoj budućnosti” otvori zvanično predstavništvo u sedištu NATO-a u Briselu.
Govoreći o mogućnosti da Srbija uđe u NATO, ministar Jeremić je istakao da će „poslednju reč o tome dati građani na referendumu”.
Jeremić je naglasio da će Srbija, pored saradnje sa zemljama EU, u budućnosti imati i veoma bliske odnose sa Rusijom. „Smatram da će bilateralni odnos sa Ruskom Federacijom biti najznačajniji bilateralni odnos koji će ova zemlja imati u narednih nekoliko decenija. Naš strateški cilj je članstvo u EU, a naš najvažniji bilateralni odnos je onaj sa Ruskom Federacijom. Mislim da te dve stvari jedna drugu nikako ne isključuju”, ocenio je on.
Jeremić je istakao da Srbija ima punu podršku Ruske Federacije na putu za EU. „Srbija će biti zemlja EU koja ima najbolje odnose sa Rusijom od svih članica te organizacije. To je naš strateški interes. Mislim da će naša specifična težina u okviru EU biti daleko veća, ukoliko sa sobom donesemo tu posebnost odnosa sa Ruskom Federacijom”, istakao je šef diplomatije Srbije.
Povodom odluke da Srbija u UN ne glasa za rezoluciju, kojom se Iran osuđuje zbog kršenja ljudskih prava, Jeremić je rekao da je zaštita ljudskih prava jedan od najznačajnijih izazova međunarodne zajednice u 21. veku, ali je dodao i da Srbija mora „optimalno da koristi svoje spoljnopolitičke resurse”. „Iran je jedna od zemalja koja najglasnije podržava Srbiju po pitanju Kosova u okviru Organizacije islamske konferencije. Oni su i glasali za Srbiju u Generalnoj skupštini UN kada smo podneli rezoluciju kojom se pitanje kosovskog statusa prebacuje na međunarodnopravni teren. Iran ulaže izuzetne napore da se ograniči broj zemalja koje priznaju Kosovo kao nezavisnu državu u okviru islamskog sveta. U tom smislu, mi sa Iranom jako blisko sarađujemo”, kazao je Jeremić. On je naveo da stanje ljudskih prava u Iranu zahteva ozbiljnu analizu, ali je naglasio i da Iran nije jedino mesto na svetu gde bi o tom pitanju trebalo razgovarati.
Tanjug

Patrijarh Gruzije razgovarao sa Medvedevom
Specijalno za „Politiku”
Moskva, 14. decembra – Gruzijski patrijarh Ilija Drugi,koji je nedavno prisustvovao sahrani ruskog patrijarha Aleksija Drugog, sastao se u Moskvi sa predsednikom Rusije Dmitrijem Medvedevom. Po povratku u Gruziju on je izjavio da je u razgovoru posebna pažnja bila posvećena mogućnosti povratka gruzijskih izbeglica u Južnu Osetiju i Abhaziju.
„Razmotrili smo pitanje povratka izbeglica. Predsednik Rusije to podržava, i to možemo samo da pozdravimo”, rekao je Ilija Drugi.
Predsednik i patrijarh razgovarali su i o mogućnosti ponovnog uspostavljanja diplomatskih odnosa između dve zemlje. Rukovodstvo Rusije smatra da inicijativa za uspostavljanje diplomatskih odnosa treba da potekne od Tbilisija, jer je Gruzija inicirala prekid odnosa. Ilija Drugije za takve razgovore imao mandat gruzijskog rukovodstva jer se pred odlazak u Moskvu sastao sa predsednikom Sakašvilijem, pa je, po povratku, o rezultatima razgovora „referisao” ministru inostranih poslova Grigolu Vašadzeu.
Ministar spoljnih poslova smatra da je razgovor patrijarha i ruskog predsednika sam po sebi „obnova dijaloga”. On nije isključio mogućnost uspostavljanja prijateljskih odnosa sa Rusijom u budućnosti, ako se budu poštovala tri uslova – nezavisnost Gruzije, njena teritorijalna celovitost i suverenitet. „U tom slučaju, spremni smo da uspostavimo sa Rusijom odnose koji će biti zasnovani na međunarodnom pravu i uzajamnom poštovanju”, rekao je šef gruzijske diplomatije dodavši da će „ranije ili kasnije teritorijalni integritet biti uspostavljen”.
Iako Kremlj nije objavio o čemu su razgovarali Medvedev i gruzijski patrijarh, a sam Ilija Drugi je dao optimističku izjavu da za poboljšanje odnosa „ima nade”, gruzijski predsednik Sakašvili je u svom stilu prokomentarisao ovaj susret.
„Mi smo usaglasili poruku koju je njegova svetost trebalo da prenese predsedniku Rusije. Drago mi je što je naše misli patrijarh preneo od reči do reči i izrazio svoje mišljenje predsedniku zemlje koja je okupirala veliki deo teritorije Gruzije i nastavlja tu okupaciju”, rekao je Sakašvili idodao da je „njegova svetost vrlo jasno rekao rukovodstvu Rusije da se nikad nijedan Gruzin neće pomiriti s okupacijom regiona Gruzije i prisvajanjem gruzijske teritorije.”
Grigorij Karasin, zamenik ministra inostranih poslova Ruske Federacije, odgovorio je na poruku šefa gruzijske diplomatije:
„Mi pozdravljamo mogućnost normalizacije odnosa sa Gruzijom, ali što se tiče teritorijalne celovitosti Gruzije, današnje gruzijsko rukovodstvo je svojim zločinačkom odlukom u avgustu ove godine stavilo tačku na to pitanje. Mi smo priznali Abhaziju i Južnu Osetiju, uspostavili s tim državama diplomatske odnose, i hteo to neko ili ne, danas treba polaziti od nove realne situacije koja postoji na Kavkazu.”
Ni presslužba ruskog predsednika ni zvanični izvori RPC nisu objavili sadržaj razgovora Medvedeva sa Ilijom Drugim, ali malo ko veruje da je bio moguć razgovor u tonu koji je opisao Sakašvili. Politički analitičari smatraju da Sakašvilijeva izjava predstavlja pokušaj učvršćivanja sopstvenog, veoma poljuljanog položaja u zemlji.
U međuvremenu su ministri inostranih poslova Rusije Sergej Lavrov i Švajcarske – Mišel Kalmi Re, potpisali sporazum kojim se određuje da Švajcarska predstavlja ruske interese u Gruziji. I Gruzija se obratila Švajcarskoj sa istim zahtevom.
-----------------------------------------------------------
Ruska vojska ponovo u Gruziji
Posmatrači EU u Gruziji pozvali su rusku stranu da povuče svoju vojsku iz sela Perevi.
„Danas su se posmatrači EU lično uverili da je ruska vojska ponovo zauzela Perevi, koje se nalazi na administrativnoj granici chinvalskog regiona. Ruska vojska je postavila znatan broj vojnika u Perevi i njegovu okolinu. To se dogodilo samo dan pošto je ruska vojska uklonila svoje položaje”, kaže se u izjavi posmatračke misije.
Dok ruska strana ne reaguje na ove izjave, gruzijska opozicija za situaciju optužuje Sakašvilija:
„Patrijarh Gruzije je prilikom susreta s predsednikom Rusije uspeo da postigne određene sporazume, i ruska vojska je bila povučena iz sela Perevi odmah posle tog susreta, ali Sakašvili je svojom nepromišljenom izjavom sve pokvario”, smatra lider „Novih desnih” David Saganelidze. Slično misli i bivša predsednica parlamenta Nino Burdžanadze. Ona je za povratak ruske vojske optužila Sakašvilija koji „nastavlja da daje nepromišljene izjave”.
Predsednik Eduard Kokojti primio je predstavnike EU, OEBS-a i OUN.
„Pregovori nisu laki, ali mi sa zadovoljstvom ističemo da se oni vode”, izjavio je Kokojti.

Gordon Braun kao Džejms Bond
Britanske tajne službe najbolje su informisane strukture u zapadnom obaveštajnom establišmentu kada je u pitanju indijski potkontinent. One su već godinama odlično etablirane i u Indiji i u Pakistanu, a i prozapadna avganistanska vlada Hamida Karzaija koristi usluge britanskog SAS-a za obuku svojih specijalaca.
Kako su svojevremeno upravo britanski kolonijalni gospodari povukli liniju granice između Indije i Pakistana, stvorivši i problem u Kašmiru, možda je sasvim logično da sada britanski premijer Gordon Braun posreduje u smirivanju napetosti između Islamabada i Delhija zbog nedavnih terorističkih napada u Mumbaju. Premijer Braun napre je hitno otputovao u Kabul, a to se skoro poklopilo sa pogibijom još četvorice britanskih i trojice kanadskih vojnika u Avganistanu, ali i sa serijom izjava najviših britanskih oficira da „nema vojnog rešenja u Avganistanu, kao i da ni veći NATO ne može da pobedi u toj zemlji”. Gotovo sve zemlje NATO-a koje imaju svoje vojnike u Avganistanu već su i zvanično oročile dužinu boravka svojih trupa u gudurama Hindukuša, što novoj administraciji u Vašingtonu sigurno nije drago. Jer, Barak Obama namerava da pojača američko vojno prisustvo u Avganistanu. Ali, Braun očito nije išao u Kabul samo zbog toga.
Sa druge strane, situaciju u Pakistanu opterećuju stalni američki napadi na logore Al Kaide u delovima Pakistana uz granicu sa Avganistanom. I ne samo da javnost u Pakistanu teško doživljava civilne žrtve u takvim raketnim udarima Amerikanaca, već i u redovima pakistanske vojne obaveštajne službe ISI ti događaji imaju verovatno negativne posledice. Iako je posle 11. septembra 2001. godine pakistanska vlada pod pritiskom Vašingtona odlučila da simpatizere avganistanskih talibana i uopšte ekstremno islamistički nastrojene oficire iz redova ISI-ja prebaci na redovne vojne dužnosti, veliko je pitanje koliko su mladi oficiri te službe, od kojih su mnogi školovani na Zapadu, iskreni u saradnji sa centralama britanskih i američkih službi u regionu. Naime, dok su sovjetske snage bile prisutne u Avganistanu, pakistanske i američke tajne službe pomagale su avganistanske mudžahedine u borbi protiv snaga predsednika Nadžibulaha i sovjetske armije. Pakistanu nije odgovaralo sovjetsko vojno prisustvo na njegovoj granici, baš kao što mu nije odgovarao ni sređen i miran Avganistan. Jer, sa obe strane avganistansko-pakistanske granice žive paštuni i Kabul je u prošlosti više puta postavio pitanje revizije granice u svoju korist.
Pakistanska služba ISI već godinama rovari u Avganistanu, nekada je pokušavala da svrgne Tadžika Rabanija sa vlasti u Kabulu tako što će podržati Hekmatjara, ali im to nije polazilo za rukom. Onda su se ekstremno islamistički elementi infiltrirali u redove ISI-ja i Islamabad je počeo da podržava talibane. Svojevremeno mi je u Kabulu avganistanski ministar odbrane u vladi predsednika Nadžibulaha, general Šah Navaz Tanai pričao o uticaju pakistanskih tajnih službi na avganistanske mudžahedine. Posle je general Tanai pokušao puč protiv Nadžibulaha, puč nije uspeo i on je iz pomoć ISI-ja pobegao u Pakistan. Onda mi je Nadžibulah godinu dana kasnije rekao „da je Tanai bio običan agent CIA i ISI-ja”. Zatim se krajem 2001. general Tanai pojavio u Fejzabadu na severu Avganistana u borbi protiv talibana. Lepo smo se rukovali i napravili mali intervju za „Politiku”.
Indijski novinar iz „Hindustan tajmsa” bio je oduševljen kada sam mu tada predstavio generala Tanaija. Jer, nešto dalje na jugu, Indija sve to budno motri i Delhiju odgovara miran i sređen Avganistan. Suprotno od onoga šta odgovara Pakistanu.
Dakle, britanski premijer Gordon Braun prihvatio je indijske tvrdnje da je za masakr i terorizam u Mumbaju odgovorna teroristička grupa „Laškar-e-tajiba” koja ima baze u pakistanskom delu Kašmira i koja je u decembru 2001. napala indijski parlament. A reč „laškar” je paštunskog porekla. ISI ima veliki rezervoar za regrutovanje...

Rod Blagojević razočarao Srbe u Čikagu
Od našeg stalnog dopisnika
Vašington, 14.decembra – Gde baš da „naše gore list” bude uzrok trenutno najvećeg američkog skandala – pitanje je koje prožima razgovore među američkim Srbima, naročito u Čikagu, povodom afere u kojoj je ilinoiski guverner Rod (Milorad) Blagojević osumnjičen za niz korupcionaških radnji, pa čak i za pokušaj „prodaje” senatorskog mesta koje je donedavno pripadalo njihovom sugrađaninu, novoizabranom šefu Bele kuće, Baraku Obami.
Nema anketa, ni ovog puta, koje bi istražile raspoloženje dijaspore, ali iz razgovora sa nekoliko njenih predstavnika, sa širim neposrednim uvidom, stiče se utisak da ničim ne pokušavaju da opravdaju postupke ovo svog pripadnika. I da smatraju da afera neće uzdrmati ni položaj američkih Srba ni dvostruke pobratimske odnose – Srbije i Ilinoisa, Beograda i Čikaga.
Prekookeanske veze – zasnovane dobrim delom na činjenicama da je najveća koncentracija Amerikanaca srpskog porekla upravo na području pomenute ovdašnje moćne savezne države – jače su i šire od sudbine guvernera srpskog porekla (u Čikagu rođeni sin imigranta iz Srbije koji se u Ilinoisu obreo ubrzo posle Drugog svetskog rata). Takvu procenu dao je sagovornik, koji nije želeo da mu se pomene ime, s visokim stepenom i komunikativnosti i pouzdanosti iskaza.
Mogu, naravno, da se čuju opaske da je Rod u sebi sjedinio sklonosti ka kršenju zakona kakve postoje i u postojbini njegovog oca i u njegovom rodnom lokalitetu obeleženom Al Kaponeovom zaostavštinom. Ali, karakterističnija su slojevitija reagovanja.„Srpska dijaspora je zgranuta ovim skandalom i veoma razočarana činjenicom da ga je proizveo čovek koji je među njenim pripadnicima bio na najvišoj političkoj poziciji u hijerarhiji SAD”,izjavio je za „Politiku” Zoran Golubović, potpredsednik organizacije Kongres srpskog ujedinjenja,   menadžer u tehničkog sektoru tehnološkog giganta „Ej-Ti end Ti” (i organizator nedavnog skupa o saradnji Srbije i SAD u oblasti informatike). I drugi političari su bili akteri sličnih afera, ali je Blagojević napravio „veliku grešku”, tako da je njegov slučaj „ekstremnog karaktera”, smatra on.
Rod je svojevremeno gajio nadu da bi mogao da dogura do položaja američkog predsednika, ali „smatram da prenosim mišljenje svih ljudi koje poznajem, da je sada nagovešten kraj njegove političke karijere”, zaključio je Golubović, naglašavajući da status ovdašnjih Srba kao zajednice „nije uzdrman”. S njim se slaže i pomenuti anonimni sagovornik. Uz napomenu da bi, u pravnom smislu, osumnjičeni mogao da prođe bolje nego što je nagovestilo tužilaštvo „koje još nije predočilo dokaze koji se čine neophodnim za izricanje sudske kazne”.
Iznenađeni smo i razočarani jer nismo mogli da pretpostavimo da Blagojević tako nešto može da uradi, kaže Ranko Dabižljević, vlasnik restorana u hotelu „Hilton”, kod glavnog čikaškog aerodroma. I dodaje: „Vrlo mi je žao što se sve ovo dogodilo, znam ga lično, slutim da nije baš sve istinašto se o njemu sada govori, tek treba videti da li će se dokazati njegova pretpostavljena krivica”.„S jedne strane,žao nam je što je političar srpskog porekla došao u ovakve neprilike, a s druge – nismo imali razloga za neko baš dobro mišljenje o njemu.” Tako svoje utiske, za koje misli da prevladavaju kod većine čikaških Srba, sažima Dušan Đorđević, vlasnik Srpskog pravoslavnog pogrebnog zavoda „Sveta Gora”. On podseća (a isto čini i Srđa Trifković, direktor Centra za međunarodne odnose ilinoiskog Rokford instituta, napisom pod naslovom „Neslavni kraj jedne kontroverzne karijere” za glasilo Srpske narodne odbrane, takođe organizacije dijaspore) da je „većina Srba koje poznajem bila nezadovoljna Blagojevićevim (tada kongresmenskim) učešćem u mašini Demokratske partije za bombardovanje Srbije 1999. godine”. Kao i okolnošću da se „prilično distancirao od srpskog korena, govoreći da je istočnoevropskog porekla”.
Na skupovima Srba, Blagojević se mahom pojavljivaoi radi skupljanja priloga za svoje političke kampanje, navodi Đorđević. On i drugi svedoci kažu da se Rod retko pojavljivao u ilinoiskim svetilištima Srpske pravoslavne crkve. Upoznati predočavaju i to da je Blagojević „vrlo malo znao srpski”.
U ovdašnjim medijima, tekuća afera nije ispoljila insistiranje na srpskom poreklu nosioca glavne uloge u njoj. „Najzad i Srbi imaju sreću da ovde ne budu generalno upisani na listu negativaca”, primećuje Golubović. Delikti ne nose etničko već lično i obeležje ovdašnjih odnosa, obrazloženje je koje se takođe čuje.
A šta na sve što ga je snašlo kaže Blagojević? Pojedini mediji bi za intervju s njim sada platili poprilično, ali valjda ne onoliko koliko je on (pominje se milion i po dolara u gotovom, uz unosne položaje za njega i njegovu suprugu Patrišu Mel) u cenkanjima tražio za određivanje Obaminog mesta u Senatu.
Otkako je afera izbila prošlog utorka, znatiželju javnosti Rod je zadovoljio samo jednom rečenicom. Pri izlasku iz službenih odaja, prekjuče, novinarima je rekao: „Mnogo toga ću reći kad dođe vreme”. A vreme teče, reklo bi se, brže nego kad, bar u javnosti, skandala nema.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.


  </body>
 </text>
</TEI>