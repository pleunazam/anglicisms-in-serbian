<TEI version="3.3.0" xmlns="http://www.tei-c.org/ns/1.0">
 <teiHeader>
  <fileDesc>
   <titleStmt>
    <title>Politika 2010-7-14</title>
   </titleStmt>
   <publicationStmt>
    <p></p>
   </publicationStmt>
   <sourceDesc>
    <p>https://www.politika.rs/sr/articles/archive/2010/7/14/page:1?url=</p>
   </sourceDesc>
  </fileDesc>
 </teiHeader>
 <text>
  <body>
    <div id="magazin">
Bajić snimio spot za Čolića u vinogradu Z.Živkovića
BEOGRAD – Režiser Darko Bajić predstavio je danas na Kalemegdanu spot za pesmu Zdravka Čolića „Kad pogledaš me preko ramena” koji je najvećim delom snimio u Krčedinu, u vinogradu čiji je vlasnik bivši premijer Srbije Zoran Živković.
Spot - zapravo kratkometražni film snimljen profesionalnom kamerom - ljubavna je priča smeštena u milje vinograda i železničke stanice u Sremskim Karlovcima, rekao je Bajić na konferenciji za novinare u restoranu „Oh Sinema”, kojoj je prisustvovao i Živković.
Bajić, tvorac TV serija „Sivi dom” i „Zaboravljeni”, i filmova kao što su „Crni bombarder”, „Balkanska pravila” i „Na lepom plavom Dunavu”, ukazao je da je spot zapravo „susret tri prijatelja koji se dugo poznaju” - Čolića, Živkovića i njega.
Takođe je rekao da je spotom ostvario staru želju: da snimi film koji bi bio ljubavna priča, a to se do sada nije dogodilo jer mu je film bio „sredstvo da izrazi ono šta misli o vremenima u kojima živi.”
Spot je sniman dva dana, a Zoran Živković je rekao da je u njemu učestvovalo 40 statista, članova kulturno-umetničkih društava iz Krčedina, Inđije i Sremskih Karlovaca.
Za potrebe snimanja, na železničkoj stanici u Sremskim Karlovcima, mestu prve scene u spotu, zaustavljen je voz „na pet minuta, što i nije tako strašno s obzirom na to koliko vozovi u Srbiji kasne”, rekao je Živković, koji je, prema Bajićevim rečima, inicirao nastanak spota.
Darko Bajić je izjavio da se Zdravko Čolić sprema da 31. jula, koncertom na stadionu Koševo u Sarajevu, počne veliku turneju.
Prema njegovim rečima, za Čolića je taj koncert izuzetno bitan zato što je pre 32 godine na istom mestu morao da prekine koncert zbog kiše.

Bradić najavio raspisivanje konkursa za Narodni muzej
BEOGRAD – Konkurs za arhitektonsko rešenje obnove i preuređenja zgrade Narodnog muzeja u Beogradu biće raspisan početkom avgusta, najavio je danas ministar kulture Srbije Nebojša Bradić.
Na radnom sastanku s urednicima beogradskih medija, sazvanom povodom dve godine rada Ministarstva kulture u ovom sazivu, Bradić je rekao da su konkursni zadaci sastavljeni na osnovu preporuka međunarodnog ekspertskog tima i da će zainteresovani autori svoje projekte moći da prijave do kraja novembra.
Bradić je ponovio da bi rekonstrukcija zgrade Narodnog muzeja na beogradskom Trgu Republike, prema sadašnjem planu, trebalo da bude završena 2012. godine.
Ministar kulture je rekao da bi do kraja ove godine trebalo da budu završene rekonstrukcije zgrada Jugoslovenske kinoteke i Narodne biblioteke Srbije, a u toku 2011. trebalo bi da bude obnovljeno i zdanje Muzeja savremene umetnosti na beogradskom Ušću.
U Godini jezika i knjige, pored obnovljene zgrade Narodne biblioteke Srbije i Međunarodnog prevodilačkog centra koji je proletos otvoren u Sremskim Karlovcima, predstavnici Ministarstva kulture za jesen su najavili otvaranje Muzeja pisma u Tršiću, a za kraj godine - osnivanje dugoočekivanog Nacionalnog centra za knjigu.
Specijalni savetnik ministra Zoran Hamović rekao je da je 2010. kao Godina jezika i knjige posvećena poboljšanju kvaliteta napisanog i prevedenog, kao i međunarodnoj promociji srpskog jezika, kulture i književnosti, dok će aktivnosti u narednoj godini biti usmerene na elektronska izdanja i digitalne biblioteke.
Hamović je podsetio da je Srbija naredne godine počasni gost Međunarodnog sajma knjiga u Lajpcigu i istakao da pripreme za taj nastup predstavljaju model po kojem će se organizovati i buduća gostovanja srpskih izdavača i autora na manifestacijama te vrste.
Specijalni savetnik ministra kulture Goran Marković govorio je o situaciji u domaćoj kinematografiji, ocenivši da je ona u ovom trenutku „veoma dramatična”.
Marković je rekao da se nada da će Nacrt zakona o kinematografiji na jesen ući u skupštinsku proceduru.
„Na ovom zakonu se radi intezivno još od 2003. U ovom sazivu Ministarstva rešili smo da posao izvedemo do kraja. Nacrt zakona je završen, revidiran je nekoliko puta na osnovu javnih rasprava i u skladu s primedbama filmskih stručnjaka, veoma je moderan i urađen po ugledu na evropske zakone”, rekao je Marković.
Prema njegovim rečima, još nije pronađeno rešenje za spas Avala filma, jer država u ovom trenutku, uprkos dobroj volji Vlade Srbije, nema novca da kupi to preduzeće, opterećeno dugovima njegovog vlasnika „Jugoeksporta”, koji je i sam u međuvremenu bankrotirao.

Željko Mitrović odbio saradnju sa Andželinom Džoli
BEOGRAD - Vlasnik kompanije Pink films internešenal (Pink Films International - PFI) Željko Mitrović odbio je da sarađuje u novom projektu holivudske glumice Andželine Džoli, saopštio je danas PFI.
„Imao sam velike simpatije prema Džoli i veoma poštovao njeno delo i lik. Nažalost, ona je prepuna predrasuda o Srbima. Znam da saradnja sa njom otvara vrata velikog filmskog biznisa, ali ne želim da budem deo nečega što po ko zna koji put predstavlja Srbe kao večite loše momke”, izjavio je Mitrović.
PFI je danas saopštio da se Mitrović u utorak sastao sa četvoricom producenata iz tima Džolijeve, kako bi razgovarali o učešću njegove kompanije u stvaranju filma koji treba da se snima u Srbiji i delom u Bosni i Hercegovini.
Kako se navodi, „bez obzira na izuzetnu važnost ovog posla Mitrović je, nakon što su ga producenti detaljnije upoznali sa scenarijom, tu saradnju odbio”.
„Kako je radnja filma smeštena na prostore bivše Jugoslavije i nekada ratom zahvaćena područja, i kako je srpski narod stavljen u negativnu konotaciju, Mitrović je odbio da na bilo koji način učestvuje u snimanju ovog filmskog projekta”, kaže se u saopštenju.
Ističe se da ni Mitrović, ni njegova kompanija ne žele da „na bilo koji način budu deo nečega što može, a i hoće, predstaviti po ko zna koji put srpski narod u izuzetno lošem svetlu”.
Dodaje se da je Mitrović odlučio da ni na koji način ne učestvuje „uprkos veličini projekta i šansi da se ostvari saradnja sa najpopularnijom i najtraženijom glumicom na planeti, što bi svakako kompaniju PFI svrstalo u svetske producentske kuće”.

Venčali se Penelopa Kruz i Havijer Bardem
NjUJORK - Španski glumci Penelopa Kruz i Havijer Bardem venčali su se početkom jula na Bahamima, potvrdila je predstavnica Penelope Kruz.
U elektronskoj poruci agenciji AP poslatoj u utorak, Amanda Silverman je navela da je venčanju 36-godišnje Penelope Kruz i 41-godišnjeg Havijera Bardema, obavljenom u kući jednog prijatelja, prisustvovalo samo nekoliko članova porodica.
Nevestinu venčanicu kreirao je glumičin dugogodišnji prijatelj Džon Galijano.
Mladenci su zajedno igrali u romantičnoj komediji „Ljubav u Barseloni” (2008) Vudija Alena za koji je Penelopa Kruz dobila Oskara za epizodnu ulogu.
Bardem je takođe dobitnik nagrade američke filmske akademije za epizodnu ulogu, u trileru „Nema zemlje za starce” iz 2007.
    </div>
    <div id="kultura">
Beltango i Karlos Buono na Kalemegdanskim sutonima
BEOGRAD - Na završnom koncertu 42. Kalemegdanskih sutona Muzičke omladine Beograda, sutra uveče na platou ispred Zavoda za zaštitu spomenika kulture Grada Beograda nastupiće Beltango kvintet i specijalni gost Karlos Buono, bandoneonista iz Argentine.
Jedini balkanski tango orkestar koji u svom sastavu neguje i zvuk bandoneona, instrumenta koji je istorijski neraskidivo vezan za tango, na završnom koncertu ovogodišnjih Kalemegdanskih sutona, kao specijalnog gosta imaće Buona, najstarijeg i najpoznatijeg argentinskog bandoneonistu, kompozitora i aranžera koji je sarađivao sa brojnim tango ansamblima.
Beltango kvintet u sastavu Aleksandar Nikolić (bandoneon/harmonika), Ivana Nikolić (klavir/vokal), Jovan Bogosavljević (violina), Bogdan Pejić (električna gitara) i Ljubinko Lazić (kontrabas), na svom repertoaru ima tradicionalne tango numere i kompozicije pravca „tango nuevo”, čiji je začetnik Astor Pjacola, kompozicije savremenih domaćih i stranih autora koji svoju inspiraciju nalaze u tangu.
Na zatvaranju Kalemegdanskih sutona naš kvintet koji je na poziv argentinskog Ministarstva kulture učestvovao na najvećem tango festivalu „Buenos Aires World Tango Festival 2007” kao jedini evropski tango orkestar, nastupiće sa slavnim umetnikom iz domovine tanga, Buonom koji jedinstvenu lepotu tanga pronosi širom sveta.
Buono je nastupao u Venecueli, Japanu, Brazilu, SAD, Španiji, Italiji, Portoriku, Boliviji, Kolumbiji, Čileu, Holandiji, Izraelu, Ekvadoru, Urugvaju, Salvadoru, Nikaragvi, Peruu, Panami, Kanadi, Portugalu, Meksiku, Turkmenistanu, Švedskoj, Danskoj, Nemačkoj i Belgiji.
Tango umetnik bogate diskografije, u kojoj se izdvajaju De tangos, fueyes y cuerdas, Eternos tangos, Cuando me visto de negro, Una noće en Buenos Aires, Tangos del Viejo Almacen, Sabor a tango, Los duendes del cano i Nuevo tango, radio je muziku za filmove: Plata quemada (Sprženo srebro), Un tal Funes (Izvesni Funes) i Evita.
Buono je muzički direktor centra „Pjacola Tango” u Buenos Ajresu i muzički direktor spektakla Noć u istom gradu.
U slučaju kiše koncert će biti održan u Umetničkom paviljonu „Cvijeta Zuzorić”, a ulaz je slobodan.
    </div>
    <div id="sport">
Tijeri Anri potpisao za Red Bul iz Njujorka
NjUJORK – Francuski fudbalski internacionalac i dosadašnji član Barselone Tijeri Anri potpisao je višegodišnji ugovor sa njujorškim Red Bulom.
Tridesetdvogodišnji bivši napadač Arsenala drugi je istaknuti evropski fudbaler koji igra u američkoj ligi, posle Dejvida Bekama koji je angažovan u Galaksiju iz Los Anđelesa.
Anri će debitovati u novom klubu 22. jula u prijateljskoj utakmici protiv Totenhema.
Generalni menadžer Red Bula Eriki Soler ocenio je da Anri nije samo „igrač svetske klase” koji će poboljšati igru ekipe, već i fudbaler koji je tokom čitave karijere pokazao da ima pobednički mentalitet.

Srbija na 13. mestu liste FIFA
CIRIH – Fudbalska reprezentacija Srbije napredovala je za dva mesta na najnovijoj listi Međunarodne fudbalske federacije (FIFA) i sa 969 bodova deli 13. poziciju sa selekcijom Sjedinjenih Američkih Država.
Prvak sveta Španija preuzela je prvo mesto na listi sa 1.883 poena, ispred svetskog vicešampiona Holandije koja je sa četvrte dospela na drugu poziciju uz 1.659 bodova.
Dosadašnji lider na listi FIFA selekcija Brazila, koja je na Mundijalu u Južnoj Africi u četvrtfinalu izgubila od Holandije, potisnuta je na treće mesto (1.536), ispred Nemačke koja je uz 1.464 poena napredovala za dve pozicije.
Najveći napredak među prvih deset timova na listi ostvarila je reprezentacija Urugvaja, koja je zahvaljujući plasmanu u polufinale Mundijala sa 16. dospela na šesto mesto i ima 1.152 boda, dok se „pad” od šest mesta dogodio Italiji - 11. sa 982 poena.
Iz društva najboljih 20 reprezentacija ispala je selekcija Francuske - poslednjeplasirana u A grupi prvenstva sveta, koja je sa devetog pala na 21. mesto, dok je u elitnu konkurenciju sa 31. pozicije ušao Paragvaj -16. sa 961 bodom.
Poredak 20 najuspešnijih selekcija na listi FIFA:

Pujol najavio kraj reprezentativne karijere
MADRID - Fudbalski reprezentativac Španije i kapiten Barselone Karles Pujol najavio je kraj karijere u dresu nacionalnog tima koji je na Mundijalu u Južnoj Africi osvojio titulu prvaka sveta”, prenosi danas španski dnevnik „Marka”.
Pujol, koji je od 2000. godine odigrao 90 mečeva za „crveni furiju”, o svojoj nameri je obavestio selektora Vinsentea del Boskea i utakmica protiv Holandije u finalu šampionata sveta, najverovatnije, će biti poslednja reprezentativna za 32. godišnjeg odbrambenog igrača.
Krajem prošle godine Španac je nagovestio povlačenje iz nacionalnog tima nakon takmičenja u Južnoj Africi, a osvajanje svetske (prethodno i evropske) titule presudilo je da u ovom trenutku najavi „tačku” na reprezentativni deo svoje „fudbalske priče”. „Marka” navodi da je Del Boske pokušao da ga nagovori da zaokruži broj nastupa u državnom timu na 100, ali da je Pujol odbio tu mogućnost.
    </div>
<div id="magazin">
Najviše volim duhovite reklame
Da li čitate deklaracije na proizvodima? 
Iskreno, nemam običaj da obraćam pažnju na deklaracije. Jedino što pročitam kada kupujem hranu je na primer to koliko to nešto što sam izabrala ima kalorija!
Korektna usluga u banci, restoranu,supermarketu je… 
Korektna usluga je uvek ona sa osmehom, poštovanjem i dobrim manirima. Ne prija mi kada uđem u neku prodavnicu i primetim kako prodavac ima neki privatni problem toga dana, nešto što ga muči pa mu nije baš do ljubaznosti. Pored toga ume da bude naporno i kada pretera sa angažovanjem oko kupca, pa insistira da kupim baš taj određeni proizvod. Onda mi dođe da pobegnem iz radnje zbog preteranog navaljivanja. U svakom slučaju dobra usluga je usluga sa merom i sa šarmom. I da ne zaboravim, važna je i brzina. Nestrpljiva sam. Ne umem da čekam.
Uvozna ili domaća roba?
Ona roba koja se meni sviđa. Ne mislim da je strana roba bolja samo zato što je strana. Kad mi se svidi nešto domaće kupim to domaće, kad mi se svidi nešto strano kupim strano.
Da li kupujete na sniženjima? 
Ja sam od onih „vesnika sniženja”. Dakle, ako ja danas kupim neku haljinu po punoj ceni od sutra je ona na sniženju! Ja ta sniženja uvek promašim. Ima ljudi talentovanih za sniženja, onih koji uvek nađu nešto savršeno za savršeno malo novca. Mislim da su to oni strpljiviji što mudro čekaju da padnu cene, dok ja kad me oduševi neki proizvod reagujem odmah. Opet kažem, ne umem da čekam.
Ima li pravih sniženja u Srbiji, poput onih u drugim evropskim prestonicama?
Rekla bih da nema, a nadam se da će biti. Sve bi nas obradovalo, posebno dame.
Koliko na izbor proizvoda utiču dizajn i reklama? 
Veoma utiču, bar u mom slučaju. Mene redovno privuče odličan i neobičan dizajn i ume toliko da me oduševi da je to vrlo često osnovni razlog zbog kog sam kupila neki proizvod. Isti slučaj je sa reklamama jer uz njih, posebno ako su duhovite a ja takve najviše volim, kupac se vezuje za proizvod.
Da li češće koristite kartice ili gotov novac?
Karticu jer uz nju imam osećaj kao da nisam trošila novac. Ah, to je ta slatka mala obmana koja tako dobro dođe u šopingu...
Hipermarketi ili manje lokalne prodavnice?
Retko kad sam u hipermarketima. Za njih mi je uvek potrebno dobro društvo. Nezanimljivo mi je kad sam sama u toj ogromnoj kupovini. Zabavnije mi je kad nas nekoliko ide u nabavku. Zato češće kupujem u lokalnim prodavnicama.
Da li su veliki trgovinski lanci promenili potrošačke navike kod nas?
Verovatno su ih povećali, nude više toga pa samim tim su i želje veće.
Koliko često idete u snabdevanje u toku meseca?
Nemam običaj da idem u velika mesečna snabdevanja. Uglavnom, kad mi je nešto potrebno to tada i kupim. Nisam onaj domaćinski tip ljudi koji planski odlaze u nabavku. Ja to radim onda kad mi nešto zafali. Ne znam koliko je to puta. Nisam brojala.
Šta podrazumevate pod kvalitetnim proizvodom? 
Kvalitetan proizvod je onaj koji ispunjava ono što ja od njega očekujem. Onaj koji me obraduje kada ga kupim.
Dobre cipele su…
Dobre cipele su one sa jako visokom štiklom, ali udobne, u kojima dugo i nadaleko možete da hodate, a da vas pri tom ništa ne boli. Eh, o takvima sve žene sanjaju i nadaju se da baš takve zaista i postoje...
 Šta se obično može naći u Vašem frižideru?
Mleko za kafu, đus, voda i breskve! Znam da je duhovito, ali bez toga zaista ne mogu.
Da li ste kao potrošač nekada bili oštećeni?
Imala sam sreće do sada. Stvarno nisam imala nekakva dramatična iskustva sa kupovinom.
Da li Srbija ima zakon o zaštiti potrošača i ko štiti prava potrošača u Srbiji?
O tome će više znati pravnik nego umetnik.
</div>
<div id="ekonomija">
Ko je ugroženi potrošač
Usluge od opšteg ekonomskog interesa kao što su snabdevanje električnom energijom, vodom, telekomunikacione usluge imaju posebnu ulogu u životu običnih ljudi, a posebno „ugroženih“ potrošača (nezaposleni ili lica bez prihoda, lica saposebnim potrebama, potrošači u zabačenim područjima itd.).Dostupnost i pristupačnost ovih usluga čini kvalitet života; previsoke cene, prekid snabdevanjai drugo nepravično postupanje utiču na svakodnevan život potrošača iuzrok su čestih prigovora u svim članicama i pridruženim državama. Pravo zaštite potrošača mora da se postara da ugroženi potrošači dobiju pristup barem osnovnim uslugama i da im iste ne mogu biti jednostavno uskraćene u stanju nužde ili tegoba.Ovo su neke od novina kojim se u novom zakonu (tačnije Nacrtu) o zaštiti potrošača štite prava potrošača. Ili, bar se stvara zakonska osnova za efikasnu zaštitu.
Grejanje, struja, voda…
Prema Zakonu delatnosti koje su kao takve određene jesu u oblasti: proizvodnje, prenosa i distribucije električne energije;proizvodnje i prerade uglja; istraživanje, proizvodnje, prerade, transporta i distribucije nafte i prirodnog tečnog gasa; prometa nafte i naftinih derivata;železničkog, poštanskog i vazdušnog saobraćaja; telekomunikacija; izdavanje udžbenika; korišćenje, upravljanje, zaštite i unapređenje dobara od opšteg interesa(vode, putevi, mineralne sirovine, šume, plovne reke, jezera, obale, banje, divljač)kao i komunalne delatnosti. Dalje, to su i delatnosti od strateškog značaja za republiku, kao i delatnosti neophodne za rad državnih organa i organa jedinice lokalne samouprave, utvrđene zakonom.Iako ne postoji jednoobrazna definicija pojma usluge od opšteg ekonomskog interesa, reč je o uslugama koje se pružaju na regulisanom tržištu od strane velikih infrastrukturnih servisa, uz naknadu i koje ispunjavaju opšti interes. Budući da imaju tržišni ekvivalent, reč je o uslugama od opšteg ekonomskog interesa, kao podgrupi usluga od opšteg interesa. Ovim sužavanjem se ukazuje na razliku između opšteg i opšteg ekonomskog interesa, kao segmenta opšteg interesa koji ima ekonomsku prirodu. To znači da bi posebnom regulatornom režimu trebalo da budu obuhvaćene samo usluge koje imaju tržišni ekvivalent. Usluga od opšteg ekonomskog interesa ukazuje na prirodu aktivnosti, a ne primarno na javni interes. Usluge od opšteg interesa su širi pojam od usluge od opšteg ekonomskog interesa, jer obuhvataju kako usluge koje imaju tržišni ekvivalent, tako i one koje ga nemaju, kao npr. obrazovanje, kultura i sl. Isto tako usluge od opšteg interesa razlikuju se od javnih servisa (engl. public services).
Evropske direktive
Zakonom se ne reguliše svaka usluga od opšteg ekonomskog interesa posebno, već sadrži minimum zajedničkih pravila koja se mogu primeniti na odnos potrošač–trgovac.Zakon ne derogira važnost specijalnih propisa u domenu uslova i način obavljanja delatnosti, ali pojačava prava potrošača (uvodeći i neke obavezepotrošača). Horizontalna pravila koja čine korpus zaštite korisnika usluga od opšteg ekonomskog interesa po svojoj prirodi ne mogu biti toliko detaljna da bi se njima jasno definisali standardi kvaliteta, sigurnost i bezbednost pri korišćenju,odnosno jednoobraznim horizontalnim pravilima ne mogu se uvoditi tehnički  standardi, niti se sloboda izbora korisnika ovih usluga može osnažiti nekim pravilima koja zadiru u domen opštih pravila zaštite konkurencije ili rešenja usvojenih u odgovarajućim sektorskim zakonima.(/slika2)
Ranije su ove usluge uglavnom obavljale državne institucije ili one pod državnom kontrolom i uređene javnopravnim propisima. To se značajno promenilo tokom poslednjih 20 godina pod uticajem privatizacije i liberalizacije koje je nametnula EU koja se uzda u „snagu tržišta“, koje bi trebalo da obezbedi odgovarajuće i ekonomično pružanje datih usluga. Odnosi između pružaoca usluga ipotrošača (često nazvani „domaćinstva“, „krajnji potrošači“) sada se uglavnom zasnivaju na odredbama obligacionog prava. Relevantne direktive EU, 2002/22/EZ(dopunjena direktivom 2009/136/EZ) o univerzalnim uslugama u telekomunikacijama,2003/54/EZ (sada Direktiva 2009/72/EZ) o električnoj energiji i 2003/55/EZ (sada2009/73/EZ) o gasu, koje se bave uspostavljanjem tržišnog okruženja pod nadzorom države u sektorima za pružanje pomenutih usluga sadrže i važna pravila čiji je cilj zaštita potrošača, iako same direktive nisu zaštitno orijentisane u smislu tradicionalnog acquis zaštite potrošača. Kako god, pojedina važna načela zaštite potrošača mogu se izvesti iz navedenih direktiva i preuzeti kroz Zakon kao osnovni instrument zaštite potrošača u Srbiji. Ovakav razvoj je potvrđen skorašnjom presudom Evropskog suda pravde u predmetu C-265/08 (Federutility v Autorita perl’energia elettrica e il gas). Direktive sadrže pojedina pravila kojima se štite ugroženi potrošači. Tako nove direktive 2009/72 i 2009/73 zahtevaju donošenje„nacionalnih energetskih akcionih planova“ u sektorima električne energije odnosno gasa dok Direktiva 2002/22 o telekomunikacionim uslugama spominje„pristupačnost cena“. Navedeno je sjedinjeno kroz posebne odredbe Zakona koje prevazilaze tradicionalno pravo potrošačkih ugovora i bave se pristupačnošću usluga i programima u javnom interesu u korist ugroženih potrošača. Navedene, prilično opšte, odredbe se moraju detaljnije razraditi odgovarajućim propisima nadležnog ministarstva uz saglasnost ministarstva zaduženog za socijalna pitanja i specijalizovanih agencija da bi se utvrdile klase ugroženih potrošača u zavisnosti od posebnosti tipova usluga od opšteg ekonomskog interesa, i da bi se odredila prava tih potrošača u slučaju prekida snabdevanja.
Pravo na snabdevanje
Svakom potrošaču zakonom je zagarantovano pravo na uredno i trajno snabdevanje uslugama od opšteg ekonomskog interesa odgovarajućeg kvaliteta. Prizaključenju ugovora o pružanju usluga od opšteg ekonomskog interesa trgovac ne smeda diskriminiše potrošače i dužan je da postupa transparentno, kao i da obračunava cene prema stvarnim troškovima pruženih usluga, odnosno da su uračunati samo opravdani troškovi, ono što je potrošač stvarno dobio. Pružene usluge podrazumevaju opravdanu cenu koštanja korigovanu za obim pruženih usluga(zajednički vodomer, centralno grajanje preko toplane). Da bi se obezbedilo uredno i trajno pružanje usluga od opšteg ekonomskog interesa, nadležni organ može da odredi trgovca koji je dužan da ovu uslugu pruži ugroženim potrošačima, koji nisu u stanju da je pribave od drugog trgovca.
Ali, ono što je za običnog čoveka najvažnije, uvodi se pojam ugroženi potrošač.Pri budućem definisanju pojma ugroženog potrošača važno je imati u vidu da se pod ugroženim ne smatra samo onaj ko je materijalno ugrožen, već i potrošač kojise na primer nalazi na nekom udaljenom mestu, pa stoga nema pristup uslugama od opšteg ekonomskog interesa ili neko ko je zdravstveno ugrožen.Iako je reč o jednom od ograničenja slobode ugovaranja za pružaoce usluga,dakle njegovog prava da ne zaključi ugovor sa pojedinim potrošačima, zbog značaja ovih usluga za opstanak i dobrobit stanovništva pravo na korišćenje usluga od opšteg ekonomskog interesa je priznato kao jedno od osnovnih prava potrošača.(/slika3)
Isključenje sa mreže
Ali, da se ne bismo zavaravali previše oko ugroženosti potrebno je da pomenemo i sledeće: ako potrošač, recimo, ne plaća naknadu za pružene usluge duže od dva meseca zaredom, trgovac može isključiti potrošača sa mreže,osim ako je u pitanju ugroženi potrošač. Pre isključenja ili obustavljanja pružanja usluge trgovac je dužan da pismeno pozove potrošača da ispuni svoju obavezu i da mu ostavi naknadni razuman rok za ispunjenjekoji ne može biti kraći od trideset dana. Vrlo bitnu promenu u dosadašnjoj praksi predstavlja osporavanje postojanja ili visine svoje (potrošačke) obaveze. Ako nastavi da plaća kasnije račune, trgovac ne može isključiti potrošača sa mreže odnosno uskratiti mu uslugu do okončanja sudskog postupka za osporavani račun.
Trgovac ne može da isključi ugroženog potrošača s mreže, ako se na taj način ugrožava život ili bezbednost potrošača i članova njegovog domaćinstva.Kontinuirano pružanje usluga obezbeđuje se i nametanjem obaveze pružalaca da obeštete korisnike usluga u slučaju prekida ili neurednog pružanja usluga.Međutim, trebalo bi ukazati i na slučajeve u kojima ne dolazi do prekida ili neurednog pružanja usluga zbog problema u infrastrukturi sistema, već pogrešne evidencije i obračuna utrošenih usluga. U mnogim zemljama teret dokazivanja greške leži na potrošaču (npr. račun poslat na pogrešnu adresu, pogrešno obračunat iznos potrošenih kilovata i sl.). Često se dešava da je u tom slučaju potrošač koji osporava činjenično stanje koje je utvrdio pružaoc usluga isključen, pa se od njega zahteva da plati i naknadu za ponovno priključenje. Čak i ukoliko dokaže da je reč o grešci za koju nije odgovoran, potrošač u najvećem broju slučajeva neće ostvariti pravo na obeštećenje. Predloženo rešenje novog zakona ima za cilj da spreči situaciju da potrošač mora da plati takav račun i potom tuži trgovca, uz obavezu da dokaže da je reč o grešci.
potpredsednik Nacionalne organizacije potrošača Srbije ( NOPS)

Kakva plata, takav dug
U na­šoj ze­mlji po­slov­ne ban­ke po­red di­nar­skih kre­di­ta nu­de kre­di­te iz­ra­že­ne u stra­noj va­lu­ti (EUR i CHF), tj. kre­di­te sa tzv. va­lut­nom kla­u­zu­lom. Kre­di­ti sa va­lut­nom kla­u­zu­lom či­ne oko 80 od­sto svih kre­di­ta ko­ji­ma su za­du­že­ni gra­đa­ni Sr­bi­je.
Kre­dit sa va­lut­nom kla­u­zu­lom je kre­dit kod ko­ga se ce­lo­ku­pan iz­nos du­ga i iz­nos sva­ke ra­te iz­ra­ža­va u stra­noj va­lu­ti, a pri is­pla­ti kre­di­ta i pla­ća­nju sva­ke ra­te iz­nos u stra­noj va­lu­ti pre­ra­ču­na­va u di­na­re.
Pri odo­bra­va­nju kre­di­ta iz­ra­že­nog u stra­noj va­lu­ti, is­pla­ta kre­di­ta od stra­ne po­slov­ne ban­ke vr­ši se u di­nar­skoj pro­tiv­vred­no­sti, a ra­ta od­re­đe­na u evri­ma bi­će pre­ra­ču­na­ta u di­na­re po kur­su na dan do­spe­ća sva­ke po­je­di­nač­ne ra­te. Kao što odo­bre­ni kre­dit do­bi­ja­te u di­na­ri­ma, ta­ko će­te i oba­ve­ze po tom kre­di­tu, tj. ra­te, vra­ća­ti u di­na­ri­ma. Iz­nos di­na­ra ko­je će­te do­bi­ti od ban­ke i vi­si­na ra­te ko­ju će­te pla­ća­ti ban­ci utvr­đu­ju se pri­me­nom od­re­đe­nog de­vi­znog kur­sa, ko­ji mo­že bi­ti ku­pov­ni, sred­nji ili pro­daj­ni.
Ko­ji će se kurs pri­me­ni­ti za pre­ra­čun stra­ne va­lu­te u di­na­re od­re­đe­no je Ugo­vo­rom o kre­di­tu. Obra­ti­te pa­žnju na taj deo Ugo­vo­ra. Ni­je re­dak slu­čaj da ban­ke pri is­pla­ti kre­di­ta pri­me­nju­ju ku­pov­ni (ni­ži) kurs, a pri ob­ra­ču­nu vi­si­ne ra­te pro­daj­ni (vi­ši) kurs. To pred­sta­vlja do­dat­ni skri­ve­ni tro­šak za vas pri­li­kom sva­ke ot­pla­te.
De­vi­zni kurs se me­nja sva­ko­dnev­no, što uti­če na vi­si­nu va­še ra­te u mo­men­tu ka­da do­spe­va na na­pla­tu. Je­di­ni pra­vi na­čin za­šti­te od de­vi­znog ri­zi­ka je­ste da ima­te uskla­đen re­dov­ni me­seč­ni pri­hod (pla­tu, pen­zi­ju i dr.) sa va­lu­tom kre­di­ta po ko­me ste se i za­du­ži­li.
Me­đu­tim, s ob­zi­rom na to da ve­ći­na gra­đa­na ne ostva­ru­je pri­ho­de u stra­noj va­lu­ti, po­treb­no je da se in­for­mi­še­te ko­ji se kurs (ku­pov­ni, sred­nji ili pro­daj­ni) pri­me­nju­je pri ob­ra­ču­nu i pla­ća­nju ra­ta, da bi­ste mo­gli da sa­gle­da­te da li će va­ši pri­ho­di mo­ći da „po­kri­ju“ i even­tu­al­no po­ve­ća­nje ra­te. Pre­po­ru­ka je da se ni­ka­da, a po­seb­no ne ka­da su u pi­ta­nju kre­di­ti sa va­lut­nom kla­u­zu­lom, ne za­du­žu­je­te do gor­nje gra­ni­ce svo­jih tre­nut­nih mo­guć­no­sti. Na taj na­čin se de­li­mič­no šti­ti­te od ve­će ra­te, ko­ja bi mo­gla na­sta­ti kao po­sle­di­ca pro­me­ne kur­sa ili pro­me­ne ka­mat­ne sto­pe ko­ja se ob­ra­ču­na­va na kre­dit­no za­du­že­nje.
Kre­di­ti sa va­lut­nom kla­u­zu­lom mo­gu bi­ti, na pr­vi po­gled, pri­vlač­ni pre sve­ga zbog ni­že ka­mat­ne sto­pe ne­go što je to slu­čaj kod di­nar­skih kre­di­ta. Me­đu­tim, oni isto­vre­me­no no­se zna­čaj­no ve­ći ri­zik i pod­ra­zu­me­va­ju ve­će tro­ško­ve zbog ne­pred­vi­di­vih va­lut­nih kre­ta­nja. Ono što je uoče­no u ze­mlja­ma sred­nje i is­toč­ne Evro­pe je­ste ras­tu­ći trend za­du­ži­va­nja u va­lu­ta­ma kao što su švaj­car­ski fra­nak i ja­pan­ski jen. Raz­log to­me je što se kre­di­ti in­dek­si­ra­ni u tim va­lu­ta­ma nu­de sa ni­žim ka­mat­nim sto­pa­ma u od­no­su na kre­di­te in­dek­si­ra­ne u evri­ma. U na­šoj ze­mlji ban­ke uglav­nom odo­bra­va­ju kre­di­te in­dek­si­ra­ne sa­mo u evri­ma i švaj­car­skim fran­ci­ma. Svo­je­vre­me­no su gu­ver­ne­ri ne­ko­li­ko ze­ma­lja u jav­nost iz­la­zi­li sa sa­op­šte­nji­ma u ko­ji­ma po­zi­va­ju gra­đa­ne da se vr­lo opre­zno za­du­žu­ju kre­di­ti­ma ko­ji su in­dek­si­ra­ni va­lut­nom kla­u­zu­lom. Slič­na upo­zo­re­nja smo do­bi­ja­li i od gu­ver­ne­ra Na­rod­ne ban­ke Sr­bi­je.
Sem ri­zi­ka pro­me­ne de­vi­znog kur­sa, kre­di­ti sa va­lut­nom kla­u­zu­lom no­se i ri­zik pro­me­ne re­fe­rent­ne ka­mat­ne sto­pe za kon­kret­nu va­lu­tu. Kod evra, re­fe­rent­na ka­mat­na sto­pa je EURI­BOR, dok je kod švaj­car­skih fra­na­ka to LI­BOR. Ove ka­mat­ne sto­pe se mo­gu me­nja­ti ne­za­vi­sno od uslo­va po­slo­va­nja u na­šoj ze­mlji, što je i naj­ve­ća opa­snost za ko­ri­sni­ke kre­di­ta sa va­lut­nom kla­u­zu­lom. Tre­ba ima­ti u vi­du da su ove ka­mat­ne sto­pe tre­nut­no na vr­lo ni­skom ni­vou i da se u na­red­nom pe­ri­o­du mo­že oče­ki­va­ti sa­mo nji­hov rast. Zbog tre­nut­no vr­lo ni­skog ni­voa EURI­BOR-a i LI­BOR-a, mo­že vam iz­gle­da­ti da su ka­mat­ne sto­pe na kre­di­te sa va­lut­nom kla­u­zu­lom ni­ske, ali imaj­te u vi­du da uko­li­ko su te ka­mat­ne sto­pe ve­za­ne za kre­ta­nje EURI­BOR-a ili LI­BOR-a, ve­ro­vat­no će u na­red­nom pe­ri­o­du do­ći do nji­ho­vog ra­sta.
Pri­me­re ovih ri­zi­ka naj­bo­lje smo mo­gli vi­de­ti u ne­ko­li­ko pro­te­klih go­di­na. Od 2005. do 2008. go­di­ne EURI­BOR i LI­BOR su go­to­vo sva­kog me­se­ca ra­sli, a po­tom je kurs di­na­ra pre­ma evru na­glo de­pre­si­rao, što je do­ve­lo do ja­ko ve­li­kog ra­sta me­seč­nih ra­ta kre­di­ta sa va­lut­nom kla­u­zu­lom.
---------------------------------
Pre­po­ru­ke
Sva­ko za­du­ži­va­nje u stra­noj va­lu­ti no­si ri­zik od pro­me­ne de­vi­znog kur­sa i re­fe­rent­ne ka­mat­ne sto­pe za kon­kret­nu va­lu­tu (EURI­BOR, LI­BOR).
Zbog to­ga je bit­no da, čak i ako ste do­ne­li od­lu­ku o uzi­ma­nju kre­di­ta sa va­lut­nom kla­u­zu­lom, do­bro raz­mi­sli­te u ko­joj va­lu­ti da se za­du­ži­te. Ide­al­no bi bi­lo da to bu­de ona va­lu­ta u ko­joj ostva­ru­je­te pri­ho­de. Uko­li­ko to ni­je slu­čaj, po­ku­šaj­te da se za­šti­ti­te ta­ko što će­te iza­bra­ti kre­dit sa fik­snom ka­mat­nom sto­pom. Na ovaj na­čin je­dan od dva naj­ve­ća ri­zi­ka kod kre­di­ta sa va­lut­nom kla­u­zu­lom ste eli­mi­ni­sa­li – pro­me­ne ka­mat­nih sto­pa.
Uko­li­ko ste već za­du­že­ni, i ma­nja pro­me­na ka­mat­nih sto­pa i de­vi­znih kur­se­va mo­že znat­no da op­te­re­ti vaš kuć­ni bu­džet, zbog to­ga po­ku­šaj­te da, re­fi­nan­si­ra­njem ili pre­vre­me­nom ot­pla­tom de­la kre­di­ta, sma­nji­te me­seč­nu ra­tu.
</div>
<div id="magazin">
Pijte onu koja vam najviše prija
Kakvu vodu pijemo i kakav izbor da napravimo u sve većoj ponudi flaširanih mineralnih i izvorskih voda, pitanje je koje se leti najčešće postavlja. Tržište je preplavljeno, a sve češće proizvođači u prvi plan ističu medicinske tvrdnje, a reklame u kojima se pojavljuju ljudi van medicinske struke koriste se kao mamac za potrošače. Kupci o kvalitetu i vodama ipak znaju minimalno. Mnogi se vode upravo reklamama često zaboravljajući da ne postoji zdrava i nezdrava flaširana voda nego zdravstveno ili higijenski ispravna ili neispravna.
Srbija ima vode koje su ravne najpoznatijim svetskim, ali ih svetu ne predstavljamo tako kako to rade drugi, kaže u intervjuu za „Potrošač”, dr Tomislav Jovanović, redovni profesor Medicinskog fakulteta u Beogradu, specijalista balneoklimatologije i stručnjak za vodu.
Da li su propisi o kvalitetu voda strogi u našoj zemlji i kakav je kvalitet generalno?
Sve što se traži od proizvođača jeste da njihove vode ispunjavaju Pravilnik o kvalitetu izvorskih i mineralnih voda. Zanimljivo je kako je taj pravilnik donet. On je usklađen sa Pravilnikom tadašnje Evropske zajednice i u skladu je sa direktivom koja reguliše ovu oblast. U nekim elementima naš je i stroži.
To je dobro?
Ne slažem se. Poslednji član evropskog pravilnika iz 2006. godine je predvideo da su članice tadašnje Evropske zajednice dužne da usklade svoje pravilnike sa evropskom direktivom, dakle ne da je prepišu nego da je prilagode. Na taj način im je dozvoljeno da na osnovu svojih prirodnih potencijala naprave pravilnike koji su u skladu sa evropskim. Mi smo uradili obrnuto. Iako još nismo članica EU, među prvima smo usvojili taj propis u originalu i nastavili da ga sprovodimo bukvalno.
Da li to znači da je zahvaljujući tome došlo i do promene kvaliteta flaširanih voda u Srbiji? Da li je kvalitet poboljšan?
Kvalitet je izmenjen, to je preciznije reći. Pravilnik i njegova bukvalna primena je dovela proizvođače u poziciju da ukoliko žele na tržište moraju da se prilagode propisima. Tako smo ostali bez originalnih voda, a one koje se danas nude dodatno se prerađuju da bi bile usklađene sa pravilnikom. Pojedina izvorišta sa vekovnom tradicijom su čak i zatvorena. Da bi smanjio nivo natrijuma, na primer, proizvođač mora da izvorskoj dodaje vodovodsku vodu. I sve to zbog pravilnika.
Ima li još takvih primera?
Ima ih mnogo. Recimo u ponudi danas više nema vode „Milan Toplica” iz Prokuplja sa vekovnom tradicijom. Iako je ranije nagrađena gran prijem za kvalitet u Parizu, ona nije dobra, po pravilniku, jer ima višak fluora. To je tačno, ali nije bitan samo element, nego i u kom je obliku. Taj fluor nije štetan po zdravlje, čak je u obliku koji može biti koristan, ali je pitanje kako ga mi predstavljamo. Oni koji to rade ne znaju da ga predstave, a neće ni da pitaju one koji znaju. Nego aparatčiki u državnim strukturama kažu preveli smo pravilnik i to je tako.(/slika2)
Zašto je to tako?
Zato što se kod nas beži od struke, u ovom slučaju od balneoklimatologije, od medicine i njene grane u kojoj su ljudi koji se razumeju i znaju da objasne. Savetujem ljudima da ne nasedaju lakoverno na reklame. Ona mora da bude zasnovana na naučnim činjenicama i rečima onih koji znaju šta je voda. Kad čovek ide na operaciju ide kod hirurga, a kada je reč o vodi ne treba da je predstavljaju priučeni instruktori fitnesa. O vodi moraju da pričaju stručnjaci o vodi.
A kakva je generalna ocena kvaliteta onih koje su na policama?
Na tržištu sada imate vode čije ime se nije menjalo godinama, ali im sastav nije isti danas i pre deset godina. To je lako proveriti. One nisu originalne i malo je takvih koje su iste na izvoru i u flaši. Stalno sam istrajavao i dalje tvrdim da čovek nije epruveta. Slepo se vodeći pravilnikom, pojedina izvorišta koja se ne uklapaju u ta pravila, umesto da svetu predstavimo kao svoju prednost mi smo ih odbacili. Da apsurd bude veći u Evropskoj uniji je u toku izmena ovog pravilnika, odnosno direktive, zbog pritiska zemalja koje nisu mogle da se prilagode.
Kako su prošle druge zemlje?
Dobar je primer Rumunije koja je dobila rok do 2025. godine do kada bi trebalo da uskladi pravilnik. Tako se štite svoji prirodni resursi i izvorišta. Pogledajte Grčku koja tokom letnje sezone koristi priliku da reklamira i prodaje samo domaće vode i u zanemarljivom procentu strane, one najpoznatije. A mi smo, umesto da zaštitimo svoj potencijal, deo izvorišta koja ne mogu da se uklope zatvorili, deo prodali (čak i zemlju i izvore koje niko u svetu ne prodaje).
Potrošači sve više piju flaširanu vodu. Često ne znaju za koju da se opredele. Ima li tu nekih pravila?
Ne postoji zdrava i nezdrava voda, samo ona koja je higijenski i zdravstveno ispravna ili neispravna. Što se tiče zdravstvene ispravnosti potrošač mora da bira onu vodu koja mu najviše prija, i da po sastavu traži onu koja mu organoleptički odgovara.
A koji su to najvažniji elementi iz izvorskih voda?
Magnezijum je vrlo važan za organizam u svim dobima. U hrani ga imamo sve manje, pa je bitno da se unosi kroz vodu. U toku održavanja trudnoće, prevremenih porođaja, na primer, kod nekih vrsta steriliteta takođe pomaže. Treba ga, dakle, unositi u optimalnim količinama u toku dana od 300 do 400 miligrama.
Moramo li popiti najmanje dva litra?
To je potpuno pogrešna pretpostavka. Ko treba da popije toliko vode? Onaj ko sedi u klimatizovanim prostorijama ne treba, ali onaj ko radi na suncu svakako mora da unese više tečnosti. Vodu treba unositi u skladu sa potrebama. Pravilo je da čovek popije onoliko vode koliko je žedan i još jednu čašu više od toga. Međutim najveću žeđ osećaju mlađe osobe. Što je čovek stariji žeđ je manje izražena, ali ne zaboravimo da je starenje organizma izazvano gubitkom vode. I dolazimo do apsurda smanjuje se količina vode u organizmu, a on je sve manje žedan. E pa ako želimo da usporimo proces starenja trebalo bi da unosimo više vode.
Natrijum je štetan ili takođe važan?
Zavisi u kom obliku. Čovek dnevno unese u organizam 10 grama natrijuma i ima ga u svim namirnicama. U vodi on kao element nije opasan, ako nije jedinjenje. Tako da je pogrešna tvrdnja onih koji kažu da nije dobro piti vodu koja sadrži natrijum.
Da li treba izbegavati vodu sa česme?
Ne, bar ne u Beogradu gde se pije odlična voda. Ona zadovoljava sve svetske standarde, jer nije iz hidroakumulacije već iz reni bunara. I to novobeogradska i zemunska strana imaju bolju od one u starom delu grada.(/slika3)
Ali nemaju svi gradovi takvu privilegiju.
Tačno je da ima krajeva Srbije gde je voda problematična, ali je osnovno pitanje ko takvu vodu pušta u promet i koje je njeno poreklo. Jer, poreklo vodovodskih voda može biti različito. Recimo, jedno su podzemne vode čiji potencijal Srbija slabo koristi. Više smo, nažalost, orijentisani na hidroakumulaciju što nije dobar potez. To je površinska voda čiji je „životni vek” maksimalno 15 godina, vremenom se u njoj talože različiti sadržaji, raste biljni i životinjski svet – ribe i žabe – i to sve utiče na kvalitet takve vode. Imamo u Srbiji i hidroakumulacija u koje se ulivaju velike kanalizacije.
Smatra se da generalno Vojvodina ima najlošiju vodu 
Vojvođanske vode se neopravdano optužuju za visok sadržaj arsena. Po toj logici bi deo Austrije, Nemačke, Mađarske naročito teško funkcionisao jer i oni imaju arsenske vode. Pitanje je koliko je arsen iz te vode štetan. On rastvoren u vodi nije toksičan. Trovanje arsenom se manifestuje: mršavošću, smanjenim brojem infarkta, većim brojem karcinoma pluća. Da li su to karakteristične pojave u Vojvodini? Naprotiv.
Dakle, vodovodskim vodama ništa ne fali?
Ona je higijenski i zdravstveno ispravna.
Ima li u njoj, recimo, magnezijuma? 
Malo. One uglavnom nemaju elemente koji mogu da poboljšaju zdravlje i zadovoljavaju osnovnu potrebu. Mi preko hrane unosimo ostale važne elemente koji nam nedostaju ili preko obogaćene vode.
Zašto se voda gazira?
Iz više razloga. U svetu se, recimo, visokomineralne vode jako gaziraju da se minerali ne bi taložili, tako se zadržava stabilan rastvor. Još jedan od razloga gaziranja je povećanje trajnosti vode. Nijedna mineralna voda nije apsolutno sterilna. Ugljen-dioksid se dodaje da bi se promenila Ph sredina i što duže očuvali nepovoljni uslovi za razvoj bakterija. I na kraju, važan razlog je i – ljubav prema špricerima.
Mineralna voda znači ima rok trajanja? 
Da, rok trajanja je minimum dva meseca. Proizvođač garantuje da se u navedenom periodu, iz bilo kog razloga, neće promeniti bakteriološki sastav.
</div>
<div id="kolumna">
Dva uputstva za starenje
Bar dva važna uputstva su nam ostavili autori priloga u seriji ,,Kako osigurati sigurnu starost”.
Prvo ,,naravoučenije” je da starost nije neaktivnost. Naprotiv, ljudi u poznom periodu života moraju biti aktivni, i mentalno i fizički. Čak se stiče utisak da je ta aktivnost za starije važnija nego za mlađe, jer kod mlađih se ona podrazumeva, dok stariji mogu da podlegnu inerciji, bitno utičući na kvalitet sopstvenog života. I fizička aktivnost je neizostavna, pod uslovom da ne ugrožava zdravlje, a isto tako i mentalna. Time stariji ljudi preuzimaju na sebe obavezu da sami sebi pomažu i brinu o sopstvenom životu. Reč je o samopomoći i samozaštiti koja treba da krasi svakog starijeg čoveka, a osnovni princip u vezi s tim glasi: „Uradi sve što možeš sam, ne čekaj pomoć od drugih”.
Time je moguće usporiti proces neminovnog slabljenja mnogih životnih funkcija, pa i funkcija mozga. Ispitivanja moždanog krvotoka su, naime, pokazala da starenjem i kod zdravih osoba dolazi do opadanja funkcija ovog organa. Porast aktivnosti u nekim oblastima (saznavanje, učenje itd.) dovodi, međutim, do toga da se kora mozga reorganizuje i u starijem životnom dobu.
Aktivnost je zato važna kao vid odbrane od demencije i drugih bolesti koje starog čoveka pretvaraju u bolesnika kojem je potrebna pomoć.
Isto tako je važna fizička aktivnost (hodanje). Starim ljudima to treba stalno govoriti da se ne bi prepustili lagodnijem mirovanju, recimo uz televizor.
Što bolje zdravlje starih, očuvanje njihove funkcionalnosti i nezavisnosti, sposobnosti da se sami o sebi brinu i samostalno upravljaju svojim potrebama ne samo da je interes pojedinaca nego i savremenih društava koja imaju sve veći procenat stanovništva u ,,trećem dobu”. Odgovor je i u prevenciji: u ličnom i društvenom investiranju u zdravlje i personalnu autonomiju, socijalnu uključenost, u fizičke i mentalne aktivnosti.
Svest o aktivnom životnom stilu starijih bilo bi dobro da imaju i članovi njihovih porodica, rodbina i drugi koji o njima brinu, najviše zbog toga da bi ih na te aktivnosti podsticali. Jer na taj način mlađi pomažu i sebi. I stiču odgovarajuće predznanje za sopstvenu starost.
Drugo uputstvo koje nam je donela ova serija tekstova tiče se načina pružanja pomoći starijima. Za one koji tu pomoć ne mogu da očekuju od članova porodice, u jednom periodu na glasu su bili domovi za stare, i to ne samo državni nego i privatni, pa je ova ,,grana delatnosti” označena kao društveno vrlo perspektivna. Uočeno je međutim da boravak starih u izdvojenim zgradama kolektivnog smeštaja označava i izvestan stepen nehumanosti. Osim toga, reč je o vrlo skupom vidu zbrinjavanja, pa se zato preporučuje život u uobičajenom okruženju, u svojoj kući ili stanu ali, ako je to potrebno, uz pomoć raznih gerontoloških službi: gerontoloških domaćica, medicinskih sestara, personalnih asistenata, SOS telefona... S tim što su ovi vidovi pomoći starijima, u njihovom stanu, kod nas još u začetku. Neki mu predviđaju lepu budućnost s obzirom na procenu da će se udeo staračke populacije sve više povećavati. Pa će sledstveno tome porasti i potreba za ,,gerontološkim zanimanjima”. S tim što, naravno, taj porast potreba za staračkim pomoćnicima, kao i za domovima, mora biti relativizovan jer najvećem broju starih pomoć stiže od onih koji su uz njih – ,,po zakonima prirode”, od srodnika, dece i ostalih. U tom pogledu najveći broj starijih i nema posebnih dilema; što je dobro i prirodno, jer mladi koji im pomažu znaju da će i njima jednog lepog dana pomoć biti potrebna.
Jedan detalj u vezi sa ovom serijom tekstova pokazuje inače da stari kod nas još nisu prihvatili internet komunikaciju: malo je bilo registrovanih komentara na ,,Politikinom” sajtu povodom ovih staračkih tema, ali verujemo da ih je bilo mnogo mimo sajta, što starima i priliči.
</div>
<div id="kultura">
Nezaboravan koncert Stivija Vondera
Roterdam – Neki snovi se ostvare, neki ne. Holandija nije dobila ni treće finale Svetskog kupa u fudbalu. Sat vremena po završetku utakmice, Stivi Vonder je izašao sa klavijaturom oko vrata pred dvadesetak hiljada posetilaca završne večeri North Sea džez festivala pevajući narandžastim majicama„My eyes don’t cry”. Više nego simbolično...
Dva meseca ranije, umetnički direktor festivala Jan Vilem Lojken ponosno je objavio: „San postaje stvarnost. Već dugi niz godina pokušavamo da dovedemo ovu legendu na festival i, evo, konačno smo uspeli”. Bojazan da će fudbalska groznica izvestan broj ljudi odvratiti od dolaska na festival izazvala je izmenu satnice u poslednji čas. Na kraju, posetilaca u kongresnom centru bilo je, čini mi se, više nego ikad. „Muzika u ključu života” lako je našla svoj put do publike – Vonder im je priredio jedan od onih koncerata koji se ne zaboravljaju.
S obzirom na to da je u poslednje dve decenije malo snimao, da nema novi album i da su njegove ključne pesme nastale tokom šezdesetih i sedamdesetih godina, program aktuelne turneje (Travelling Song Tour 2010) gotovo je isključivo sastavljen od muzike iz tog vremena, što svima izuzetno prija. Neverovatno je koliko te pesme i danas zvuče sveže, ukusno, neodoljivo. Stivi je u centru scene. Ravnopravno svira akustični i električni klavir, sintisajzere i usnu harmoniku. Peva i dalje fascinantno, manirom koji nam je dobro poznat: poletno, sa vibrato improvizacijama oko glavne teme, vešto razmenjujući duboke i visoke registre. Bend je vrhunski, prateći pevači i duvački sastav daju orkestraciji raskošnu širinu i snagu.
Tri numere sa albuma „Hotter than July” („Master Blaster”, „As If You Read My Mind”, „All I Do”) podižu atmosferu. Lepo im balansiraju nežnije „If You Really Love Me” i „I Believe”, kao i dva džez standarda (Brubekov „Take Five” i Koltrejnov „Giant Steps”). Vonderovo prisustvo na džez festivalu nije nimalo slučajno: uz Bitlse, on je među najobrađivanijim pop-rok autorima u savremenom džezu – omaž njegovim džez herojima predstavlja najbolji primer koliko je ozbiljno shvatio poziv u ovo društvo.
Poznati rif na električnim klavijaturama u numeri „Higher Ground” objavljuje početak velike žurke. Ređaju se hitovi: „Don’t You Worry ‘Bout A Thing”, „Living For The City” i „Isn’t She Lovely”. Svi plešu. U jednom momentu, iza scene se pojavljuje Kvinsi Džouns. Posveta Majklu Džeksonu („Human Nature”) dobija puni smisao uz uvaženog gosta koji je producirao originalnu verziju. U sledećem bloku Stivi se osvrće na šezdesete („Uptight”, „For Once In My Life”, „Signed, Sealed, Delivered I’m Yours”), a onda uvodi „Sir Duke”, koja se pretapa u „I Wish” – džez, soul i fanki u savršenom spletu. Izlazak malog gospel hora na scenu najavljuje „Free” i jasno je da se primičemo kraju. Zar ima boljeg gruvanja nego uz „Superstition”? A zar nije ljubav reč koja najsnažnije prožima Vonderov opus, karijeru dugu gotovo pet decenija? Zato, eto nam čistih emocija, uz „My Cherie Amour”, „I Just Called To Say I Love You” i veličanstveni finale sa „Another Star”: „Tvoja svetlost je sve što vidim”, odzvanja u romantičnoj roterdamskoj noći. Narandžaste majice se ponovo smeju. Jedan ostvaren san za jedan dan, više nego dovoljno za sreću…
Vojislav Pantić
</div>
<div id="moda">
Toreadorke i Balestra za kraj
Rim– Završnica u velikom stilu. Prave haljine iz bajke rimskoj publici na Nedelji visoke mode podarili su pre svega modni kreatori Abed Mahfouz i Italijanka Đada Kurti.
Mahfouzove haljine evociraju jesen u Njujorku kao i zgradu Opere u Sidneju. Trodimenzionalne kreacije mirnih tonova ali i neizbežne crvene boje apsolutno su zavladale rimskom modnom pistom. Vičnost ovog libanskog modnog kreatora sastoji se upravo u izmešanoj tehnici čipke i pozlaćenog kamenja koji ukrašavaju otmene materijale. Prljavozlatno, morskoplavo, svetlozeleno, izrazito crveno, ključni su motivi i protagonisti Mahfouzove modne revije.
Italijanski stil ipak je nenadmašan. Pravi dokaz za to je mlada kreatorka Đada Kurti koja je svojom čarobnom modnom revijom debitovala na rimskoj Nedelji visoke mode. Alisa u zemlji čuda i motivi iz bajki predstavljaju glavnu temu kreacija ove italijanske kreatorke. Manekenke kao čarobnice šetale su se u haljinama pastelnih boja: lila, žuto i ostale boje proleća u zimskoj varijanti predstavljaju dobitnu kombinaciju ekstravagancije Đade Kurti. Modna revija italijanske kreatorke privukla je posebnu pažnju prvenstveno i zbog nevičnosti i stalnog saplitanja manekenki. Skoro svaka manekenka saplela se o dugačku haljinu (koje preovladavaju kolekcijom italijanske dizajnerke), ali u velikom stilu, zbog čega je aplauz publike bio konstantan tokom čitave revije. Haljine Ateljea Kurti prodaju se u najboljim buticima Dubaija i Moskve.
Poslednje večeri najvažnijih modnih revija svoju novu kolekciju predstavio je Renato Balestra, ikona mode u Italiji.
Ekstravagantne čipke i drago kamenje Svarovski izdvajali su Balestru od ostalih kolekcija izloženih tokom nedelje mode u Rimu. Osim ženskih modela, konačno su bile predstavljene i kolekcije za muškarce za koje su iskreirani plišani sakoi i svilene pantalone zagasitih boja.
Balestrina revija trajala je čak nekih dvadesetak minuta. Podeljena na više različitih stilova, publiku je posebno iznenadila Balestrina „žena-toreador”. Osim za ženu, španski motivi, jake boje (crvena, plava, žuta svila) posvećeni su i muškim kreacijama.
Poslednji deo ovog jedinstvenog spektakla bio je obogaćen elegantnim večernjim haljinama: crno-bele lepršave haljine, dugačke kreacije od crnog pliša ipak nisu zadivile publiku. Balestrina modna revija, u odnosu na sveže ideje mladih dizajnera koji su učestvovali na rimskoj modnoj manifestaciji, zaostajala je po pitanju inovacije odajući utisak potpune zastarelosti: klasični stil koji je preovladavao revijom jedva bi pristajao i starijim damama.
Ipak, reviji Renata Balestre, koja nije bila preplavljena, prisustvovao je i gradonačelnik Rima Đani Alemano kome je na samom završetku osamdesetšestogodišnji kreator podario majicu sa svojim likom.
Reviji je prisustvovala i predsednica rimske modne manifestacije Silvija Venturini Fendi.
Nedelju visoke mode u Rimu definitivno nije moguće porediti sa tendencijama i glamurom srca italijanske mode, Milanom. Ipak, ovogodišnje izdanje manifestacije „Alta Roma Alta moda” podiglo je prosek rimske mode. Italijanska prestonica, čarobna već i sama po svojim predivnim ambijentima i klasičnim ali uvek svežim stilom, nije i nikada neće razočarati prisutne.
Marina Lalović
</div>
<div id="kolumna">
Korupcija u zdravstvu: sistemski problem?
Svetska literatura i praksa jasno ukazuju na ključne sistemske slabosti i propuste kada se govori o korupciji. Roze Akerman, na primer, ističe da je raširena društvena korupcija posledica nefunkcionalne države. Neki idu još dalje, naime, po njima, korupcija ima svoje korene u zloupotrebi tržišta od strane službenika u javnom sektoru. Analizirajući korupciju u Ukrajini Vladimir Dubrovski ističe da ona ima važnu društvenu funkciju jer ispunjava prazan prostor koji kreiraju formalni, obično nepraktični zakoni, i neformalna pravila nastala u potrebi za ,,realnijim” rešenjima na tržištu. Centar za globalna istraživanja i razvoj (2006) jasno ističe u svom radnom dokumentu da je slaba organizacija zdravstvene službe glavni uzrok korupcije u zdravstvu. Dalje, u ovom dokumentu se napominje da je u takvom jednom ambijentu sistemska korupcija gotovo pravilo, a vrlo retko izolovan slučaj ili lokalni propust. Dakle, sistemska rešenja koja se tiču organizacije zdravstvene službe su najznačajniji uzroci sistemskih problema u zdravstvu kao što su korupcija, lekarska greška i neefikasnost zdravstvene službe. Najzad, logično je da su promene u zdravstvu refleksija promena u društvu.
Da li je korupcija u našem zdravstvu ,,pojedinačni slučaj ili sistemski problem”.
Svetska banka je u svom izveštaju za 2007. godinu jasno istakla da je Srbija četvrta zemlja u svetu po stepenu korupcije u zdravstvu. Ovo je potvrđeno u izveštaju ,,Diskriminacija i korupcija – sistemske greške u srpskom zdravstvu”, čiji su autori profesori Hubert i Najman jasno istakli da monopol državnog zdravstva stvara nesputanu korupciju.
Česte afere u našem zdravstvu zbog korupcije, lekarskih grešaka i sistemskih propusta na svim nivoima govore da je naše zdravstvo neefikasno i staromodno, što je i potvrđeno u izveštaju SZO kada se radi o (ne)efikasnosti našeg zdravstvenog sistema. Efikasnost zdravstvenog sistema podrazumeva nekoliko parametara od kojih su principi distributivnosti i pravednosti, zatim poštovanje autonomnosti pacijenta i fer finansiranja najvažniji.
Korupcija u zdravstvu je realnost mnogih zdravstvenih sistema, pa i našeg. Međutim, nerealnost našeg zdravstvenog sistema u smislu organizacije, poštovanja ljudskih prava i sloboda, kako pacijenata, tako i lekara, i mnoštvo socijalnih, etičkih i pravnih konflikata, praktično stavlja doktore i celo zdravstvo u teško stanje kako finansijski tako i etički.
Lekar

Porezi prednost Srbije
Kako Srbiju učiniti atraktivnom za što više stranih direktnih investicija bila je tema nedavne (junske) konferencije ,,Međunarodni biznis sektor u Srbiji 2010”. Na tom skupu je rečeno da je „po bruto dohotku stranih direktnih investicija Srbija u regionu na četvrtom mestu, odmah iza Rumunije, Bugarske i Hrvatske”.
Sledeći ovaj izbor država za međusobna upoređivanja koristio sam podatke Svetske banke o neto prilivu stranih direktnih investicija (SDI) u četiri pomenute države u poslednje tri godine.
U 2009. je došlo do drastičnog pada investicija, što je posledica velike svetske finansijske krize, tako da podaci za tu godinu nisu ni uneti u tabelu. Prema podacima Svetske banke, Srbija je 2006. imala veće SDI od Hrvatske (zahvaljujući prodaji Mobtela Telenoru vrednoj 1,5 milijardi evra), dok je u 2007. i 2008. godini Hrvatska napravila značajniju pozitivnu razliku u odnosu na Srbiju.
Međutim, kada bi se podaci o neto SDI posmatrali za ove dve države u periodu od 2000. do 2005. videlo bi se da razlika u korist Hrvatske nije bila velika kao u 2007. i 2008. godini. Šta je dovelo do ove promene?
To svakako nije činjenica da je bolja infrastruktura u Hrvatskoj nego u Srbiji, jer onda bi investicije bile mnogo manje u Rumuniji i Bugarskoj, koje imaju lošiju infrastrukturu i od Srbije.
Po mom mišljenju, razlog je u tome što je politička stabilnost na strani Hrvatske. To je osnovni faktor koji treba zadovoljiti za SDI, što piše i u udžbenicima ekonomije. Hrvatska je postala kandidat za člana EU 2004. godine, a članica NATO-a 2007.
S druge strane, naši ministri obijaju pragove EU u Briselu tražeći podršku za kandidaturu Srbije. Zato je tačna izjava ministra Mlađana Dinkića na pomenutoj konferenciji o prednostima ulaganja u Srbiji („imamo stabilan pravac ka Evropskoj uniji i u tom smislu nema nikakvih iznenađenja”), ali nije prednost za investiranje, jer svi u regionu žele u EU.
Srbiju i Hrvatsku, međutim, treba da brinu podaci da su neto SDI u Bugarsku i Rumuniju pojedinačno veće nego u Srbiju i Hrvatsku zajedno, i to ne samo u poslednje tri godine investiranja. Uzlet investicija u ove dve zemlje počinje već od 2004. (Rumunija), odnosno 2005.(Bugarska). Obe zemlje su članice EU i NATO od 2007. godine.
STRANE DIREKTNE INVESTICIJE (neto priliv) (u milijardama USD)

Obrazlažući na konferenciji prednosti za SDI u Srbiju, ministar Dinkić je istakao da imamo ,,veoma dobar i konkurentan poreski sistem, daleko najkonkurentniji među svim zemljama u okruženju, ali i u poređenju sa većinom zemalja EU”. Ova tvrdnja traži uporište u uporednoj analizi poreskih stopa u posmatrane četiri države regiona. Tabela poreza i doprinosa po zemljama regiona pokazuje komparativne prednosti Srbije kada je u pitanju samo PDV. Kada je reč o porezu na dobit onda su Srbija i Bugarska u komparativnoj prednosti u odnosu na Rumuniju. Hrvatska je po svim vrstama poreza u posmatranoj grupi nekonkurentna i preskupa. Međutim, kada se pređe na teren poreza i doprinosa na zarade zaposlenih onda je Bugarska najpovoljnija, što važi i za prosečnu neto zaradu zaposlenih koja je u Bugarskoj oko 200 evra mesečno. Visina neto zarada je takođe jedan od faktora u kalkulaciji opravdanosti investicija. Srbija jeste povoljnija od Rumunije u pogledu visine poreskih stopa, ali ne toliko da bi to bilo opredeljujući faktor za investitore.
POREZI I DOPRINOSI PO ZEMLjAMA REGIONA

Ekonomska kriza, koja se kao ,,veliki prasak” raširila svetom, dovodi do preraspodele snaga u korist onih zemalja čije su ekonomije nastavile da beleže pozitivnu stopu rasta društvenog proizvoda i koje su sačuvale svoje devizne rezerve i uravnotežene državne budžete. To su za sada Kina, Rusija, Južna Koreja i Japan. Multinacionalne kompanije, dojučerašnji najveći investitori u zemlje u razvoju, pokušavaju da prodaju ili daju u zakup ovim novim investitorima svoje firme ćerke u zemljama u razvoju i da investiraju na velikim tržištima, čija kupovna moć nije mnogo oštećena krizom (Brazil, Rusija, Indija i Kina). U zemljama u razvoju, nasuprot gladi za stranim direktnim investicijama kao i za svakim oblikom dugoročnih zajmova, stoji oprezan i utanjen strani kapital koji je, sada, dok se ne otvore tržišta, spreman da uđe u zakup postojećih proizvodnih kapaciteta i najam radne snage na određeni rok uz manja doinvestiranja. Srbija mora da vidi svoju šansu u prilagođavanju situaciji koju nameće ekonomska kriza koja menja obrasce i regione investiranja kao i strane investitore. To se već vidi na najnovijim primerima.
Diplomirani ekonomista
</div>
<div id="sport">
SL u vaterpolu: Srbija bolja od Hrvatske
NIŠ – Srbija je u drugom kolu finalnog turnira Svetske lige savladala Hrvatsku sa 9:8 (1:3, 4:2, 2:1, 2:2).
Susret je počeo zvižducima publike tokom intoniranja hrvatske himne, na šta su vaterpolisti Hrvatske odmah odgovorili okretanjem od jarbola prilikom intoniranja himne Srbije.
Naši vaterpolisti počeli su susret veoma loše, uz nekoliko uzastopnih grešaka, što su su Hrvati, uz neke vrlo nejasne i problematične odluke sudije Gomeza iz Italije i dva puta sa igračem više iskoristili i poveli sa 3:0.
Prvi pogodak za Srbiju postigao je Vanja Udovičić tek na kraju pretposlednjeg minuta prve četvrtine, koja je završena rezultatom 3:1 za Hrvate.
U drugoj četvrtini izabranici Dejana Udovičića igrali su mnogo bolje i u odbrani, ali i efikasnije u napadu. Uspeli su, i pored odličnih odbrana hrvatskog golmana Mirka Ničića da izjednače na 4:4, a posle još jednog pogotka Hrvata i na 5:5 i tim rezultatom otišlo se na odmor između poluvremena. Zanimljivo je da je u prve dve četvrtine sudijski par Gomez (Italija) – Fernandez (Španija) čak deset puta isključio srpske, a na drugoj strani šest puta hrvatske vaterpoliste.
(/slika2)U nastavku do prvog vođstva (7:6) na utakmici Srbija stiže u 20. minutu pogotkom Prlainovića, a do kraja četvrtine obe reprezentacije propuštaju po tri napada.
Na početku poslednje četvrtine srpski delfini povećavaju vođstvo na 8:6 i, iako su Hrvati igrali dobro i imali veliku pomoć sudija (na utakmici je Srbija imala čak 17, a Hrvatska samo 12 isključenja), na kraju, posle izvanrednih odbrana Sora zaslužena i vredna pobeda naše reprezentacije – 9:8.
U A grupi Sjedinjene američke države savladale su dosta lako Kinu sa 11:5 (3:2, 3:0, 2:1, 3:2), a Crna Gora bila ubedljiva protiv Španije i slavila rezultatom 11:7 (4:2, 4:3, 1:1: 2:1).
U B grupi, u kojoj je i naša selekcija, Australija je bez mnogo napora savladala autsajdera finalnog turnira, reprezentaciju Južne Afrike sa 19:4 (7:2, 2:0, 3:1, 7:1), i tako zabeležila i drugu pobedu.
Bazen na Čairu. Gledalaca: oko 3.000. Sudije: Gomez (Italija) i Fernandez (Španija). Igrač više: Srbija:17 , Hrvatska:12 .
SRBIJA: SRBIJA: Soro, Avramović 1, Gocić , Udovičić 2, Vapenski 1, D. Pijtelović 2, Nikić 1, Aleksić , Rađen , Filipović , Prlainović 2, Mitrović , G. Pijetlović.
HRVATSKA: Ničić, Burić, Bošković, Dobud 1, Joković 2, Karač, Marković, Bušlje 2, Sukno, Muslim 3, Paškvalin, Obradović, Pavić.
Toma Todorović

Partizan pobedio Pjunik sa 3:1
Šampion Jermenije dobro je prošao i pored tri primljena gola u prvoj utakmici drugog kola kvalifikacija za Ligu šampiona. Sve je moglo biti drugačije, bolnije za Pjunik da su Partizanovi strelci bili bolje sreće, ovako, i jednima i drugima ostaje nada...
Teško da Partizan od ovake ekipe kakva je Pjunik može da primi više od jednog gola u revanšu koji je na programu iduće srede. Takav utisak stekao se nakon prvog poluvremena u Beogradu u kome su "crno-beli" ostvarili potpunu terensku dominaciju ali im je u završnici sreća okrenula leđa. Ipak, pobeda od 3:1 (2:1) našem prvaku otvara mogućnost da razmišlja u dobrom pravcu jer za sedam dana ima vremena da se popravi što se popraviti može.
Partizan je u prvih pola časa igre stvorio potpunu dominaciju posebno na sredini terena, pa je prava šteta što je mreža jermenskog tima ostala netaknuta. Srpski šampion se opredelio da novi evro-put započne ofanzivnom varijantom, ređale su se šanse pred golom Ljeska, međutim, mreža Pjunika ostala je začarana.
Prvu šansu Partizan je stvorio već u 8. minutu. Brazilac Kleo je majstorski uposlio Portugalca Moreiru koji izbija sam pred golom gostiju, šutira, ali lopta umesto u mrežu prolazi pored stative. Koji minut kasnije Brazilac Kleo je ponovo bio asistent, međutim, mladi Nemanja Tomić nije imao dovoljno hrabrosti da šutira na gol Artura Ljeska.
I posle nekoliko stopostotnih prilika usledilo je vođstvo Partizana. Prvo je Juspasjan nedozvoljenim startom faulirao Moreiru, norveški sudija Skjerven nije se dvoumio, pokazao je na faul nekoliko metara van linije šesnaesterca. Tomić je uzao kratak zalet, usledio je precizan udarac, lopta je prvo pogodila prečku a potom se odbila u nebranjenu mrežu.
I kada se činilo da će jermenski prvak pasti na kolena usledio je šok. Već u sledećem napadu, nakon grube greške mladog Lazevskog, Jedigarjan je svom snagom iskosa sa nekih desetak metara opalio po lopti u suprotni ugao Radiše Ilića i svom timu doneo neočekivani remi.
Partizanov srednji red, posebno Petrović i Ilić kao da su delovali bez snage i ideje, srpski prvak se dugo mučio da bi u finišu prvog poluvremena zasluženo sa golom prednosti otišao na odmor.
I dok su gosti čekali poslednji sudijski zvižduk usledila je filigranska akcija. Iskusni Krstajić je sa gotovo 50 metara pronašao Moreiru a iskusni majstor fudbala je lob udarcem sa 16 metara primorao Leska na novu kapitulaciju. No, u poslednjoj akciji Partizan je ponovo na iskušenju. Opasni Kazarjan je snažno šutirao sa 18 metara po zemlji, Ilić se ispružio koliko je mogao i vrhovima prstiju spasao svoj gol.
Pošto je mladi stručnjak Stanojević uvideo odakle njegovom timu preti opasnost postavio je striktne čuvare za Gazarjana i Markosa pa je Pjunikova oštrica u nastavku utakmice bila potpuno otupljena. Na terenu je dominirao samo jedan tim – Partizan, ređale su se šanse i gol prilike pred Belorusom Arturom Ljeskom ali je njegova mreža u drugom poluvremenu samo jednom pogođena.
Igrao se 60. minut kada su povratnik u Partizanove redove iz španskog Kadiza Miloš Bogunović i Brazilac Kleo izmenjali dupli pas da bi Kleo svom svojom brzinom i snalažljivošću krenuo ka golu Pjuniika i kada je video da je golman Ljesko istrčao lobovao ga je u brazilskom stilu. Mogao je Kleo i koji minut kasnije da se upiše u listu strelaca, da bi u 63. minutu norveški arbitar Skjerven zažmurio kada je Juspasjan igrao rukom u svom šesnaestercu naočigled 12.000 navijača. Nadao se Partizan bar još jednom pogotku u mreži Pjunika sa željom da revanš za sedam dana dočeka potpuno mirno ali bez obzira na sve okolnosti na Partizanovoj strani je kvalitet i znanje i na kraju bogato međunarodno iskustvo...
Stadion: Partizana. Gledalaca: oko 12.000. Sudija: Tomi Skjerven. Žuti kartoni: Lazevski (Partizan), Minasjan (Pjunik).
PARTIZAN: R. Ilić 6, Stevanović 6,5, Lazevski 6, M. Jovanović 6,5, Krstajić 7,5, Petrović 7 (od 85. B. Jovanović –), Tomić 7, S. Ilić 7, Moreira 7 (od 75. Davidov 6), Šćepović 7 (od 55. Bogunović 7), Kleo 7.
PJUNIK: Ljesko 6, Hovstjepjan 6,5, Minasjan 6, Juspasjan 5,5, Adedei 6,5, Jedigarjan 6,5, Manojan 6, Mkrčjan 6, Kazarjan 6,5, Markos 6,5, Goharjan 6 (od 65. Manasjan 6).
Igrač utakmice: Mladen Krstajić (Partizan).
----------------------------------------------
Stanojević zadovoljan, Minasjan ne gubi nadu
U sasvim različitom raspoloženju su mladi stručnjaci Aleksandar Stanojević i Vardan Minasjan izašli pred novinare. Partizanov trener bio je boljeg raspoloženja:
– Zadovoljan sam pobedom. Smatram da imamo dobar rezultat iako smo imali dosta problema u odbrani. Bićemo još bolji u revanšu, nećemo menjati taktičko opredeljenje, igraćemo ofanzivno, hvala navijačima na podršci – rekao je Stanojević.
S druge strane mladi stručnjak Pjunika i nekadašnji reprezentativac Jermenije je kazao:
– Bila je ovo naporna utakmica za moj tim. Napravili smo nekoliko grešaka u odbrani i to nas je koštalo poraza. Znali smo i pre meča da Partizan ima dobru ekipu ali pred mojim timom je još jedna šansa u revanšu pred našim navijačima. Videli smo i Partizanove slabosti – rekao je prvi stručnjak jermenskog fudbalskog prvaka nakon dvoboja u Beogradu.
D. Todorović

Crvena zvezda: Savić hoće da ostane, ali da igra
Od našeg specijalnog izveštača
Pohorje, 14. jula – Posle Njukasla, gde je zimus bio na probi, sada je za perspektivnog štopera Crvene zvezde Vujadina Savića (20), visokog 194 centimetra, zainteresovan engleski prvoligaš Mančester siti. Ugovor s „crveno-belima” mu ističe u januaru iduće godine, a sportski direktor Ivan Adžić mu je ponudio novi. Krajnje je neizvesno da li će jedan od naših najtalentovanih odbrambenih igrača da ostane u Zvezdi ili će karijeru da nastavi na Ostrvu. Jedan od skauta Mančester sitija je stigao na Pohorje, pa Savića mnogi vide na Zvezdinim izlaznim vratima.
– Hoću da ostanem u Zvezdi, ali da igram, jer samo tako mogu da napredujem – istakao je Vujadin Savić i dodao: – I moj otac Dušan, koji je kao golgeter ostavio dubok trag u njoj, takođe želi da ostanem, ali pod uslovom da igram. Razgovarali smo i s Adžićem. Ponuđen mi je novi ugovor, ali nigde ne žurim, pošto mi postojeći ističe kroz šest meseci.
Savić na Pohorju ne trenira s ekipom, zbog problema s hematomom na butini, ali svakodnevno vežba u teretani hotela „Arena”, po posebnom programu, pod nadzorom Zvezdinog kondicionog trenera Mihajla Radulovića. Da li je Radulović počeo da priprema mlađanog Savića za odlazak u Englesku ostaje da se vidi, ali u Crvenoj zvezdi su pod sve većim pritiskom da mu omoguće odlazak na probu u Mančester siti.
– Meni je Zvezda mnogo pomogla, ali je prošao period kada sam bio dete i trebalo bi drugačije da budem tretiran! Ako odem u Englesku ne verujem da bih odmah igrao u Premijer ligi, već bi me pripremali sezonu, sezonu i po, u nekom tamošnjem timu prve divizije. Ne želim bilo koga da ucenjujem, ali kod mene je trenutno takva situacija – kazao je Savić.
Inače, Vujadin Savić se prošlog leta vratio iz Rada u Crvenu zvezdu, a šansu mu je ukazao iksusni trener Vladimir Petrović Pižon, kum njegovog oca Dušana. Međutim, kako je sezona odmicala, Savić kod Petrovića najčešće nije bio u prvom planu, a povremeno je dobijao priliku i kod novog trenera Ratka Dostanića. Sada smatra da je potpuno sazreo da bude prvotimac Zvezde, a interesovanje velikih evropskih klubova samo potvrđuje da se radi o fudbaleru pred kojim je lepa budućnost, pa u Crvenoj zveezdi nikako ne bi smeli olako da ga se odreknu.
----------------------------------------------
C. zvezda – Iran 1:1 (1:1)
U prijateljskom meču na Pohorju u Sloveniji fudbaleri Crvene zvezde i reprezentacija Irana su igrali nerešeno – 1:1 (1:1). Trener Ratko Dostanić je pružio šansu igračima koji su u prvom planu, a iskusni povratnik Koroman i Tošić su ostavili dobar utisak, za sat vremena koliko su igrali. Meč je obeležio štoper Zvezde Milan Vilotić, koji je prvo u 38. minutu postigao vodeći gol, a pet minuta docnije je neopreznim startom skrivio penal, iz koga je najpoznatiji iranski fudbaler i kapiten nacionalne selekcije Ali Karimi izjednačio rezultat.
U prvom poluvremenu naš tim je bio mnogo opasniji, ali odlične prilike nisu iskoristili Koroman, Jevtić i Vilotić, koji je pre nego što je zattresao mrežu, glavom pogodio prečku. Kod Zvezdinog vodećeg gola kapiten Slavoljub Đorđević je glavom šutirao, a Vilotić je dobro reagovao i iz blizine loptu sproveo u gol Irana.
U drugom poluvremenu viđena je velika borba na sredini terena, praktično bez šansi za gol, mada se u završnici meča odličnom intervencijom istakao odlični golman „crveno-belih” Saša Stamenković. Proverom protiv Irana trener Crvene zvezde Ratko Dostanić može da bude zadovoljan, mada je u igri njegovog tima bilo i propusta, koji svakako ne bi smeli da se ponavljaju na narednim mečevima.
Teren hotela „Arena” na Pohorju. Gledalaca: 100. Sudija: Vinčić (Slovenija). Strelci: Vilotić u 38. za Crvenu zvezdu, a Karimi u 43. minutu iz penala za Iran. 
Crvena zvezda: Stamenković, Ninkov, Tošić (od 64. Reljić), S. Đorđević, Vilotić, Savio, Bogdanović, Kadu, Koroman (od 62. Vešović), Perović, Jevtić (od 62. Subašić).
Iran: Rahmati, Hajdrai, Agili, Husani, Hajsafi, Nouri, Ašobi, Karimi, Zanidpour, Ansarifard, Madanči. Igrali su još: Ašjaks, Katatabavi, Iman, Eholamreza.
----------------------------------------------
Poraz „rezervista” od Redinga
Pre prijateljske utakmice najboljeg tima Crvene zvezde i reprezentacije Irana, na gradskom stadionu u Ptuju Zvezdini „rezervisti” su poraženi od kombinovanog tima engleskog drugoligaša Redinga s 3:1 (1:1). „Crveno-beli” su poveli golom Mugoše u 11. minutu pošto se lopta odbila od stative posle udarca Trifunovića, a potom je Reding načinio veliki preokret. Dvostruki strelac za Engleze u drugom poluvremenu je bio Čarč u 58. i 81, a prethodno je Pirs u 26. minutu doneo izjednačenje.
Golman Boban Bajković je u 77. minutu odbranio penal, potom dobro intervenisao, ali je nedugo zatim posle njegove katastrofalne greške Čarč postavio konačan rezultat. Brazilac De Karvaljo, koji je na probi, bio je neprimetan.
Crvene zvezda je igrala u sastavu: Bajković (od 82. Pavlović), Stojković, Ignjatijević, Mikić, Spajić (od 22. Mijailović, od 43. Binić), Isah, Nikolić, Mugoša, Jeremić, Lazović (od 63. De Karvaljo), Trifunović.
----------------------------------------------
Lukić: Tužba protiv Nestorovića
Jučerašnje prijateljske utakmice Crvene zvezde u Sloveniji posmatrali su vodeći ljudi kluba: predsednik Vladan Lukić i potpredsednik Aleksandar Antić. Lukić je na kratko prekinuo odmor u Portorožu, a na novinarska pitanja šta će biti s pokrenutom istragom oko spornih transfera Lukasa, Salasa i Barkosa pre tri godine, on je odgovorio:
– Želimo u klubu mnoge stvari da postavimo na zdrave noge, pa da i preispitamo šta se dešavalo u bliskoj prošlosti, ali to sada nije prioritet.
Menadžer iz Marbelje Miroslav Nestorović, posrednik prilikom dolaska Salasa i Barkosa u Crvenu zvezdu, poručio je da jedva čeka da ga Zvezda tuži.
– Ispunićemo mu želju – bio je kategoričan Lukić. – Treba da utvrdio zašto je Nestrović ostavio ček od 1,3 miliona evra koji nije mogao da se naplati. Potrebno je da razjasnimo stvari.
L. Delić

„Gaspromnjeft” davaće godišnje tri miliona evra
Vest da je sponzor Crvene zvezde postao „Gasprom”, tačnije njegova najveća „kćerka” „Gasprom njeft”, izazvala je veliku pažnju i u Rusiji. Moskovski list „Sport ekspres” se tim povodom obratio Aleksandru Djukovu, predsedniku Upravnog odbora „Gasprom njefta” i petrogradskog Fudbalskog kluba Zenit, čiji je ta firma većinski vlasnik.
Na Balkanu kažu da će „Gasprom” godišnje za sponzorstvo izdvajati tri miliona evra.
– „Gasprom njeft” je potpisao petogodišnji ugovor o generalnom sponzorstvu vodećeg srpskog fudbalskog kluba Crvena zvezda. To je, bez sumnje, najpopularniji klub u Srbije, koji ima mnogobrojnu armiju navijača ne samo u svojoj otadžbini, nego i u drugim zemljama bivše Jugoslavije. U svojoj istoriji klub je osvajao i takve trofeje kakvi su Kup šampiona, najprestižniji evropski trofej, i Interkontinentalni kup. Ali, glavno je što Crvena zvezda ima više od četiri miliona navijača i to samo na Balkanu.
Zašto je „Gasprom njeft” odabrao baš klub iz Srbije?
– Prošle godine „Gasporom njeft” je stekao 51 odsto akcija najveće srpske kompanije NIS i sada je najveći investitor u Srbiji. Smatramo da je sponzorisanje tako poznatog i popularnog fudbalskog kluba vrlo efikasan instrument za isticanje naših brendova u regionu. Sem toga, ne treba zaboraviti da naša grupa „Gasprom” izvodi u regionu ogroman projekat „Južni tok” u kome Srbija zauzima važno mesto.
Kakvi su uslovi ugovora, u tom smislu i finansijski?
– U dogovoru s klubom ne otkrivamo finansijske uslove ugovora. Ipak, mogu da preciziram da će na dresovima ekipe biti lototip mreže AZS, koju „Gasprom njeft” namerava da razvija u regionu. Takođe smo dobili mogućnost da se reklamiramo za vreme televizijskih prenosa utakmica Crvene zvezde, na stadionu i ostalom što je povezano s klubom. Sem toga, predstavnici „Gasporom njefta” ući će u klupski savet, koji reguliše glavne aspekte delatnosti kluba. Ugovor o sponzorstvu takođe predviđa i specijalne dopunske bonuse ekipi na kraju svake fudbalske sezone ako ona ostvari određene sportske uspehe. To je uobičajena evropska praksa za slične sponzorske ugovore.
Sergej Cimerman
</div>
<div id="vesti">
Tadić: U Srbiji se grade tri najveća mosta u Evropi
Polaganjem kamena-temeljca na mestu budućeg Mosta prijateljstva Kine i Srbije, predsednik Srbije Boris Tadić i predsednik Stalnog komiteta Svekineskog narodnog kongresa Vu Banguo simbolično su otvorili gradilište u beogradskoj opštini Zemun, na kome će za nekoliko meseci početi izgradnja nove saobraćajnice preko Dunava. Ocenivši da će ovaj infrastrukturni objekat, koji kreditira kineska Eksport-import banka, biti simbol povezanosti dve države, predsednik Tadić je u obraćanju zvaničnicima Srbije i Kine izjavio da most Zemun–Borča predstavlja novi model poslovanja u oblasti izgradnje infrastrukture i „još jedan materijalni dokaz prijateljstva i bliskosti kultura i naroda dve zemlje”.
– Srbija je kao i sve države primila udar svetske finansijske krize i od ovog trenutka, kada simbolički postavljamo kamen-temeljac budućeg mosta, počinjemo sa sprovođenjem novog sistem mera koje treba da poprave ekonomsku situaciju u zemlji i povećaju proizvodnju i broj zaposlenih – ocenio je Tadić. On je dodao da će Srbija znati da je na dobrom putu kad ponovo zabeleži rast zaposlenosti, kao i da je izgradnja infrastrukturnih objekata najbolji način da se „otvori perspektiva zapošljavanja radnika”. Narodna Republika Kina, prema njegovim rečima, snažno nastupa na međunarodnoj sceni, namećući se kao dominantan politički i ekonomski činilac.
– Kineska ekonomija godinama je u svetskom vrhu i to je ekonomija najvišeg stepena rasta. Kina postaje i jedan od najznačajnijih činilaca svetske politike i ne postoji tačka na ovom svetu na kojoj se ne pita za kinesko mišljenje – rekao je predsednik Srbije.
Most prijateljstva Srbije i Kine će, kako je rekao, predstavljati istorijski iskorak za Beograd i Srbiju, koji će premošćivanjem najveće evropske reke stvoriti mogućnost da na levoj obali Dunava započne izgradnju novog poslovnog i stambenog kompleksa „Treći Beograd”. On je podsetio da se u ovome trenutku u Srbiji grade tri najveća mosta u Evropi – most kod Beške, most preko Ade Ciganlije i most na Dunavu.
– Posle decenija zastoja u izgradnji velikih infrastrukturnih objekata Srbija ponovo kreće. Grade se autoputevi i mostovi, investira se u elektroprivredu. Građani Srbije mogu da budu ponosni, a ja sam ponosan zbog uspešno zaključenog strateškog partnerstva sa Kinom – zaključio je Tadić.
Vu Banguo, predsednik Stalnog komiteta Svekineskog narodnog kongresa, istakao je da su Kina i Srbija prijateljske zemlje čiji su narodi povezani dugotrajnim sponama, a dogovorom o strateškom partnerstvu otvorena je nova stranica u istoriji odnosa.
– Želim da istaknem da dobri politički odnosi treba da rezultiraju i poboljšanjem ekonomskih odnosa, jer nivo ekonomsko-trgovinske saradnje još nije dosegao nivo političkih odnosa – izjavio je Vu Banguo.
Ceremoniji polaganja kamena temeljca prisustvovali su i predsednica parlamenta Slavica Đukić-Dejanović, na čiji poziv visoka kineska delegacija boravi u trodnevnoj zvaničnoj poseti Srbiji, odnosno premijer Mirko Cvetković sa članovima vlade.
Most Zemun–Borča prvi je infrastrukturni projekat u okviru sporazuma srpske i kineske vlade, koji je potpisan u avgustu prošle godine u Pekingu. Ugovor o izgradnji objekta koji vredi 170 miliona evra, sredinom aprila u Beogradu su potpisali ministarka za NIP Verica Kalanović, gradonačelnik Beograda Dragan Đilas i kineska kompanija „Čajna roud end bridž korporejšn” (CRBC). Rok za izgradnju mosta na Dunavu, čija je dužina 1.507 metara, i još 19 kilometara pristupnih saobraćajnica (tzv. Severna magistralna tangenta) konačno je utvrđen za april 2014.
M. Luković
----------------------------------------------
Potpisano nekoliko sporazuma o saradnji Srbije i Kine
Predstavnici delegacija Kine i Vlade Srbije potpisali su juče u Skupštini Srbije nekoliko sporazuma o saradnji i kreditiranju.
Predsednik kineske Eksim banke Li Ruog i ministarka finansija Diana Dragutinović potpisali su Sporazum o preferencijalnom potrošačkom kreditu za most Zemun–Borča.
Osim toga, oni su potpisali i Sporazum o koncesionom zajmu Srbiji za projekat sistema provere kontejner-vozila.
Memorandum o razumevanju o obostranom osnivanju kulturnih centara potpisali su zamenik ministra spoljnih poslova Kine Vang Guanđa i ministar kulture Nebojša Bradić.
Potpisana je i Razmena note između Srbije i Kine o nepovratnoj pomoći Srbiji, kao i Okvirni sporazum vlada dveju zemalja o obezbeđivanju koncesionog zajma za Srbiju.
Ambasador Kine u Srbiji Vei Đinghua potpisao je s ministrom zdravlja Tomicom Milosavljevićem Memorandum o razumevanju u oblasti zdravlja i medicine.
Predsednik Stalnog komiteta Svekineskog narodnog kongresa Vu Banguo i delegacija kineskog parlamenta doputovali su danas u trodnevnu posetu Srbiji. Beta

Arnaut optužuje MUP Republike Srpske
Od našeg dopisnika
Sarajevo, 14. jula – Damir Arnaut, savetnik u kabinetu predsedavajućeg Predsedništva BiH Harisa Silajdžića i šef pravnog tima koji je angažovan na odbrani Ejupa Ganića, optužio je danas Ministarstvo unutrašnjih poslova Republike Srpske da „deluje kao agent strane države”, a dvojicu članova Tima za istraživanje ratnih zločina MUP-a RS, Sima Tuševljaka i Radovana Pejića, da su jednom zaštićenom svedoku nudili posao ukoliko svedoči u korist Beograda.
„MUP RS deluje kao agent strane države i radi na nelegalan način i služi se korumpiranim metodama i pritiskom. Tuševljak i Pejić su licu, koje je u slučaju zahteva Srbije za izručenje člana ratnog Predsedništva BiH Ejupa Ganića pred londonskim sudom označeno kao zaštićeni svedok, nudili posao u MUP-u RS pod uslovom da svedoči u korist Beograda”, izjavio je Arnaut na konferenciji za novinare kojoj je prisustvovao i Silajdžić, dodavši da mu je to u martu izjavila ta osoba.
On kaže da se u dokumentaciji koju je Srbija dostavila sudu u Londonu nalazi i svedočenje tog lica koje je označeno kao zaštićeni svedok „A”, a koje je navelo da je Arnaut od njega tražio da odustane od tog iskaza.
„Ja sam o ovome usmeno svedočio pred sudom u Londonu i pobio sam to njegovo svedočenje, što je sud i prihvatio”, rekao je Arnaut, priznavši da nije baš siguran da je to lice reklo istinu.
„Činjenica je da iskaz ovog lica ima mnogo ’rupa’ da bi mu se moglo verovati. Kredibilitet tog lica ne samo da je poljuljan, nego ne postoji. Smatram da je potrebno da neko od naših organa provede istragu o tome i, eventualno, zaštiti tu osobu koja je dala lažan iskaz”, kazao je Arnaut odgovarajući na pitanje kako zna da navedeno lice i njemu nije dalo pogrešne informacije.
Upitan zašto o svemu nije obavešteno Tužilaštvo BiH i zašto je Ganićeva odbrana privatizovana od člana Predsedništva BiH Harisa Silajdžića, šef Ganićevog pravnog tima odgovorio je da su „vrata Predsedništva otvorena za sve građane kad god je to moguće”.
Tuševljak i Pejić nisu želeli da detaljnije komentarišu Arnautove optužbe, u kratkom razgovoru za „Politiku” potvrdili su da „nikada nisu ’vrbovali’ nijednog svedoka”, i da su „zahvalni svim građanima BiH koji se sami jave i iskažu želju da svedoče o zločinima i nad Srbima”.
Oni su naglasili da „MUP RS ne određuje ko će dobiti status zaštićenog svedoka, već da to, na predlog Tužilaštva, radi Sud” s kojim, kažu, „Tim za istraživanje ratnih zločina sarađuje u skladu sa zakonom i postupa po njegovim zahtevima, nalozima i naredbama”, a na isti način ponaša se i kad je u pitanju saradnja sa Tužilaštvom BiH, odnosno okružnim i kantonalnim tužilaštvima i sudovima.
D. Stanišić
</div>
<div id="kolumna">
Poeni za Zukorlića
Odluka vlasti da, samo dan uoči konstitutivne sednice Nacionalnog saveta Bošnjaka, promeni pravila o osnivanju tog saveta, nije bila u skladu sa dobrom demokratskom praksom. Čak i kada se nađe neki formalni izgovor za nametanje takve odluke, političke posledice su neizbežne i obavezno loše ne samo po demokratiju, nego i za vlast koja poseže za takvim rešenjima.
Muamer Zukorluić se našao u poziciji da može da puca penal, i to iz nekoliko pokušaja. Nije ni mogao da promaši. Bilo mu je lako da, bez ikakvih teškoća, ubedi svoje pristalice da je posredi izborna krađa, odnosno prekrajanje volje građana. Uostalom, sličan pokušaj prekrajanja izbornih pravila za, recimo, republičke ili lokalne izbore izazvao bi lavinu protesta, a vlasti bi se našle pod optužbom da zavode diktaturu.
Još mu je lakše bilo da lansira tezu da se Beograd meša u poslove bošnjačke manjine i da takvu akciju obavezno treba sprečiti. Može, takođe bez problema, da plasira ideju da njegovi oponenti na lokalnim nivou, ministri Rasim Ljajić i Sulejman Ugljanin, „rade za Beograd” a ne za sredinu zahvaljujući čijim glasovima su izabrani na ta mesta.
Zukorlićeva pozicija u političkom smislu postaje i te kako stabilna i pruža mu mogućnost da nastavi da se odlučno bori za ozvaničenje Nacionalnog saveta čiji legitimitet Ministarstvo za ljudska i manjinska pravane priznaje. On može da organizuje bojkot eventualnih novih izbora, sa realnim izgledima da u tome uspe, a otvorena su mu vrata i za formiranje paralelnih organa bošnjačke nacionalne manjine u Srbiji.
Ministarstvo je, istina, praktično odustalo od ideje o raspisivanju novih izbora, saopštivši da je produžilo rok za formiranje saveta bošnjačke manjine. Dakle, otvara se prostor za nove pregovore Zukorlićeve, Ljajićeve i Ugljaninove liste. Izgledi da ti pregovori u dogledno vreme donesu opipljiv rezultat nisu veliki naprosto zato što država nastupa sa zakašnjenjem i nakon niza pogrešnih poteza koji su pogoršali situaciju.
Jer, čak i ako bi se Ugljanin i Ljajić, zabrinuti zbog rasta uticaja Zukorlića, sada dogovorili da zajednički oforme novu većinu, pitanje je da li bi to ojačani Zukorlić prihvatio ili bi nastavio da insistira na stavu da je on već oformio Nacionalni savet bošnjačke manjine koji smatra legitimnim.
Vreme za dijalog bilo je pre nego što su izbori raspisani, a svakako pre nego što su pravila koja regulišu izbor saveta nacionalne manjine izmenjena u poslednji čas. Bavljenje politikom podrazumeva i sposobnost procene situacije i dugoročno planiranje poteza. Vlada je, čini se, u ovom slučaju vodila više računa o balansu snaga unutar vladajućeg bloka nego o implikacijama koje potezi koje vuče mogu da imaju na odnose unutar jedne od najvećih nacionalnih manjina u Srbiji, kao i na politički život u celoj Srbiji. Dobro je što su ponovo otvorena vrata pregovorima, a još bolje bi bilo da svi pokažu odgovornost i zaista započnu razgovore.
</div>
<div id="vesti">
Paragrafi (ni)su potpora po meri
Primerom prestoničkih javnih preduzeća, u kojima, prema podacima iz gradske uprave, 413 radnih mesta popunjavaju osobe sa invaliditetom (iako je zakonska obaveza da se zaposli njih 374), teško da će krenuti druge lokalne samouprave u republici, smatraju u Uniji poslodavaca Srbije.
Prilikom obuke preduzetnika kako da se pripreme za zapošljavanje ovog dela populacije, oni su sondiranjem u 13 gradova utvrdili da na birou ne postoji dovoljno invalida da popune paragrafima predviđen broj radnih mesta.
Podsetimo, Zakon o profesionalnoj rehabilitaciji i zapošljavanju osoba sa invaliditetom (OSI) nalaže da poslodavac koji ima od 20 do 49 radnika zaposli jednog invalida. Ako ima 50 i više, najmanje dva, a na svakih narednih 50 još jednog invalida. Ako to ne učini dužan je da mesečno za svako takvo nepopunjeno mesto uplati u poseban budžetski fond iznos jednak visini tri minimalne zarade.
Kako kaže Dragoljub Rajić, predstavnik unije, posle početka primene Zakona o profesionalnoj rehabilitaciji i zapošljavanju osoba sa invaliditetom, u našoj zemlji, sa onima koji sada rade, može biti zaposleno njih 35.750. Kako nam je rečeno u Nacionalnoj službi za zapošljavanje, zaključno sa 30. junom na evidenciji je bilo 21.773 osobe sa invaliditetom. Od tog broja je 7.017 žena.  
– Iz razgovora sa predstavnicima organizacija OSI saznali da je svega polovina onih koji su na birou zainteresovani da rade za platu od dvadesetak hiljada, kad već primaju 12.000 do 14.000 mesečno na ime tuđe nege i pomoći – naglasio je Rajić, dodajući da je poseban problem što zakon ne tretira jednako javna i privatna preduzeća. Propisi predviđaju da republika Srbija kao poslodavac, kao i korisnici sredstava iz budžeta, ukoliko nisu u finansijskoj mogućnosti da ispune zakonom predviđene obaveze, mogu ih iz tekuće prebaciti u narednu godinu. Privatnici nemaju takvu pogodnost  – naglasio je Rajić.
Inače, u skladu sa novim zakonom, Republički fond PIO i Nacionalne službe za zapošljavanje su od 12. jula počele prva veštačenja za procenu radne sposobnosti, mogućnosti i održivosti zaposlenja osoba sa invaliditetom. Za taj posao zadužena je mešovita stručna komisija. Do juče, za procenu se prijavilo 1.212 invalida
----------------------------------------------
Udruženje paraplegičara Beograda: paragrafi štite od diskriminacije
Vukoman Bošković, sekretar Udruženja paraplegičara Beograda, kaže da je zakon odličan, ali da poslodavci treba ozbiljnije da ga shvate. Najbolje je, kaže, što će osobe sa invaliditetom odsad biti zapošljavane na određeno ili neodređeno vreme, a ne na osnovu ugovora o autorskom delu. Ono što štiti od diskriminacije je, kaže, odredba koja nalaže poslodavcu da do petog u mesecu uplati doprinose za zaposlenog sa invaliditetom inače će plaćati kazne na koje ide zatezna kamata.
– Dosta penzionera u našem udruženju od 480 članova ima penzije od oko 15.000 dinara. Oni su spremni da zamrznu penzionerski status i zaposle se, čime u perspektivi povećavaju buduću penzionu osnovicu – naglasio je Bošković.
Kako objašnjava, prema dosadašnjim stimulativnim merama poslodavac koji zaposli osobu sa invaliditetom sa tržišta rada, dobijao je sredstva za opremu radnog mesta za takvog radnika, a država mu je godinu dana davala platu. Uslov je da na tom mestu radnik sa invaliditetom bude zaposlen najmanje dve godine.
– Dolazili su mi članovi udruženja i žalili se da je gazda uzeo pomoć od države, a njih otpustio pre isteka dve godine – kaže Bošković.
----------------------------------------------
Udruženja studenata sa hendikepom: kao da je cilj da poslodavci daju pare državi 
Ljupka Mihajlovska, direktorka Udruženja studenata sa hendikepom, kaže da zakon ima dosta mana, a da je suštinska što ne postoji dovoljno kvalifikovanih osoba sa invaliditetom koje bi popunile radna mesta propisana ovim aktom.
– Slali smo ih u banke, ali one nisu zadovoljne kako rade. A kako bi bili kada samo jedan odsto njih ima visoku stručnu spremu, a više od 18.000 nema nikakvu kvalifikaciju. Malo je obrazovanih, da ne pominjemo decu sa smetnjama u razvoju – objašnjava Mihajlovska.
Kako naglašava, u našoj zemlji ne postoji servis podrške, odnosno praksa da država invalidu plaća pratioca do radnog mesta. Štaviše, prevoz im je veliki problem, a događa se da i taksisti odbijaju da voze osobe u invalidskim kolicima. Mnogi zato odlučuju da žive od stipendija, penzija, pomoći, umesto da rade.
– Možda je zakon dobro zamišljen, ali ne postoje uslovi da bude sproveden. Kao da sve ide ka tome da poslodavci ne ispune kvotu, već da uplaćuju novac državi – kaže Mihajlovska.
Dragana Jokić
</div>
<div id="ekonomija">
Milioni evra za bolje grejanje u Nišu
Niš – U toku ovog leta izvršiće se rekonstrukcija toplane u Ulici Majakovskog, u naselju Duvanište, čime će i deo Niša prema Niškoj Banji, ali i ceo grad dobiti znatno kvalitetnije grejanje za narednu zimu. Ovo je za „Politiku” rekao Milan Ogrizović, zamenik generalnog direktora Gradske toplane.
– Toplana u ulici Majakovskog značajna je jer ćemo dobiti novih 15 megavata snage u sistemu. S jedne strane, biće omogućen priključak novim korisnicima, a s druge, glavna toplana „Krivi vir” biće rasterećena dosadašnjih obaveza prema Duvaništu i za ostale delove grada biće isporučivano kvalitetnije grejanje. Istovremeno sa Krivog vira moći će da se širi mreža potrošača, budući da je do sada zbog ograničenih kapaciteta to bilo gotovo nemoguće.
Prema rečima Ogrizovića, rekonstrukcija toplane u Ulici Majakovskog vredna je milion evra i finansira se iz Programa rehabilitacije daljinskog grejanja u našoj zemlji, posle potpisivanja trilateralnog sporazuma nemačke banke za razvoj KFV (KFW), grada Niša i Vlade Srbije.
– U saradnji sa KFV-om, takođe, u periodu do naredne grejne sezone, zamenićemo dotrajale toplovode na 15 deonica u Nišu, čime će biti ostvarene ogromne uštede u sistemu grejanja. Tokom prošle godine urađena je sanacija toplovoda na pet deonica u gradu, čime je već ostvareno preko 30 odsto uštede toplotne energije, a cela investicija vredna je blizu milion evra – skoro polovinu, nešto više od 400.000 evra izdvaja KFV, a lokalna samouprava preuzela je obaveze da izdvoji iz sopstvene kase još oko 500.000 evra. Paralelno sa ovim investicijama u toku je veliki remont najveće toplane u Krivom viru, gde će biti obavljena zamena ventilatorskih postrojenja i glavnih cirkulacionih pumpi, čime će se dodatno štedeti na toplotnoj energiji. Planom je predviđen i remont toplana „Jug” i u Somborskoj ulici, što će, takođe, doprineti povećanju kapaciteta Gradske toplane koji je sada oko 250 megavata – rekao nam je Ogrizović.
U Nišu trenutno usluge Gradske toplane koristi trećina od oko 300.000 stanovnika. Prema rečima Milana Ogrizovića, nedavno je usvojena i nova odluka o isporuci toplotne energije kojom se nagoveštava i kvalitetnije grejanje, ali i veći broj domaćinstava priključenih na gradske toplovode:
– Nova odluka predviđa vrlo jednostavan način direktnih ugovaranja međusobnih odnosa između Gradske toplane i korisnika, bez posrednika i skraćivanje doskora dugih i mukotrpnih puteva do priključka. Započet je i proces primene kvalitetnog tarifnog sistema i merenja isporučene toplotne energije, kroz automatizaciju podstanica i ugradnju kalorimetra, čime će, sigurni smo u to, potrošači u Nišu biti mnogo zadovoljniji, a i Gradska toplana od toga imaće velike koristi.
T. Todorović
</div>
<div id="kultura">
Za ljubav se treba boriti
Glorija je pobegla iz cirkusa, iz života koji je do tada imala i za koji je jedino znala, u duhovni život i duhovni svet jer je smatrala da će tu naći duševni mir. U trenutku kada je mislila da ga je pronašla, u stvari se suočila sa novim izazovima. Doživela je ljubav i kada je bila spremna da se odrekne svega zarad nje, nije je dobila nazad.
Ovako glumica Ivana Knežević opisuje lik Glorije, odnosno sestre Magdalene, žene sa dva života koji tumači u mjuziklu „Glorija”, a koji po drami Ranka Marinkovića režira Iva Milošević u beogradskom Pozorištu na Terazijama.
Mediteran, neostvarena ljubav između sveštenika i mlade redovnice, patnje, iskušenja, unutrašnji sukobi... teme su kojima se bavi mjuzikl „Glorija”. Premijera je zakazana za nedelju, 25. jula u Grad teatru u Budvi koji je koproducent ove predstave. Glorijina ljubav je čista i iskrena, ali se don Jere ne usuđuje da otvoreno prizna da je voli, jer nema njenu unutrašnju snagu. Umesto da joj kaže da je voli, on je neprestano kritikuje, pronalazi greške u njenom pogledu, ponašanju... Lik don Jerea tumači Ivan Bosiljčić, a u glumačkoj ekipi su i Duško Radović, Feđa Stojanović, Milan Milosavljević i Katarina Gojković. Beogradsku premijeru očekujemo na otvaranju nove sezone u Pozorištu na Terazijama.
– Sada možemo da razmišljamo koja je to unutrašnja borba u don Jereu: da li je to muška slabost ili njegova ambicija i posvećenost duhovnom životu. Da ne kažem, muškarci su takvi, nikada ne stavljaju ljubav na pravo mesto, za razliku od žena. Možda se to muškarcima neće dopasti, ali ja mislim da je tako. Don Jere nije spreman da se žrtvuje za ljubav i Glorija nesrećna i nezadovoljna, suočena sa lažima i prevarom, odlazi u smrt. Možemo da raspravljamo o tome da li je to sticaj nesrećnih okolnosti ili je to njena odluka, ali to nije poruka našeg komada, već da u ljubav treba verovati i za ljubav se treba boriti. Glorija je izmanipulisana u cirkusu od ambicioznog oca, a u crkvi od ambicioznog sveštenika – kaže Ivana Knežević.
Ivan Bosiljčić svog don Jerea predstavlja kao revolucionara, čoveka naglašenog temperamenta u svešteničkom liku.
– Njegov primarni sukob pre nego što mu se desi fatalni susret sa sestrom Magdalenom jeste kako obuzdati sebe u mrtvoj sredini. On je taj koji želi da vrati narod u crkvu, da propoveda, da se u slavu Boga desi revolucija. A onda se dešava revolucija u njegovom ljubavnom životu. Lični konflikt don Jere nije više obuzdati sebe, svoj sveštenički i revolucionarni temperament, nego borba između crkve i ovozemaljske ljubavi sa ženom. To su velike borbe, dileme... –
kaže glumac Ivan Bosiljčić.
U liku don Jerea, kaže, sumirao je do sada stečena glumačka znanja. Melodramski zadaci koje je imao sarađujući sa iskusnim režiserom Zdravkom Šotrom jako su mu pomogli u osvajanju ovog junaka.
– „Glorija” je klasika u formi mjuzikla. A kakav je don Jere, najbolje govore reči Biskupa koga igra Duško Radović: „To si ti sinko. Živa vatra. Tup, puf glavom u zid”. Imam mnogo prijatelja koji su u crkvenim krugovima, zato i znam kroz kakve dileme i iskušenja prolaze. Oni ne prave buku oko toga, iako su borbe koje se u njima dešavaju daleko veće od naših. Ja sam kroz ovaj lik ispitao kako je to i shvatio da je za svako poštovanje bilo koja žrtva. Ljubav je žrtva, živeti za drugoga je žrtva – kaže Bosiljčić i naglašava:
– Ovde se otvara tema manipulacije naroda od strane vođe i kada to svedemo na mikroplan, manipulacije ljubavnika. U ljubavi ne sme biti manipulacije i obmane. Manipulacija ima svoj cilj, ali je vrlo kratkoročna. Ako neko smatra da je to ljubav za ceo život, a laže i manipuliše, onda se vrlo brzo desi veliki krah. Ovo pričam ne samo kao glumac, već i kao mladi neoženjeni čovek u Srbiji, koji još nije osetio brak. Da li možete da zamislite koliko su ove emocije povećane kada se dešavaju jednom kaluđeru i to još u crkvi! Drama „Glorija” je nazvana tragedijom u šest slika upravo zbog manipulacije, laganja samog sebe, podložnosti uticaja sa strane. Sestra Magdalena na kraju izvrši samoubistvo shvativši da je ništa, jer kako sama kaže: „Iz ništa samo ništa može biti”. A moj don Jere doživljava možda još veću tragediju. On ostaje da živi: kao ništa!
Borka Trebješanin

Polanskom predlažu da piše memoare
Odluka švajcarskih vlasti da pusti na slobodu francusko-poljskog reditelja Romana Polanskog, čime je odbijen zahtev SAD za izručenje umetnika pod optužbom za ilegalne seksualne odnose koje je pre više od 30 godina imao sa maloletnicom Samantom Gejmer, pozdravljena je među filmskim umetnicima u svetu.
Iako je u decembru 2008. Samanta Gejmer (48) zatražila od tužilaštva da obustavi postupak protiv Polanskog, Apelacioni sud Kalifornije odbacio je u februaru 2009. zahtev advokata sineaste da se protiv njega obustavi postupak u slučaju suđenja za prestup stariji od 30 godina. Posle hapšenja, septembra prošle godine, Polanski je u decembru 2009. pušten uz kauciju od 4,5 miliona švajcarskih franaka (oko tri miliona evra) i od tada, do prekjuče, bio je u kućnom pritvoru u svojoj vili u planinskom mestu Gštatu.
Sada je slobodan da ponovo putuje Evropom, što je i činio proteklih 30 godina izbegavajući bilo kakav mogući kontakt sa američkim tlom.
Rođeni Parižanin, student čuvene poljske filmske škole u Lođu, pažnju javnosti na svoj talenat, skrenuo je delom „Nož u vodi” 1962, jednim od retkih poljskih filmova posle Drugog svetskog rata koji za temu nije imao rat. Uspeh ovog dela omogućio mu je da film „Repulzija” radi u Velikoj Britaniji, zatim je snimio „Neustrašive lovce na vampire”, a njegov konačan odlazak u Holivud i status traženog reditelja desio se povodom sofisticiranog psihološkog trilera „Rozmarina beba” (1968). Usledili su holivudski uspesi i pohvale filmova „Che”, „Kineska četvrt”, i „Tragedija Magbeta” koji je snimao u Velikoj Britaniji.
Seksualni prestup slavnog reditelja dogodio se 10. marta 1977. u kući glumca Džeka Nikolsona, gde je Polanski doveo Samantu Gejmer na slikanje za modni časopis. Posle prijave njenih roditelja, reditelj je uhapšen polovinom 1977. u Los Anđelesu, priznao je „protivzakonite seksualne odnose” sa maloletnicom, i proveo 42 dana na psihijatrijskom posmatranju. Iz SAD je pobegao 1978, pre nego što mu je izrečena sudska kazna, a od tada živi u Evropi, u Parizu, i nikada nije kročio na američko tle, u strahu od hapšenja, a nije prisustvovao ni dodeli Oskara 2003, kada mu je ovo priznanje pripalo za režiju drame „Pijanista”.
Posle bekstva iz SAD, čuveni film „Tes” sa Nastasjom Kinski, Polanski je snimio u Parizu i film posvetio svojoj tragično nastradaloj supruzi Šeron Tejt koja je ubijena 1969. Izbegavajući zemlje koje bi ga mogle izručiti SAD, među kojima i Veliku Britaniju, tokom osamdesetih Polanski je snimao na Malti, u Francuskoj – najčešće u Parizu, i to u onim delovima grada gde voli da šeta i, kako kaže, razmišlja o novim filmovima, u Portugalu i Španiji, Češkoj („Oliver Tvist”), Nemačkoj i Poljskoj („Pijanista”), na Islandu i u Danskoj, gde je snimao poslednji film „Pisac iz senke”. Ovo delo, koje je premijerno prikazano na poslednjem Berlinskom festivalu, završavao je iz zatvora u Cirihu, u kojem je boravio posle hapšenja 26. septembra 2009. Pre hapšenja, Polanski je kompletno izmontirao sliku filma, a putem svojih prijatelja i advokata koji su ga posećivali u zatvoru, timu saradnika slao je uputstva za montažu zvuka i muzike u trileru zasnovanom na romanu Roberta Harisa, o bivšem britanskom političaru i njegovom piscu iz senke koji mu anonimno pomaže da napiše memoare.
Posle premijere filma „Pisac iz senke”, britanski list „San” prokomentarisao je da bi, ako i kada bude oslobođen, Polanski trebalo da napiše svoje memoare o decenijskom bežanju od američkog sudstva, naravno uz pomoć pisca iz senke.
I. Aranđelović
</div>
<div id="ekonomija">
Opštine čekaju restituciju
Unutar vladajuće koalicije postignut je načelan dogovor da Zakon o javnoj svojini bude na dnevnom redu jesenjeg zasedanja Skupštine.
To za „Politiku” tvrdi Suzana Grubješić, šefica odborničke grupe G17 plus, koja je pokrenula inicijativu u parlamentu za usvajanje ovog zakona koji treba da vrati imovinu gradovima i opštinama. U Ministarstvu finansija, međutim, kažu da će ovaj propis u skupštinsku proceduru ući zajedno sa zakonom o restituciji, jer su tako zahtevali vlasnici oduzete imovine. Oni su u nekoliko navrata ukazivali da bi vraćanjem imovine lokalnim samoupravama pre restitucije, opštine i gradovi bili dovedeni u situaciju da iz svojih budžeta obeštete stare vlasnike.
Da li će paket svojinskih zakona biti usvojen na jesen u ovom ministarstvu, koje je pisalo zakone, nisu mogli da potvrde jer se čeka odluka Ustavnog suda o vraćanju imovine verskim zajednicama.
Inače, ulazak Zakona o javnoj svojini u skupštinsku proceduru najavljivan je za kraj prošle godine. Na sajtovima parlamenta i Ministarstva finansija okačen je tekst ovog zakona iz 2008. godine koji je prošao javne rasprave u svim gradovima i opštinama u Srbiji. U Ministarstvu finansija kažu da će konačna verzija biti poznata uskoro i predstavljena javnosti zajedno sa tekstom Zakona o restituciji.
U Stalnoj konferenciji gradova i opština juče nisu hteli da govore o Zakonu o javnoj svojini u čijem pisanju su učestvovali, niti da komentarišu inicijativu G17 plus za njegovo hitno usvajanje, jer je, kako nam je rečeno, „to političko pitanje”.
Jedno od obrazloženja zbog čega zakon još nije donet prema rečima Grubješićeve  jeste da su delovi tog propisa posle prenosa nadležnosti Vojvodini došli u koliziju sa Ustavom. Drugi razlog kašnjenja je Zakon o restituciji. 
– Ne služi nam na čast što nismo vratili imovinu starim vlasnicima, ali treba podstaći Ministarstvo finansija da što pre donese zakon. Možemo u paketu da ih usvojimo. Resitucija nam je uslov za prijem u Evropsku uniju. Hajde da donesemo zakon sa odloženim dejstvom, ali da bude izvesno da će imovina biti vraćena. Svi smo svesni da para u budžetu nema da se obeštete svi vlasnici na način koji oni očekuju. Mora da se nađe mehanizam da svi na neki način budu zadovoljni. Ono što može treba vrati u naturi i novcu, a ostatak u obveznicama. Ali moramo da pokažemo volju – smatra Grubješićeva.
Zakon o javnoj svojini, naglašava ona,  važan je korak ka decentralizaciji. On ne samo da definiše svojinu, već opštinama omogućava razvoj, nove investicije, radna mesta... Neodrživo je da one razvoj zasnivaju na transferima iz budžeta i lokalnim taksama. Pa ukoliko im se smanje transferi kao što je učinjeno u vreme krize, pojedine opštine ne mogu da prežive, jer nemaju dodatne izvore prihoda.
 – Koliko su opštine osposobljene, koliko imaju kapaciteta da upravljaju tom imovinom, ne znam. Moramo im dati šansu, a na Ministarstvu za lokalnu upravu je da podiže kapacitete lokalnih samouprava.Suludo je da za sve moraju da pitaju Republičku direkciju za imovinu, jednu užasno birokratizovanu instituciju– navodi naša sagovornica.
Prema važećem zakonu ne samo da je saglasnost Republičke direkcije za imovinu potrebna za otuđenje imovine koju koriste gradovi i opštine, već je potrebna i za njeno pribavljanje. Saglasnost direkcije je takođe potrebna i za ugovore o zakupu, kao i za njihovo raskidanje, a na nju se čeka i više godina.
Novi Zakon o javnoj svojini treba da omogući pokrajini, gradovima i opštinama, javnim preduzećima i ustanovama da raspolažu imovinom koju trenutno samo koriste ili njome upravljaju. Nacrtom tog propisapredloženo je uspostavljanje dva oblika svojine – javne, sa visokim stepenom zaštite i privatne, za koju važe ista pravila kao i za fizička i pravna lica. To bi trebalo da znači da  će lokalne samouprave ubuduće moći da uzimaju kredite i izdaju municipalne obveznice, to jest opštinske hartije od vrednosti i da se na taj način zadužuju. Takođe će moći da ulaze u javno-privatna partnerstva i da bez opterećenja budžeta grade infrastrukturu ili pružaju komunalne usluge građanima. Neposedovanje imovine u tome ih je do sada blokiralo, jer nisu imale mogućnost da investiraju i ponude ulog u procesu pregovaranja. Imale su uglavnom obaveze i odgovornost, ali ne i ingerencije u oblastima koje su u njihovoj izvornoj nadležnosti.
Prema novom zakonu, javnu svojinu nad određenim dobrima za koja postoji javni interes, kao što su pruge, putevi, razne vrste mreža (naftna, gasna, vodovodna, kanalizaciona) ili gradske kuće moći će da imaju samo država, pokrajina, grad ili opština i imaće veći stepen zaštite od privatne svojine. Dobra u javnoj svojini, međutim, imaju ograničen promet i on je moguć samo među nosiocima javne svojine (država, pokrajine, lokalne samouprave).Za ovaj promet nema ograničenja, a ključni zahtev je transparentnost prilikom raspolaganja.
Ekskluzivno pravo na uspostavljanje vlasti na prirodnim bogatstvima ima država, a tim dobrom će moći da upravlja osnivanjem preduzeća ili davanjem koncesija.
Prenos nepokretnosti sa države, recimo, na gradove će se vršiti na inicijativu bilo koje strane, a vodiće ih Direkcija za imovinu i institucije nadležne za vođenje Registra nepokretnosti. Ukoliko postoji spor o prenosu vlasništva, rešavaće ga specijalno formirana komisija koja ima ovlašćenje da odluči o tome kome pripada sporno pravo.
Kada je reč o javnim preduzećima i ustanovama, novi propis će poništiti postojeći prema kome je država vlasnik imovine koju koriste. Preduzeća će steći pravo svojine na određenim dobrima, a njihov osnivač će zauzvrat imati pravo na udeo, akcije ili osnivačka prava. Novi zakon omogućava i korporativizaciju, privatizaciju i inicijalne javne ponude javnih preduzeća, kao i stvaranje osnove za uspostavljanje privatnog i javnog partnerstva u tim preduzećima.
Marijana Avakumović
----------------------------------------------
Efekti
Stručnjaci Instituta G17 i Ekonomskog instituta, uradili su 2005. godine Studiju o ekonomskim posledicama podržavljenja imovine lokalne samouprave po kojoj je godišnja šteta koju trpe opštinski budžeti zbog toga što lokalna samouprava nema svoju imovinu bila oko 103 miliona evra. U ovaj iznos nije bila uključena izgubljena dobit zbog nerealizovanih investicija, a gubici u vidu nerealizovanih radnih mesta su za 2005. godinu bili procenjeni na 4.000 radnih mesta.

Dragin: Cena pšenice do 15 dinara po kilogramu
NOVI SAD – Ministar poljoprivrede Saša Dragin izjavio je u Novom Sadu da će nova cena pšenice ovogodišnjeg roda biti od 13 do 15 dinara po kilogramu.
Posle sastanka sa proizvođačima i otkupljivačima pšenice, Dragin je rekao da je cena te žitarice porasla poslednjih dana i ocenio da je današnji dogovor koristan za obe strane, prenela je televizija B92.
Dragin je rekao da je Ministarstvo poljoprivrede za jesenju setvu pripremilo 150.000 tona NPK đubriva sa subvencijom od 10.000 dinara i precizirao će ono zemljoradnicima biti dostupno od septembra.
Generalni direktor jednog od najvećih otkupljivača „Viktorija grupe” Nikola Vujačić naveo je da ta grupacija kilogram pšenice plaća i do 15 dinara i ocenio da je ta cena najviša u regionu.
Kako je ranije najavio direktor Republičke direkcije za robne rezerve Goran Tasić, količina od 70.000 tona pšenice koja će biti otkupljena iz ovogodišnjeg roda, za 15 odsto je veća od planirane, dok je otkupna cena od 12 dinara za 20 odsto veća od tržišne cene u vreme otkupa na Produktnoj berzi u Novom Sadu.
Minimalna količina merkantilne pšenice koja će se kupovati od jednog registrovanog poljoprivrednog gazdinstva je 20, a maksimalna 100 tona, a rok isplate je 15 dana.
Za tu namenu je iz republičkog budžeta izdvojeno 840 miliona dinara a, prema Tasićevim rečima, Direkcija će, uz 70.000 tona hlebnog žita koje će biti isplaćeno, nabaviti i dodatnih 50.000 tona merkantilne pšenice kroz naturalnu razmenu, tako da će iz ovogodišnjeg roda biti uskladišteno ukupno 120.000 tona.
Tanjug

Vlada Srbije: Nada u oporavak krajem godine
Ohrabruju jasni znaci da se privreda Srbije kreće u pravom smeru, oslanjajući se manje na rast zasnovan na potrošnji i zaduživanju nego u periodu pre krize, navedeno je u Pismu o namerama, koje je Vlada Srbije uputila Međunarodnom monetarnom fondu.
„Nadamo se da će se oporavak privrede ubrzati krajem godine u skladu s našom osnovnom projekcijom rasta, ali ćemo sprovoditi politiku vodeći računa o potencijalnim rizicima”, navedeno je u pismu, koje su potpisali premijer Mirko Cvetković, ministarka finansija Diana Dragutinović i guverner u ostavci Radovan Jelašić i koje je vlada usvojila 10. juna.
Prema raspoloživim pokazateljima za prvo tromesečje, privredni rast je i dalje nedovoljan i suviše neujednačen da bi mogao da utiče na oživljavanje tržišta rada, uglavnom zbog nedostatka podsticaja na strani spoljne tražnje i pada investicija.
U Srbiji se u ovoj godini očekuje realni rast bruto domaćeg proizvoda od 1,5 odsto i tri odsto u 2011. godini, s rastom zaposlenosti od 2011. „Nažalost, oporavak naše privrede verovatno neće biti onako brz kako smo se nadali, a svesni smo rizika u pogledu negativnog uticaja grčke dužničke krize na region i ekonomskih tenzija u evrozoni”, navedeno je u pismu.
Kao pozitivnije kretanje istaknuto je znatno smanjenje inflacije, što omogućava trajno stabilizovanje inflacije u granicama niskog jednocifrenog raspona, kao i veoma dobro stanje deviznih rezervi, koje obezbeđuje Narodnoj banci Srbije dovoljno prostora da održi stabilne uslove na deviznom tržištu.
Sporiji tempo privrednog oporavka, u kombinaciji s niskom potrošnjom i uvozom, imaće negativan uticaj na poreske prihode i dovešće do većeg fiskalnog deficita od prvobitno planiranog.
Kako je navedeno, rashodna strana budžeta za 2010. uglavnom će biti u skladu s planom, a fiskalni deficit biće povećan na 4,75 odsto BDP-a, čime će biti nadoknađen podbačaj prihoda, uslovljen slabijim privrednim rastom od očekivanog, dok bi u 2011. godini deficit trebalo da bude sveden na četiri odsto BDP-a.
Smanjenje mase zarada u konsolidovanom sektoru države na oko osam odsto BDP-a i neto izdataka za penzije na oko 10 odsto do 2015. godine predstavlja ključno uporište napora vlade da uspostavi stabilnije javne finansije, navedeno je u pismu.
Nominalne zarade u javnom sektoru ostaće zamrznute tokom 2010. godine. Redovna polugodišnja indeksacija zarada u javnom sektoru počeće 2011. godine, a prilagođavanje će biti sprovedeno u aprilu 2011. i aprilu 2012. prema rastu potrošačkih cena tokom prethodnih šest meseci i jednoj polovini stope realnog rasta BDP-a, ukoliko bude pozitivna, ostvarenoj u prethodnoj godini, kao i u oktobru 2011. godine prema rastu potrošačkih cena tokom prethodnih šest meseci.
Nominalne penzije će takođe ostati zamrznute u 2010. godini, a na redovnu polugodišnju indeksaciju penzija do aprila 2012. biće primenjivano isto pravilo kao i na zarade u javnom sektoru.
Posle indeksacije u aprilu 2012, penzije će i dalje biti indeksirane u polugodišnjim intervalima rastom potrošačkih cena, i počev od aprila 2013. godine, dodatni rast penzija biće jednak realnom rastu BDP-a ostvarenom u prethodnoj godini, umanjenom za četiri odsto.
Ta formula indeksacije biće zadržana sve dok neto rashodi za penzije ne padnu na oko 10 odsto BDP-a.
Vlada ostaje privržena strukturnim reformama kojima će se rešiti glavne prepreke za prelazak na model privrednog rasta zasnovan na izvozu. Unapređenje poslovnog okruženja i javne infrastrukture od presudnog je značaja za izvozno orijentisana preduzeća, navedeno je u pismu.
S obzirom na to da neobezbeđena izloženost valutnom riziku može ugroziti finansijsku stabilnost i delotvornost monetarne politike, prioritet politike vlade biće i podsticanje korišćenja domaće valute u finansijskim transakcijama.
Pismo o namerama objavljeno je na sajtu Narodne banke Srbije, nakon što je MMF na svom sajtu objavio izveštaj vezan za četvrtu reviziju tekućeg stend-baj aranžmana sa Srbijom.

Početna cena za Geneks kulu 15,6 miliona evra
BEOGRAD – Agencija za privatizaciju objavila je danas prodaju Geneks kule na Novom Beogradu u vlasništvu kompanije „Generaleksport” po početnoj ceni od 15,6 miliona evra.
Aukcija je zakazana za 6. septembar.
Geneks kulu čine poslovna zgrada površine oko 15.897 kvadrata, garaža od 6.445 kvadrata i adaptirani poslovni prostor od 216 kvadrata u Stambenoj kuli, zgradi sa kojom je povezana Geneks kula.
Zainteresovani kupci treba da do 27. avgusta dostave prijave za učešće na aukciji, uz uplatu depozita od 1,56 miliona evra.
Kupac je obavezan da u radni odnos primi 61 zaposlenog u Geneks kuli koja je početkom prošle godine neuspešno nuđena na prodaju. Tada je početna cena bila 20,8 miliona evra.
Kompanija „Generaleksport” je u restrukturiranju od jula 2007. godine i do sada je prodata njena najvrednija imovina - hotel „Kontinental”, „Geneksovi apartmani”, energana i teniska hala u Beogradu, kao i hotel „Grand” i apartmani „Sunčani vrhovi” na Kopaoniku.

MMF: Spoljni dug Srbije će u 2010. biti 77,5 odsto BDP-a
VAŠINGTON – Međunarodni monetarni fond (MMF) ocenio je da će spoljni dug Srbije dostići maksimalni nivo u 2010. godini i da će iznositi 77,5 odsto bruto domaćeg proizvoda (BDP).
Kako se navodi u izveštaju MMF-a o Srbiji objavljenom na sajtu www.imf.org, nivo spoljnog zaduženja Srbije prema BDP-u počeće da se smanjuje od 2011. godine pod pretostavkom da se nastavi postepeni ekonomski rast i stabilizuje deficit tekućeg plaćanja.
Spoljni dug će se u 2015. godini smanjiti na 66,3 odsto BDP-a, što je samo marginalno iznad pretkriznog nivoa zaduženja Srbije u 2008. godini, ocenio je MMF.
Državni dug Srbije ostao je održiv, navodi se i procenjuje da će opšti državni dug porasti sa 35,5 odsto BDP-a u 2009. na 39 odsto BDP-a u 2010. godini, ali da se očekuje smanjenje na 36 odsto BDP-a u 2015. godini.
U izveštaju MMF se ocenjuje i da će tekući platni deficit ponovo biti povećan u 2010. godini, ali da su izgledi finasiranja spoljnog duga i deficita povoljni.
MMF je u izveštaju objavljenom nakon četrvte revizije tekućeg kretditnog aranžmana sa Srbijom ocenio i da će inflacija u Srbiji na kraju godine biti blizu ciljanog nivoa od šest odsto sa odstupanjem od plus minus dva procentna poena.
Međunarodni monetarni fond je 15. maja 2009. odobrio Srbiji kreditni stend-baj aranžman od 2,6 milijardi specijalnih prava vučenja, što je trenutno 3,14 miljardi evra.
Iz tog kredita za jačanje deviznih rezervi, Srbija je do sada povukla oko 1,3 milijarde evra. Predviđeno je da aranžman traje do aprila 2011. godine.
</div>
<div id="vesti">
Odbačena krivična prijava protiv Radeta Markovića
Radomir Marković i četvorica njegovih saradnika neće odgovarati zbog krivičnog dela nedozvoljenog prisluškivanja u vreme dok su se nalazili na čelu Resora državne bezbednosti, saznaje „Politika”. Razlog je, kako saznajemo, apsolutna zastarelost dela koje im se stavljalo na teret.
Obaveštenje o odustajanju od njihovog krivičnog gonjenja, pre nekoliko dana, dostavljeno je podnosiocima krivičnih prijava protiv čelnika RDB, među kojima je i Goran Petrović, bivši načelnik RDB.
– U dokumentu koji mi je dostavljen navodi se da je nadležno tužilaštvo u Beogradu odustalo od daljeg krivičnog gonjenja protiv Markovića i četvorice njegovih saradnika. Na osnovu toga je istražni sudija doneo rešenje o obustavi istrage protiv osumnjičenih. U dokumentu je navedeno i da kao oštećeni imam rok od osam dana da podnesem privatnu tužbu protiv njih – kaže Petrović za „Politiku”.
Petrović je, kako kaže, sa kolegama u februaru ili martu 2001. godine podneo, po raznim osnovama, na desetine krivičnih prijava protiv Radeta Markovića. Jedna od tih prijava je, kako kaže, i ova koja je odbačena.
– Određeni broj ljudi, među kojima sam i ja, od 1998. do 2000. godine prisluškivan je potpuno nezakonito. To je 2001. godine potvrdilo i nekoliko operativaca službe. Oni su pred istražnim sudijom izjavili da su po nalogu Milana Radonjića i radnika službe Branka Crnog prisluškivali Jovicu Stanišića, njegovog zamenika Mileta Tepavčevića, Stevana Nikčevića, Zorana Mijatovića, mene… Ja sam prisluškivan godinu i po dana, od maja 1999. do oktobra 2000. godine – kaže Petrović.
Prema rečima našeg sagovornika, nekoliko operativaca mu je priznalo da su im lično Milan Radonjić i Branko Crni rekli koga da prisluškuju, da za tako nešto nije postojala odluka Vrhovnog suda, kao i da zvaničnih izveštaja o tome nije bilo.
– Sve što su čuli tokom prisluškivanja, a što im se učinilo interesantnim, operativci su zapisivali na papiriće i o tome obaveštavali šefove – navodi bivši šef RDB.
Petrović istražnim organima zamera i što Jovicu Stanišića nisu odmah po pokretanju istrage pitali da li se pridružuje krivičnom gonjenju Markovića i drugih operativaca i da je to bio jedan od razloga zbog kojih se postupak odugovlačio nekoliko godina.
– Ako izuzmemo postupak zbog zločina na Ibarskoj magistrali, zbog čega je Marković pravosnažno osuđen, sve ostale krivične prijave protiv njega, za nedozvoljeno držanje oružja, iznošenje diskova sa dosijeima lidera opozicije… na ovaj ili onaj način su odbačene. Ova istraga je mogla da bude završena za jedan dan s obzirom na to da smo imali svedoke koji su potvrdili navode naše krivične prijave – kaže na kraju Petrović.
M. Derikonjić

Nova verzija izjave Sretka Kalinića
Od našeg stalnog dopisnika
Zagreb, 14. jula – Dok ranjeni pripadnik tzv. zemunskog klana Sretko Kalinić u zatvorskoj bolnici u Zagrebu čeka da se razreše administrativna pitanja oko njegovog izručenja Srbiji, u medijima se ređaju različite priče šta je do sada sve navodno ispričao policiji u nastojanju da ga ne izruče u Srbiju gde ga čeka izvršenje visoke zatvorske kazne zbog učešća u atentatu na premijera Zorana Đinđića. Današnji zagrebački „Vjesnik“, međutim, iz svojih izvora tvrdi da su to uglavnom bile iskonstruisane novinske priče i da Kalinić u stvari nije priznao policiji svoju umešanost u nijedno ubistvo, a kamoli da je pričao takve morbidne detalje o „mlevenju žrtava u mašini za meso“ i slično.
Štaviše, Sretko Kalinić zvani Beli (kojem su neki mediji izmislili i nadimak „Zver“) po ovom izvoru navodno je u izjavi policiji u mnogim stvarima bio „vrlo taktičan i uzdržan“, a od policije je tražio dogovor o svojoj sudbini u zamenu za informacije o događajima koji ih zanimaju.
„Ne želim pričati o svojim vezama u hrvatskom kriminalnom miljeu, o ljudima preko kojih sam došao u Hrvatsku, kao ni o osobama koje mi pružaju finansijsku potporu“, navodno je rekao policajcima Kalinić, a jedino je detaljnije govorio o svom kolegi Milošu Simoviću, koji ga je pre 40 dana pokušao ubiti uz jezero Rakitje kraj Zagreba pogodivši ga s dva metka iz pištolja. O tome je prema „Vjesniku“ rekao:
„Miloš uvek nosi pištolj sa sobom, čak i ispod majice kratkih rukava. Tanak je sa živcima i živi u strahu. Dok smo se vozili biciklima čuo sam pucanj i osetio da sam dobio metak u leđa. Odmah sam skočio s bicikla, uhvatio se za granu i okrenuo prema Milošu, a iz torbice sam pokušao izvaditi pištolj, no pozlilo mi je. Miloš me zatim opet pogodio drugim metkom, pa je pobegao.“
Upitan o razlozima ovog pokušaja ubistva, Kalinić je prema ovom izvoru rekao: „Mislim da je dobio novac od jedne osobe da me ubije. Dva-tri dana ranije počeo se jako čudno ponašati. Imam ideju i ko je ta osoba koja mu je platila, ali za sada to neću reći.“
Zanimljivo je da prema ovoj verziji koju „Vjesnik“ iznosi kao „jedino tačno što je Beli rekao policajcima“, ni posle pokušaja njegovog ubistva Kalinić nije hteo policajcima da oda gde mogu naći i uhvatiti Simovića. Navodno je o tome rekao: „Daću mu nekoliko dana da pobegne, pa ću vam reći gde mu je stan.“
Na pitanje policajaca zašto je onda prokazao Simovića, on je odgovorio: „Neka njegova porodica zna kakav je ubica kada je spreman ubiti prijatelja.“
Kalinić je u tom saslušanju potvrdio hrvatskim policajcima da je imao falsifikovane lične dokumente: „Imao sam dokumente na imena Drago Cestar i Milivoj Mandić, ionako ste ih našli u mojoj torbici“, navodno je izjavio, a na pitanje kako je došao do njih, samo se nasmejao i rekao: „Izvadio ih u Petrinjskoj“ (tamo je zagrebačka policijska uprava koja izdaje lične dokumenta).
Takođe je naveo da u Srbiji nije bio proteklih 7,5 godina, te da nije sve vreme boravio u Hrvatskoj već je putovao i po drugim zemljama. „Zadnji put sam išao 14. februara ove godine u Italiju, gde sam bio do prvog aprila“, izjavio je Kalinić.
Kada se došlo do ozbiljnijih pitanja Kalinić je pokušao da se cenka s policajcima. „Ako bi mi se osigurala amnestija od krivičnog progona i osigurala odgovarajuća zaštita, možda bih nešto i rekao“, navodno je izjavio dodavši da ima saznanja o petnaestak mafijaških ubistava na području Srbije, ali i u drugim zemljama, a u nekima od njih je i lično učestvovao. Kako ništa više o tome nije želeo da kaže – razgovor je prekinut i Kalinić sada čeka izručenje Srbiji.
R. Arsenić

Podignuta optužnica protiv Zvezdana Terzića
Više javno tužilaštvo u Beogradu podiglo je juče optužnicu protiv Zvezdana Terzića, nekadašnjeg direktora OFK „Beograd”, Milovana Nikodinovića, bivšeg generalnog sekretara Zajednice prvoligaša, Vladimira Bulatovića, bivšeg sportskog direktora OFK „Beograd”, i menadžera Dražena Podunavca, saznaje „Politika”. Podignutom optužnicom okrivljenima se na teret stavlja krivično delo zloupotrebe službenog položaja u vezi sa transferom fudbalera Vanje Grubača u nemački „Hamburg”, Branislava Ivanovića u „Lokomotivu” iz Moskve, Stevana Stošića u špansku „Malagu” i Srđana Stanića u moskovski „Spartak”.
Prvom tačkom optužnice Terzić se tereti da je od 18. maja 1998. do 7. jula 1998. godine, zloupotrebom službenog položaja, od transfera Vanje Grubača u nemački „Hamburg” prisvojio milion i po dinara.
U ovom „poslu”, prema navodima optužnice, pomogao mu je Nikodinović koji se u to vreme nalio na mestu generalnog sekretara Zajednice fudbalskih klubova Prve savezne lige. Kako se dalje navodi, Terzić je 18. maja 1998. godine u Hamburgu sa predstavnikom istoimenog fudbalskog kluba, bez odluke Upravnog odbora OFK „Beograd”, zaključio ugovor o transferu Vanje Grubača.
Ugovorom je predviđeno da ukupna visina transfera, koji je iznosio 1.100.000 maraka na ime obeštećenja, pripadne OFK „Beograd” s obzirom na to da je Grubač sa klubom sa Karaburme imao zaključen ugovor do 31. jula 1999. godine. Da bi ugovor bio realizovan, Nikodinović je sačinio, a potom i potpisao lažnu odluku Arbitražne komisije Zajednice fudbalskih klubova Prve savezne lige kojom se, navodno, raskida profesionalni ugovor između Grubača i OFK „Beograd”.
Fiktivnom dokumentacijom Grubač je prikazan kao slobodan igrač, iako se Arbitražna komisija nikada nije sastajala i odlučivala o raskidu ugovora Grubača i pomenutog kluba. Kao ovlašćeni predstavnik OFK „Beograd”, Terzić od predstavnika FK „Hamburg”, na ime transfera Vanje Grubača, 3. juna 1998. godine dobija gotovinski ček na 750.000 maraka, a 1. jula ček na 350.000 maraka.
Podignutom optužnicom nekadašnjem direktoru OFK „Beograd” na teret se stavlja i da je od transfera Srđana Stanića u moskovski „Spartak” nezakonito prisvojio 1.300.000 evra. Terzić je, prema navodima optužnice, u ovom slučaju 30. juna 2003. godine sa ruskim klubom zaključio dva ugovora: jedan kojim je predviđena visina transfera iznosila 1.700.000 evra i drugi od 400.000 evra.
Posle zaključivanja ugovora, Terzić moskovskom klubu daje dispoziciju da se iznos od 400.000 uplati na račun OFK „Beograd”, a 1.300.000 na račun preduzeća „Integrejtid investmen servisiz limitid”. Uplate su izvršene 9. jula 2003. godine, posle čega je Terzić, kako se navodi u optužnici, članovima Upravnog odbora OFK „Beograd” neistinito naveo da klubu na ime obeštećenja pripada iznos od 400.000 evra.
Daljim navodima optužnice tereti se Bulatović da je od 15. decembra 2005. do 1. februara 2006. godine, iskorišćavanjem službenog položaja, preduzeću „Gardijan vorlvajd” iz Vašingtona pribavio imovinsku korist od preko milion i po dinara. Na ovo ga je, prema navodima optužnice, podstrekao Terzić, a pomagao mu je Podunavac.
Naime, 15. decembra 2005. godine Bulatović je potpisao ugovor o kupoprodaji prava na transfer Branislava Ivanovića sa pomenutim preduzećem, i to na iznos od 200.000 evra. Članom dva ovog ugovora predviđeno je da pomenuto preduzeća za navedenu sumu kupuje sto odsto prava na prelazak fudbalera u drugi klub. Pored ovog, Bulatović je u dogovoru sa Terzićem zaključio i potpisao ugovor o transferu Ivanovića iz OFK „Beograd” sa moskovskim klubom na iznos od 2.200.000 evra, i to na ime obeštećenja. Ovaj ugovor, međutim, nije evidentiran kroz poslovne knjige kluba sa Karaburme.
Prema daljim navodima optužnice, Bulatoviću se na teret stavlja da je Podunavcu nezakonito pribavio milion i po dinara. Naime, Bulatović je Podunavcu potpisao dva ovlašćenja na osnovu kojih on može da potpiše i realizuje transfer Stevana Tošića u špansku „Malagu”. Na osnovu ovog ovlašćenja Podunavac je zaključio aneks ugovora u kome je navedeno da je visina transfera za Stošića 100.000 vera. Umesto da ga uplati na račun OFK „Beograda”, Stošić je sav novac zadržao za sebe.
M. Derikonjić

Mišljenje Suda pravde 22. jula
Međunarodni sud pravde saopštiće sledećeg četvrtka svoj stav o tome da li je odluka privremenih kosovskih institucija o proglašenju nezavisnosti bila u skladu ili protiv međunarodnog prava.
Odluka glavnog sudskog organa Ujedinjenih nacija će, kako je saopšteno iz Haga, biti pročitana na javnoj sednici kojoj će moći da prisustvuju predstavnici svih država koje su bile učesnice ovog, po mnogima, istorijskog procesa.
Iako stav suda nema obavezujuću snagu njegove odluke imaju veliku težinu jer je reč o sudu od najvećeg autoriteta u svetu. Dosadašnja praksa suda je pokazala da petnaestočlano sudsko veće gotovo ni u jednom slučaju nije bilo jednoglasno.
Stav većine sudija biće zvaničan stav suda, ali realno je očekivati i da pojedine sudije koje se ne budu sa njim slagale izdvoje svoje mišljenje i obrazlože ga. Svoju odluku sud će dostaviti i Generalnoj skupštini UN koja je i na inicijativu Srbije zatražila njegovo mišljenje. Pred ovim organom države koje budu zainteresovane mogu, pozivajući se na stav suda, pokrenuti debatu. Nezvanično se može čuti da bi Srbija mogla biti ta država koja će inicirati novu raspravu o Kosovu.
Posledice sudskog stava kakav god bio, kako za „Politiku” kaže dr Predrag Simić, profesor Fakulteta političkih nauka, biće značajne. „Ako je verovati listu ’Koha ditore’ koji je prvi objavio kada će biti saopšteno mišljenje suda, on će predložiti specijalni status za sever Kosova pod međunarodnim nadzorom, nešto poput istočne Slavonije posle ’Oluje’. Odluka suda uticaće ne samo na Srbiju nego i na čitav zapadni Balkan”, kaže dr Simić i naglašava da se Srbija može nadati da će stav biti takav da će ostaviti prostor za dalje kontakte sa Albancima, odnosno otvaranje novih pregovora o statusu.
Prema mišljenju Vladislava Jovanovića, bivšeg ministra spoljnih poslova SRJ, odluka suda koja bi išla u prilog Srbiji stavila bi SAD i druge velike sile pred nerešive probleme jer bi na njih bio izvršen veliki moralni i politički pritisak. To bi, kako kaže, potpuno uništilo njihovu tezu o posebnosti tog slučaja jer je reč o kvaziargumentu.
„Ako bi odluka bila solomonska i svakoj strani omogućila da traži argumente za sebe onda bi se ova podeljena situacija nastavila. S tim što bi Amerika i druge sile dobile krila da pojačaju pritisak na zemlje koje još nisu priznale da to učine. Verovatno bi angažovali i druge međunarodne organizacije, a ne samo evropski parlament da deluju u tom pravcu. Njima je važno da ubrzaju skidanje problema Kosova sa dnevnog reda svetske politike”, smatra Jovanović.
Ukoliko bi, pak, stav bio na našu štetu, odnosno ako bi takozvani humanitarni momenat odneo prevagu nad pravnim, što je, kaže Jovanović, teško shvatiti jer je sud pravna instanca i od njega se očekuje da da pravno mišljenje, to bi bilo veoma loše za nas jer bi se svi pozivali na odluku suda i teško bi bilo sprečiti dalja priznanja. Sve je, međutim, kako kaže, moguće jer je sud pod velikim američkim pritiskom.
J. Cerovina
----------------------------------------------
Jeremić: Ocena MSP-a nije kraj borbe za Kosovo
Ministar spoljnih poslova Srbije Vuk Jeremić izjavio je da izricanje savetodavnog mišljenja Međunarodnog suda pravde o legalnosti proglašenja nezavisnosti Kosova, najavljeno za 22. jul, nije poslednja epizoda borbe za očuvanje teritorijalnog integriteta i suvereniteta Srbije.
Srbiji predstoji još žešća borba, rekao je Jeremić novinarima u Ministarstvu spoljnih poslova u Beogradu.
On je naveo da Međunarodni sud pravde savetodavno mišljenje prosleđuje na razmatranje Generalnoj skupštini UN, gde Srbiju očekuje borba za osvajanje većine koja će „biti daleko teža nego ona prethodna”, prenosi agencija Beta. „Moramo biti svesni da ćemo, vrlo verovatno, biti izloženi žestokoj i dobro plaćenoj albanskoj propagandi kao i pritiscima da odustanemo”, naglasio je Jeremić.
On je dodao da će Srbija nastaviti miroljubivu diplomatsku borbu za postizanje kompromisnog rešenja za budući status Kosova što je, kako je istakao, moguće samo posle novih pregovora.
Međunarodni sud pravde obelodaniće u četvrtak 22. jula savetodavno mišljenje da li je jednostrana deklaracija o nezavisnosti Kosova u skladu s međunarodnim pravom, saopšteno je danas iz Palate mira u Hagu.
Mišljenje suda Generalna skupština UN zatražila je na inicijativu Srbije, čiji je stav da su jednostranom deklaracijom o nezavisnosti Kosova narušeni temelji međunarodnog pravnog poretka. „Objavljivanje savetodavnog mišljenja Međunarodnog suda pravde u četvrtak u Hagu će biti trenutak istine i opomena za one u Prištini koji su verovali da svojim jednostranim aktima mogu menjati osnovne norme međunarodnog prava”, rekao je Jeremić.
----------------------------------------------
Bentler: Plan za dan posle 
Priština – Komandant KFOR-a Markus Bentler izjavio je da misija ima plan delovanja pre i posle izjašnjavanja Međunarodnog suda pravde o legalnosti jednostranog proglašenja nezavisnosti Kosova, koje je zakazano za 22. jul. „U saradnji sa našim partnerima, Euleksom i kosovskom policijom, pojačaćemo prisustvo na terenu, pogotovo na severu Kosova, jer znamo kako teška situacija tamo može da bude”, rekao je Bentler KiM radiju, a prenosi Fonet.
Bentler je ocenio da je bezbednosna situacija u većini mesta uglavnom dobra i da Kosovo nije ugroženo spolja. „Kosovo ima dobre odnose sa Makedonijom, Albanijom i Crnom Gorom. Ostaje otvoreno pitanje odnosa sa Srbijom, sa čije strane ne postoji nikakva pretnja po bezbednost”, rekao je Bentler.
</div>
<div id="kolumna">
SRPSKA MLADOST
Na dan kada je cela Evropa i jedan deo sveta obeležavao godišnjicu genocida u Srebrenici, na dan kada je predsednik Srbije po drugi put otišao da se pokloni žrtvama strašnog zločina, u centru Beograda jedan mladi čovek obukao je majicu sa likom generala Mladića i tekstom „Srpski heroj“. Bio je ponosan što je priveden.
Nedavno su, tokom nedelje socijaldemokratije u Srbiji, predstavnici Socijaldemokratske omladine SDU, koji su i pokretači ovog okupljanja, uz još neke partije iz regiona, odbili da učestvuju na skupu na koji su pozvani i predstavnici Socijalističke partije Srbije. To su obrazložili činjenicom da se SPS još uvek nije jasno ogradio od Miloševića i svoje politike iz devedesetih.
Svaki dan u novinama čitamo o primerima naših talentovanih mladih ljudi kojima se nude stipendije na najuglednijim svetskim univerzitetima. Oni sviraju, kreiraju, bave se matematikom i fizikom, promišljaju budućnost, dobro uče, ali ni oni, ni njihove porodice, ni naša osiromašena država nemaju sredstava da im omoguće vrhunsko obrazovanje u svetu.
Mladost Srbije trpi danas, u ovom trenutku, posledice politike devedesetih, naše duboke podeljenosti između prošlosti i budućnosti i straha od promena. Nesposobnost i nespremnost nas, generacije starijih, da preduzmemo radikalne političke i ekonomske poteze kojima bismo Srbiju doveli na put razvoja i relativnog blagostanja, sa jedne strane, produbljuje rascepljenost društva, a sa druge, pred generacije mladih nepravedno postavlja dilemu: ostati i potonuti u ovom mulju ili otići u svet da bi pokušali da ostvare svoje potencijale.
Mladost Srbije ničim nije zaslužila ovakvu sudbinu. Greše oni koji kažu da su mladi kolateralna šteta naše neposredne prošlosti. Oni su svesno žrtvovani. Oni su žrtve koje su se mogle predvideti i izbeći. Tragično je da se u Srbiji, iz političkog oportunizma sa elementima ličnog bogaćenja, mulj i dalje održava. Zato niko od nas nema privileguju i pravo da „sme da ih pogleda u oči“.
Osećam tugu zbog uskraćenih mogućnosti mladima da u svojoj zemlji razviju i pokažu sve svoje potencijale. Tugu zbog njih i zbog Srbije. Tu ne pomaže mnogo to što se neki dobri ljudi okupe i talentovanom muzičaru, koji svira na ulici u Beogradu, kupe novi instrument da bi mogao da pohađa nastavu na najboljem svetskom univerzitetu u Njujorku. Mladi talentovani „prirodnjaci“ ne mogu da rešavaju matematičke probleme na ulici da bi na sebe skrenuli pažnju i sebi obezbedili neophodnu pomoć. Fond za mlade talente, uz ogromne napore, čini koliko može, ali to nije dovoljno. Tugu izaziva to što nas politički oportunizam koji se krije iza održavanja socijalnog mira sprečava da sistemskim reformama, pre svega u visokom školstvu, trenutno stanje promenimo nabolje.
Zabrinut sam zbog činjenice da ideologija smrti i mržnje ima svoje pristalice i branioce među mladima u Srbiji. Pokušavam da razumem zašto je nekome ko je mlad bliži identitet 1389. godine, dakle 14. veka, nego 21. veka u kome živi. Jedan od razloga vidim u našoj zvaničnoj politici koja neupitno nameće da će naš odgovor na pitanje budućnosti Srbije biti opstanak u mitovima prošlosti.
Optimizam mi održava zanimljiva grupa mladih koja beskompromisno zastupa manjinsku poziciju u Srbiji. Oni su postavili pitanje odgovornosti za prošlost mnogo odlučnije i principijelnije od onih na koje bi trebalo da se ugledaju. Oni neće da se pomire sa onima koji se još uvek nisu na jasan način ogradili od prošlosti i priznali odgovornost partije kojoj pripadaju za tragedije koje smo preživeli. Za njih su još uvek partizani na jednoj a četnici na drugoj strani, prvi kao antifašisti a drugi kao kolaboracionisti. Oni ne pristaju da istoriju zaborave a još manje da je menjaju. Oni zapravo vraćaju ideologiju na političku scenu Srbije.
To su pre njih, na simbolički način, učinili mladi anarhisti koji su zbog svojih uverenja nepravedno bili u zatvoru. To će vremenom obavezati i druge partije da mnogo jasnije zastupaju osnovne principe onih političkih ideologija kojima pripadaju. Njihovi podmlaci će ih na to prisiliti. Hajde da za početak bar u tome poslušamo šta nam mladi poručuju.
Uostalom, u Srbiji sve počinje i završava se politikom.
Direktor „Građanskih inicijativa“
</div>
<div id="magazin">
Njeno vreme tek dolazi
Lepa devojčica duge crne kovrdžave kose ne propušta nijedan da ne svrati u Svratište. Doživljava ga kao mesto gde može da bude dete koje ne brine o tome gde će da se okupa, presvuče, pojede skuvano...
– Od kad dolazim u Svratište više ne prosim. Ne moram. Ovde ima sve što mi je potrebno: mesto za igru i odmor, ali i učenje, jer je odličan đak. Jedanaest joj je godina i iza sebe već ima mukotrpne godien provedene u mnogočlanoj romskoj porodici koja živi u siromaštvu. Zato je bila i prinuđena da stalno prosi, jer često na porodičnoj trpezi nije bilo ni hleba, a kamoli skuvanog obroka, kao što je to uobičajeno u Svratištu.
Roditelji su je mladi dobili. Mladi su bili i kada su se rađali njene sestre i braća. Kaže da su još mali da dolaze u Svratište, ali čim dorastu povešće ih sa sobom da vide gde se može lepo da provodi vreme. 
– Kad sam bila mala prosila sam. Sad mi je teško da to radim, jer sam uredna i lepo obučena. 
Raspust je i ne ide u školu za koju kaže da je važna i da mora da je završi. I kako reče, neće da to bude samo sonovna škola, želi da završi velike škole, da može da radi i sebi kupi odeću i hranu.
– Imam simpatiju, ali dečka još nemam. Neću da se zabavljam dok još malo ne porastem. Ima vremena.
Simpatija joj je školski drug. Sad ga ne viđa, ali joj ponekad nedostaje, mada kroz smeh kaže: 
– Nek me se zaželi.
Zastade na trenutak s pričom i dodade: 
– Znaš, ipak bih više volela da budem glumica. Onada mogu i da pevam.
Ni ona sama, a ni bilo ko drugi ko je poznaje ne može da kaže da se njeni snovi neće ispuniti. Možda će imati sreće da dobije šansu da postigne sve što planira, jer više je očigledno da ovako mala i sitna poseduje odlučnost. Ako bude rešila da upiše Fakultet dramskih umetnosti ona će to najverovatnije i uspeti. Zašto se ne bi pojavila i jedna mlada i talentovana glumica romske nacionalnosti? One i nedostaju našem kulturnom miljeu.
Pitam je šta obično gleda u izlozima kada prolazi beogradskim ulicama dolazeći u Svratište.
– Sve, a najviše igračke i haljine za devojčice. Koliko lepih haljina ima. Mnoge bih kupila samo da ima para.
Ovde, u Svratišru, za nju uvek pronalaze lepo i u bojama koje joj pristaju. Roze bluzica i suknja od teksas platna u čemu je toga dana bila baš su joj pristajale. Kažem joj, a ona se nasmeja i srdačno odgovari:
– Hvala.
Svratištu je verna od prvog dana kada je prekoračila njegov prag. Da nije toga ko zna kakv bi bio životni put ove male i lepe Romkinje. Ovako, pred njom je budućnost koju može da iskoristi na najbolji mogući način – da ostvari svoje snove.
Snežana Prljević
Deca sve pamte
Svoj prilog možete da uplatite na žiro račun:
205-127261-97 Komercijalna banka na ime Centar za integraciju mladih sa naznakom Politika;
SMS-om na broj 1019 (samo za korisnike mts mreže). Cena 25 dinara (PDV uključen u cenu).
Sva prikupljena sredstva namenjena su održavanju i razvoju projekta „Svratište za decu ulice”

Islamski centar na autoputu kod Beograda?
Dugogodišnji zahtev muslimana u Srbiji da u Beogradu dobiju još jednu džamiju i kulturno-obrazovnu ustanovu mogao bi poprimiti konkretnije obrise: prema izjavi turskog premijera Redžepa Tajipa Erdogana, za islamski centar u Beogradu obezbeđen je plac, na čemu je on nedavno javno zahvalio predsedniku Srbije Borisu Tadiću.
U Islamskoj zajednici Srbije, koja je nekoliko puta podnosila zahtev da se ovakva ustanova izgradi, kažu da oni za sada nisu uključeni u ovaj projekat, kao i da je on plod dogovora na državnom nivou. U Ministarstvu vera navode da ni oni, za sada, ne učestvuju u planovima oko gradnje. Prema nekim nezvaničnim saznanjima, islamski centar trebalo bi da bude izgrađen tridesetak kilometara od Beograda, na autoputu ka Nišu, a jedna od njegovih namena bila bi da služi za verske potrebe turskih državljana koji putuju kroz našu zemlju. Islamska zajednica Srbije podržava takav projekat i voljna je da se u njega uključi i pomogne koliko može, kaže u izjavi za naš list Jakub Leković, šef kabineta reis-ul-uleme Adema Zilkića, poglavara Islamske zajednice Srbije.
– Ipak, treba naglasiti da Rijaset Islamske zajednice Srbije neće odustati od svojih zahteva da u Beogradu dobije odgovarajući prostor za verske obrede, kao i posebno groblje za muslimane. Takvog groblja za sada nema, a sa teološke strane muslimanima je nužno da svoje pokojnike sahranjuju na posebno odvojenom mestu – kaže Leković.
Generalni sekretar Rijaseta Islamske zajednice Srbije Eldin Ašćerić ističe da islamska zajednica nije dobila zvaničnu potvrdu državnih organa u vezi sa gradnjom islamskog centra.
– Smatramo da svakako treba da budemo uključeni u taj projekat, jer centar ne treba da postoji zbog ukrasa već da bi ga beogradski muslimani, kojih ima oko 20.000, koristili. Naša verska zajednica i ranije je upućivala zahtev nadležnima da se na teritoriji Beograda obezbedi prostor na kojem bi bili izgrađeni islamski kulturni centar sa prikladnim obrazovnim ustanovama, kao i džamija. Prema poslednjim informacijama koje smo dobili, grad Beograd je angažovao nadležne da urade studiju o ovom projektu – rekao je Ašćerić.
Naime, studiju verskih objekata na teritoriji Generalnog plana Beograda radi gradski Urbanistički zavod, i ona će pokazati gde će moći da se zidaju građevine takve namene, uključujući i islamske bogomolje. „Studija je u završnoj fazi, ali kako još nije prošla verifikaciju, ne možemo iznositi detalje o njoj”, kažu u Urbanističkom zavodu Beograda. Oni su potvrdili da za sada ne rade nikakav planski dokument za gradnju buduće džamije ili islamskog centra.
Đorđe Bobić, bivši gradski arhitekta, kaže da je ranije bilo mnogo zahteva za izgradnju islamskog centra u Beogradu, ali su i druge verske zajednice tražile da zidaju molitvene objekte.
– Da bi Beograd odgovorio na njihove potrebe i izbegao eventualne nesporazume inicirali smo izradu studije verskih objekata. Prema broju stanovnika određuje se koliko je potrebno takvih objekata u određenoj zoni. Oni se ne tretiraju kao javni objekti nego verska zajednica kao i svaki drugi investitor treba da pribavi zemljište. Plac može da kupi, dobije na poklon ali ne i da zemljište za tu namenu bude eksproprisano – objašnjava Bobić.
D. M. – B. M. M. – J. Č.
</div>
<div id="zdravlje">
Domaći pacijenti čekaju dok se stranci leče
BEOGRAD – Koordinatorka udruženja „Doktori protiv korupcije” Dragana Jovanović pitala je ministra zdravlja Tomicu Milosavljevića kako je moguće da se u Institutu za onkologiju u Sremskoj Kamenici leče inostrani pacijenti, iako u Srbiji postoje liste čekanja za domaće pacijente obolele od malignih bolesti.
Jovanovićeva, bivša gradska sekretarka za zdravstvo, je na tribini posvećenoj aferi „Kraba” rekla da je od od avgusta prošle godine na tom vojvođanskom institutu lečeno 450 inostranih pacijenata, uz visoke novčane nadoknade umesto domaći pacijenti koji imaju pravo da se leče od malignih bolesti.
Milosavljević nije direktno komentarisao navode Jovanovićeve, ali je koleginicu pozvao da dođe u resorno ministarstvo kako bi joj bile prezentirane sve informacije o radu Instituta za onkologiju u Sremskoj Kamenici objašnjavajući da od kada je ministar sve uvek radi po zakonu.
On je rekao i da od kada obavlja dužnost resornog ministra uvek radi po zakonu i poštujući propise objašnjavajući da su od 2002. godine uvedene redovne i vanredne kontrole stručnosti.
Ako igde ima tragova kršenja zakona, oni koji su to učinili će odgovarati, rekao je ministar dodajući da bi bilo neozbiljno da na ovom skupu odgovara da li je u tom institutu došlo do „nedozvoljenog dopunskog rada, ako ga je bilo”.
Milosavljević je izrazio očekivanje i da će bivša gradska sekretarka za zdravstvo doći u resorno ministarstvo i da se neće dogoditi da se ne pojavi kao u nekim prethodnim slučajevima.
Jovanovićeva je na tribini Udruženja novinara Srbije, posvećenoj „aferi Kraba” navela i da su o tom slučaju obavešteni predsednik i premijer Srbije kao i ministarstvo unutrašnjih poslova.
Po njenim rečima, vojvođanski institut leči strane pacijente uz odobrenje ministra zdravlja i u tom slučaju se radi i o nedozvoljenom dopunskom radu.
Tanjug
</div>
<div id="vesti">
Kuvar – najtraženije zanimanje
Pre polaganja ispita za upis u srednje škole u njima je bilo 86.825 slobodnih mesta, a u bazi podataka Ministarstva prosvete 80.694 osmaka. Na kvalifikacioni ispit izašlo je 70.862 učenika. Prosečan broj osvojenih bodova iz srpskog/maternjeg jezika bio je 12,42, iz matematike 10,16 poena. Proveru znanja jezika nije položilo 727 đaka. Test iz matematike pao je 2.031 učenik. Od 72.961 navršenih osnovaca koji su predali listu želja za upis u četvorogodišnje i trogodišnje obrazovne profile čak 85,18 uspelo je da upiše jednu od prve tri željene škole.
U prvom upisnom krugu 7. i 8. jula srednjoškolskih klupa domogao se 72.681 učenik, od toga 58.760 nadgrađivaće znanje četiri godine, a godinu dana kraće stručno obrazovanje sticaće 13.921 đak. Drugi rok za upis, organizovan 12 jula, iskoristilo je 870 bivših osmaka – sada prvaka četvorogodišnjih smerova i 695 vršnjaka u zanatskim školama.
Posle više od mesec dana koje su obeležili prijemni i kvalifikacioni ispiti u gimnazije i srednje stručne škole Srbije raspoređeno je 76.717 prvaka, a konačan bilans juče su obznanili Žarko Obradović, ministar prosvete, njegov pomoćnik i predsednik republičke upisne komisije Bogoljub Lazarević i Radovan Živković, koordinator upisne komisije, na konferenciji u Vladi Republike Srbije.
– Iduće godine polagaće se mala matura, a kvalifikacioni ispit održan je poslednji put i to u najboljem mogućem redu. U prilog tome govore podaci da je prvu na listi željenih škola upisalo 61,42 odsto ukupnog broja kandidata. Drugu je ostvarilo 15,75 odsto, treću 8,01 odsto dece. U odnosu na 70.862 učenika koliko je polagalo, na lokalnom i okružnom nivou procenat podnetih žalbi iznosi 0,26 odsto. Najčešći prigovori bili su na račun broja osvojenih bodova, među njima bilo je i osnovanih – kazao je Obradović.
Istakao je da prema podacima ministarstva 3.977 učenika nije raspoređeno u državne srednje škole.
– Neki od njih upisali su privatne, pojedini su zbog socijalnih razloga odustali od nastavka školovanja a bilo je i dece koja su se opredelila za srednje škole u inostranstvu – pojasnio je ministar.
Najtraženije zanimanje je kuvar u oglednom odeljenju Ugostiteljsko-turističke škole u Beogradu gde je broj učenika koji su konkurisalo na jedno mesto izražen u procentima bio 6,75. Prema istom kriterijumu najveća jagma bila je za stolicu među budućim tehničarima za bezbednost saobraćaja u Politehničkoj školi u Kragujevcu i među medicinskim sestrama-tehničarima u novopazarskog Medicinskoj školi.  
– Posle drugog upisnog kruga ostalo je samo 30 učenika koji su izrazili želje ali nisu predali dokumenta i niti upisali ijedan obrazovni profil. Za to imaju šansu do 31. avgusta u školama gde je ostalo mesta – napomenuo je Lazarević.
Istakao je da kapacitet u umetničkim školama nije dovoljno popunjen. Muzičke su primile 876 prvaka, a mogle su da prihvate 1204. U baletskim je od 84 moguća zauzeto 64 mesta. Najpopunjeniji su smerovi za nadarene učenike koji su se opredelili za umetničke zanate iz likovnih oblasti gde je ostalo samo osam slobodnih mesta od 692 na raspolaganju.
– Kapaciteti matematičkih i filoloških gimnazija i odeljenja su uglavnom popunjeni. U Matematičkoj gimnaziji u Beogradu upisano je više učenika nego što je planirano zato što je poslednjih sedam kandidata na rang-listi imalo identičan broj bodova pa smo odlučili da svi budu primljeni. U bilingvalna odeljenja, međutim, upisano je samo 84 učenika a bilo je mesta za 120 njih – primetio je Lazarević.
Mnogo više želja nego ponuđenih mesta bilo je u školama koje nude obrazovne profile iz oblasti zdravstva, ekonomije i saobraćaja. U skladu sa interesovanjem đaka bilo je taman dovoljno slobodnih stolica za prvake u trgovinskim školama i gimnazijama. Hemija, mašinstvo, geodezija i građevinarstvo su područja rada u kojima srednjoškolski kapacitet nije popunjen zato što je mnogo veći od interesovanja navršenih osnovaca.
Milenija Simić-Miladinović
</div>
<div id="politika">
Podržavamo evropsku perspektivu Srbije
„Belgija u potpunosti podržava mogućnost pridruživanja balkanskih zemalja, uključujući i Srbiju, Evropskoj uniji. Belgijsko predsedavanje će nastojati da podržava napredovanje svake od zemalja zapadnog Balkana na njihovom putu ka stabilizaciji u regionu i u njihovom približavanju EU, putu koji su zacrtali samiti u Zagrebu, u Solunu i u Sarajevu. Da bi to postigle podstičemo ih da ojačaju svoju regionalnu saradnju i da zajednički koriste sredstva koja su im stavljena na raspolaganje pre svega u procesu stabilizacije i pridruživanja”, kaže Deniz de Hauer, ambasadorka Belgije u Beogradu, povodom stavova ovdašnjih analitičara da treba biti oprezan kad je reč o Belgiji kao predsedavajućem EU, budući da ta zemlja tradicionalno nije naklonjena proširenju.
Upitana da li će činjenica da se njena zemlja nalazi u političkoj tranziciji uticati na evropske poslove, De Hauer, u intervjuu za „Politiku”, kaže da „unutrašnje političke prilike u Belgiji takoreći nemaju uticaja na program predsedavanja niti na njegove prioritete, bez obzira na partije koje će obrazovati narednu saveznu vladu”. Naime, uglavnom su opozicione partije učestvovale u pregovorima o programu predsedavanja. On je, pre svega, izrađen u bliskoj saradnji sa regionalnim vladama i vladama jezičkih zajednica u Belgiji, koje u svakom slučaju neće biti raspuštene. „Zapravo, kada je u pitanju Evropa i evropska politika Belgije, u Belgiji postoji konsenzus. Belgija se u tom smislu ne može porediti sa zemljama u kojima su na primer neke partije otvoreno evroskeptične”, naglašava ona.
U programu šestomesečnog predsedavanja navodi se da je proširenje EU jedan od pet vaših prioriteta. Šta pod tim konkretno podrazumevate kad je reč o zapadnom Balkanu?
Proširenje je osetljiva tema u mnogim zemljama EU, pa i u Belgiji, ali ćemo tokom našeg predsedavanja igrati neutralnu ulogu, „honest broker” ulogu (ulogu medijatora). To znači da ćemo zadržati evropsku perspektivu za sve zemlje kandidate i moguće kandidate, s tim da će one moći da postanu članice EU čim budu ispunjeni svi uslovi. Svaka pojedinačna zemlja će moći da napreduje zahvaljujući sopstvenim zaslugama.
Belgijsko predsedavanje će takođe raditi na konkretnom zbližavanju zemalja zapadnog Balkana, u skladu sa utvrđenim procedurama i postignutim napretkom reformi u svakoj od tih zemalja. Što se tiče same Srbije, potrebno je održati dati impuls. To je važno. Treba nastaviti sa napredovanjem. U poslednjih nekoliko meseci smo videli da je Srbija značajno napredovala. U junu je doneta odluka o početku procesa ratifikacije Sporazuma o stabilizaciji i pridruživanju. To je važna stavka. I čak veoma važna za građane je mogućnost putovanja bez viza. To je konkretan pomak.
Belgija je u poslednje dve godine bila uz Holandiju kad je reč o zahtevu za punu saradnju Srbije sa tribunalom kao uslovom za dalji napredak Srbije ka EU. Da li Stev Vanakere, belgijski ministar spoljnih poslova, izjavom da će šefovi diplomatija EU vrlo verovatno u septembru razmotriti dalje korake ka kandidaturi Srbije za članstvo u EU, najavljuje i mekši stav vaše zemlje u vezi sa pitanjem integracije Srbije?
Prema poslednjem izveštaju glavnog tužioca Serža Bramerca, Srbija nastavlja dobro da sarađuje sa tribunalom i trudi se da postigne pozitivne rezultate. To je razlog zbog koga je 27 zemalja članica odlučilo da počne proces ratifikacije Sporazuma o stabilizaciji i pridruživanju. Važno je, međutim, da Srbija nastavi da sledi preporuke tužioca, jer je puna saradnja sa Haškim tribunalom jedan od osnovnih uslova SSP-a.
Belgija je priznala nezavisnost Kosova. Kako će se belgijsko predsedništvo postaviti prema odluci Međunarodnog suda pravde o legalnosti samoproglašene nezavisnosti Kosova, naročito ako ona bude povoljna za Srbiju?
Belgija je priznala Kosovo kao i većina zemalja članica Evropske unije. EU će pažljivo pratiti kako će Srbija reagovati kada Međunarodni sud pravde bude javno saopštio svoje mišljenje. Belgija se nada da će stav Srbije biti mudar i umeren. Važno je održati stabilnost i mir na Balkanu. Za Srbiju je važno da uspostavi dobru saradnju sa Kosovom i da pronađe trajni „modus vivendi”.
Koliko stav tog suda može da utiče na razmatranje srpske kandidature, eventualno u septembru?
Stav Srbije nakon objavljivanja mišljenja Međunarodnog suda pravde će svakako biti važan činilac koji će uticati na to kako će Evropska komisija, na jesen, oceniti napredak Srbije na putu evrointegracija.
Ministar Vanekere je najavio stvaranje klime u kojoj će više biti ispoljena logika da EU govori jednim glasom, više nego što je to bilo u prošlosti. Kako objašnjavate tu izjavu? 
Evropska unija mora ostati najznačajnija regionalna organizacija na svetu i jedan od glavnih faktora za održanje mira i stabilnosti. Ali, stoga je važno da govori jednoglasno. Lisabonski sporazum joj to omogućava uvođenjem nove funkcije visokog predstavnika Evropske unije za spoljnu i bezbednosnu politiku. Ranije se na svakih šest meseci menjao predsedavajući Saveta ministara i predstavništva Evropske unije u inostranstvu. Ali od stupanja na snagu Lisabonskog sporazuma, lejdi Ešton predsedava Savetu ministara spoljnih poslova i zastupa EU u inostranstvu. To znači da delegacija Evropske unije u Srbiji zastupa EU i govori u ime lejdi Ešton. Van okvira Evropske unije, predsedavanje više ne izvršava ambasada zemlje koja predsedava Evropskom unijom, kao što je to bio slučaj pre stupanja na snagu Lisabonskog sporazuma. Iz tog razloga će belgijsko predsedavanje ovde biti manje vidljivo nego što je to bilo u prošlosti.
----------------------------------------------
Energija sa Srebrnog jezera
Prema našim saznanjima, imate kuću na Srebrenom jezeru. Znači li to da nameravate da ostanete u Srbiji i posle odlaska sa mesta ambasadora? 
Da, imam vikendicu na Srebrnom jezeru. Tamo je priroda lepa, vazduh čist, a pejzaž božanstven. Volim pomalo mističnu atmosferu koja prožima to mesto u čijoj okolini ima puno toga da se poseti: Viminacijum, Dunav, Lepenski vir, Nacionalni park Đerdap i tako dalje. Kad god mogu, odlazim u Veliko Gradište i odande se uvek vraćam puna energije i dobrog raspoloženja. Naravno da ću nastaviti tamo da odlazim i po isteku mog mandata u Srbiji. Kad god mi to moje nove obaveze bude omogućile, ja ću se vraćati u moju kuću na Srebrnom jezeru.
Biljana Čpajak

Nikolić pod policijskom zaštitom
Policija će nastaviti da obezbeđuje predsednika Srpske napredne stranke Tomislava Nikolića, saopšteno je iz MUP-a Srbije, pošto je dan ranije, na inicijativu ministra unutrašnjih poslova Ivice Dačića održan sastanak sa liderom naprednjaka.
Dačić je naglasio da policija „veoma ozbiljno” shvata pretnje koje su upućene Tomislavu Nikoliću, i u „dužem razgovoru” upoznao je predsednika SNS-a sa svim saznanjima koja MUP ima o tim pretnjama, navodi se u saopštenju. Nikoliću je dodeljeno obezbeđenje posle informacija da je predsednik Srpske radikalne stranke Vojislav Šešelj iz haškog pritvora preko posrednika naručio njegovo ubistvo.
Od lidera naprednjaka nismo mogli da dobijemo detalje o ovom sastanku pošto je otputovao u zvaničnu posetu Hilandaru, ali nezvanično saznajemo da je Nikolićev kombi, kojim je sa prijateljima i saradnicima otputovao na Svetu Goru, na putu kroz Srbiju do granice sa Makedonijom, bio pod pratnjom policijskog automobila.
U saopštenju MUP-a ističe se da je zadatak policije da zaštiti Nikolića i da, zajedno sa drugim državnim organima, proveri istinitost svih navoda i preduzme mere protiv svih koji u tome učestvuju.
„Svako nipodaštavanje tih pretnji ili javno licitiranje o njihovoj istinitosti i svakodnevno iznošenje različitih stvarnih ili izmišljenih detalja o ovom slučaju, ne doprinosi ni bezbednosti Tomislava Nikolića ni poslu policije i drugih državnih organa”, upozorio je Dačić.
Zamenik predsednika SNS-a Aleksandar Vučić u izjavi za „Politiku” kaže da ne zna šta je bilo na sastanku pošto se nije čuo sa šefom stranke (zbog njegovog puta u Hilandar), ali ističe da on svakako, ni posle sastanka Nikolića i Dačića, neće odustati ni od čega što je rekao u utorak, najavljujući tužbu protiv ministra policije.
Vučić je na konferenciji za novinare rekao da će krajem nedelje podneti krivične prijave i privatne tužbe protiv Šešelja i Dačića zbog, kako je rekao, lažnih optužbi da je bio u kontaktu sa advokatima uhapšenog Miloša Simovića (sa kojima je, navodno, smislio priču o naručenom atentatu na Nikolića).
B. B.
</div>
<div id="ekonomija">
Amerika u budžetskom minusu
Prema izveštajima agencija
Vašington – Šareni tekstil, azijski automobili, nameštaj iz inostranstva... Amerikanci ponovo ne mogu da obuzdaju potrošačke strasti gurajući zemlju u „bulu”, gotovo bez premca u razvijenom svetu.
Naime, američki budžetski deficit u devet meseci tekuće fiskalne godine već je premašio bilion dolara (hiljadu milijardi), sa tendencijom da do 1. oktobra dostigne nezamislivu sumu od bilion i šest stotina milijardi (10, 6 odsto bruto domaćeg proizvoda), prenele su u utorak agencije.
Amerika je u vrhu neslavnih rekordera, upozorila je agencija Blumberg. Od svih industrijski razvijenih zemalja sveta, jedino će Irska i Velika Britanija imati procentualno veći budžetski deficit (u odnosu na BDP) od SAD. Irska će ove godine zabeležiti budžetski deficit od 12,2 odsto, a Velika Britanija 11,4, prognoza je Međunarodnog monetarnog fonda.
Samo prošlog meseca američki deficit iznosio je 68,4 milijarde dolara – što je inače drugi najveći zabeleženi deficit u tom mesecu u istoriji SAD. Međunarodno finansijsko tržište i američku javnost posebno zabrinjava to što je tako neočekivano visok deficit zabeležen u mesecu u kome Vašington poslovično najviše izdvaja za stabilizaciju finansijskih prilika na tržištu i stimulaciju privrednog rasta. Od 1954. godine SAD su u mesecu junu samo sedam puta zabeležile deficit.
Ravnoteža uvoza i izvoza na američkom tržištu istovremeno ozbiljno je poremećena.
Izvoz vrhunske američke robe (prvenstveno teških građevinskih mašina, medicinske opreme, generatora, komercijalnih aviona...) porastao je u odnosu na lane za 2,4 odsto. Avaj, uvoz strane robe (garderobe, električnih aparata za domaćinstvo, a ponajviše stranih automobila) povećan je u istom periodu za 2,9 odsto.
Uvoz potrošačkih dobara na tlo Amerike osetno je porastao uprkos padu uvoza nafte za 9,1 odsto, naglašava AP.
Američki deficit u razmeni sa Kinom iznosi danas 22,3 milijarde dolara (više nego sa bilo kojom drugom zemljom pojedinačno), dok je u razmeni sa EU porastao za 7,5 odsto (6,2 milijarde dolara). Izvoz SAD u briselsku familiju povećan je za 1,9 odsto, ali je uvoz iz EU preko Atlantika skočio na 3,2 odsto.
„Sve veći trgovinski deficit SAD ne samo što je alarmantan, već predstavlja i signal da se imetak i nova radna mesta sele na druge adrese sveta”, upozorava Skot Pol, izvršni direktor Udruženja američkih fabrikanata.
Obamina administracija predviđa inače da će budžetski deficit SAD i u narednoj fiskalnoj godini premašiti sumu od bilion dolara – što će, ako se obistini, biti treća godina zaredom sa rekordnim deficitom najjače sile zapadnog sveta.
Vodeći američki ekonomisti inače se oštro razilaze u procenama težine značaja tekućeg budžetskog deficita.
Optimisti ukazuju da je američki budžetski deficit malo manji nego u istom periodu 2009. godine (iznosio je bilion i devedeset milijardi dolara): to što američki uvoznici dovlače robu iz inostranstva navodno znači da pretpostavljaju da će potrošači narednih meseci krenuti u nove nabavke...
Sve ukazuje da kriza nije prošla, tvrde ekonomisti  pesimisti. „Trećina pripadnika američke srednje klase, sa primanjima između 30.000 i 70.000 američkih dolara godišnje, ostaće bez novca 20 godina nakon odlaska u penziju. Trećina onih Amerikanaca koji primaju i manje od toga biće švorc već 10 godina nakon odlaska u penziju”, upozorava dnevnik „Kanzas siti star”.
„Nije jasno na koji način može danas doći do naglog oporavka američke ekonomije: ulazimo u unapred izgubljenu deceniju”, zloslutno predviđa ekonomista i nobelovac Pol Krugman.
Ispitivanja američkog javnog mnjenja potvrđuju ovu sumornu procenu – sedam od 10 Amerikanaca smatra da je najjača ekonomija sveta i dalje zaglibljena u recesiji. U istom procentu Amerikanci smatraju da je borba protiv nezaposlenosti daleko važnija od podsticanja potrošnje. „Američki deficit opasno izmiče kontroli. Dug koji ostavljamo deci je zastrašujući”, zaključak je ankete agencije Blumberg.
Američki predsednik Barak Obama nedavno je osnovao komisiju čiji je zadatak da u novembru izloži predlog mera za smanjenje budžetskog deficita SAD.
T. V.
</div>
<div id="vesti">
Čudan slučaj Šahrama Amirija
Od našeg stalnog dopisnika
Vašington, 14. jula – Šahram Amiri, 32-godišnji iranski ekspert za nuklearnu energiju, vraća se u Teheran, preko Istanbula, avionom turske avio-kompanije koji je poleteo iz Vašingtona. Time je okončana njegova 14-mesečna odiseja o kojoj postoje dve protivrečne verzije – i treća koja je između te dve.
Reč je o iranskom naučniku koji je nestao pre 14 meseci, da bi se prošlog aprila preko Jutjuba oglasio kako je u Americi. Ali oglasio se u dve verzije. U prvoj, snimljenoj kompjuterskom kamerom, moli humanitarne agencije da mu pomognu da se vrati kući, jer je otet. U drugoj, koja je na ovaj sajt postavljena već sutradan, on se pojavljuje na tehnički kvalitetnom video, u odelu, u dobro osvetljenoj biblioteci i u kameru govori kako je ovde da bi dovršio svoj doktorat, uz objašnjenje da „nije izdao svoju zemlju” i nadu da zbog njegovog odsustva neće trpeti njegova porodica u Iranu (supruga i dva sina).
U ponedeljak uveče pojavio je u Džordžtaunu, staroj varoši koja je danas južna četvrt Vašingtona, pred vratima kancelarije koja je formalno deo pakistanske ambasade koji zastupa interese Irana. Za manje od 24 sata potom ukrcan je u avion, na putu kući, pošto je pre toga Hilari Klinton, šefica američke diplomatije, izjavila da je slobodan i da je na njemu da odluči da li će da se vrati.
Po američkoj verziji nikad nije ni bio zarobljen, već je, „prebegao”, kako se to kaže u špijunskom žargonu. Za CIA, to je bio veliki uspeh, jer je Amiri specijalista za nuklearne radijacije, zaposlen u „Malek Aštar industrijskom univerzitetu” (za koji se ovde tvrdi da je povezan sa Revolucionarnom gardom) i zadužen za bezbednost zaposlenih u iranskim nuklearnim postrojenjima.
Kao takav mogao je, tokom „debrifinga”, da Amerikancima mnogo kaže o iranskim nuklearnim tajnama. Ne zna se da li je on pomogao, ili je reč o slučajnoj podudarnosti, tek, tri meseca posle njegovog nestanka, otkriveno je da Iran ima još jedno nuklearno postrojenje u Komu koje je Međunarodnoj atomskoj agenciji prijavio tek kad je saznao da za njega zna i Amerika.
Po najnovijoj Amirovoj verziji, otet je dok je bio na hodočašću u Saudijskoj Arabiji. Navodno je prihvatio ponudu da ga neke poveze, da bi, kad je ušao u auto, bio uspavan nekim omamljujućim sredstvom. Probudio se tek u avionu, na putu za Ameriku.
CIA poriče da je organizovala njegovu otmicu, ali ćuti o spekulacijama da je to u njeno ime mogla da obavi nadležna služba Saudijske Arabije. U svakom slučaju, izgleda da je iz njega ovde izvučeno sve što se moglo, mada nisu još jasni svi motivi za njegovo iznenadno puštanje. Da li je opet u pitanju neka razmena, kao nedavno sa uhapšenom ruskom špijunskom mrežom – od Teherana Amerika potražuje tri zatvorenika koji su uhapšeni kao planinari još pre godinu dana – u ovom momentu se ne zna.
Kako god bilo, slučaj je veoma neobičan. Malo je verovatno da bi CIA dopustila da joj pobegne neko ko joj je važan, kao što je nejasna i cela igra oko snimaka sa Amirovim protivrečnim izjavama postavljenim na Internet. Ili mu je dopušteno da tvrdi da je otet kako bi se zaštitila njegova porodica, pošto je već ispričao sve što je znao?
Ostaje da se vidi kako će biti dočekan u Teheranu: da li kao nacionalni heroj, ili izdajnik? Iran će najverovatnije pokušati da to iskoristi kao adut u svom propagandnom ratu protiv Amerike, koja, pak, od svega kao da pere ruke, jer je, eto, samo bila u ulozi širokogrudog domaćina.
----------------------------------------------
Deportovan i 12. ruski špijun
Vašington – Iz Amerike je u Rusiju juče deportovan još jedan osumnjičeni špijun, mogući pripadnik grupe koja je (bez 11. člana koji je pobegao na Kipru) prošle nedelje razmenjena za četvoricu takođe ruskih državljana koji su špijunirali za Zapad. Aleksej Kretnjikov (23) od oktobra prošle godine je živeo u Sijetlu, gde je dobio posao u „Majkrosoftu”. Deportovan je po istoj proceduri kao i ostali osumnjičeni, ali ne i optuženi da su špijuni, pošto je u sudu prethodno potpisao priznanje da je u SAD boravio protivno imigracionim zakonima.
M. Mišić
</div>
  </body>
 </text>
</TEI>