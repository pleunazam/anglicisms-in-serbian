<TEI version="3.3.0" xmlns="http://www.tei-c.org/ns/1.0">
 <teiHeader>
  <fileDesc>
   <titleStmt>
    <title>The shortest TEI Document Imaginable</title>
   </titleStmt>
   <publicationStmt>
    <p>First published as part of TEI P2, this is the P5
         version using a namespace.</p>
   </publicationStmt>
   <sourceDesc>
    <p>No source: this is an original work.</p>
   </sourceDesc>
  </fileDesc>
 </teiHeader>
 <text>
  <body>
Šta otkupiti: hitove ili rečnik?
Otkup knjiga jedan je od važnih elemenata kulturne politike koju sprovodi Ministarstvo kulture, u saradnji sa Narodnom bibliotekom Srbije, jer se na ovaj način, pre svega, popunjavaju godinama neobnavljani knjižni fondovi 173 biblioteke u Srbiji, ali se isplatom od otkupljenih knjiga pomažu i izdavači. Isplata novca od otkupa knjiga u poslednjih nekoliko godina relativno je redovna.
Za otkup izdanja iz 2008. godine namenjeno je iz budžeta 112 miliona dinara, dok je za izdanja iz 2007. godine bilo namenjeno 100 miliona dinara. Inače, otkup se obavlja po, sada već ustaljenom, modelu Narodne biblioteke Srbije. Stručna komisija, koju je imenovalo Ministarstvo kulture, od velikog broja pristiglih naslova izabere one koje smatra kvalitetnima, a zatim spisak sa ovim naslovima prosleđuje bibliotekama u Srbiji. Biblioteke sa ovog spiska biraju one knjige koje nedostaju njihovim knjižnim fondovima. To su uglavnom knjige iz oblasti domaće savremene književnosti, prevedene i književnosti za decu, zatim iz oblasti umetnosti, humanističkih i društvenih nauka. Prema pravilniku o otkupu, ne otkupljuju se rečnici, enciklopedije, leksikoni. Ove godine članovi komisije su Aljoša Mimica, Jerko Denegri, Mirjana Stefanović, Radivoj Radić, Tatjana Rosić, Tijana Obradović Tropin i Tihomir Brajović. 
Prema aktuelnom modelu otkupa, bibliotekari mogu da izaberu više primeraka jednog naslova, ili potpuno da zaobiđu neki naslov. 
Koliko je ovakav model otkupa podesan za biblioteke, pitali smo Danicu Otašević, upravnicu Gradske biblioteke „Vladislav Petković Dis” u Čačku, koja smatra da je već velika selekcija knjiga napravljena izborom komisije koja bibliotekama prosleđuje spisak knjiga. 
– Toj komisiji ponuđeno je blizu 2.500 naslova, a do biblioteka stiže spisak od 860. Ne znamo da li se baš među tim knjigama našlo neko izdanje koje nam je potrebno. Zbog toga bih volela da imam čitav spisak ponuđenih knjiga za otkup. Našoj biblioteci bila bi korisnija „Enciklopedija srpskog naroda”, koju je objavio Zavod za udžbenike, nego neke ponuđene jevtine knjige. Iz tog razloga, neophodno je da i rečnici i enciklopedije budu obuhvaćeni otkupom – rekla je Danica Otašević, dodajući da je otkup ipak i mogućnost da biblioteke, kakve su one u Guči i Dragačevu, dobiju knjige, ali da veće biblioteke imaju potrebu i za većom lepezom izdanja. 
Pored modela, i izdavačima je otkup važan kao manja ili veća „finansijska injekcija”. Milan Tasić, direktor „Beogradske knjige”, za „Politiku” kaže da ne postoji dobar ili loš model otkupa knjiga, već modeli s više ili manje mana. 
– U konkursu za otkup u poslednje dve godine „masnim slovima” navodi se da bibliotekama nisu potrebni rečnici, enciklopedije, leksikoni. Ne mogu da zamislim biblioteku bez svih dosad objavljenih tomova Akademijinog rečnika, Matičinog šestotomnika, Vujaklijinog Leksikona stranih reči i izraza, Velikog rečnika stranih rečiIvana Klajna i Milana Šipke, Obratnog rečnika Miroslava Nikolića, Male Prosvetine enciklopedije, Rečnika književnih termina, a po ovom kriterijumu prošle godine nije otkupljen ni jednotomni Rečnik srpskoga jezika Matice srpske – za „Politiku” kaže Tasić, dodajući:
– Umesto da se novac poreskih obveznika upravo troši na rečnike i enciklopedije, na podsticanje domaćeg stvaralaštva, on se nemilice troši na tzv. hitove koje posle samo nekoliko meseci zaborave i oni koji su ih pročitali. U vreme kada se prosečni tiraži kreću od 500 do 1.000 primeraka, nikome nije svejedno da li će mu država kupiti odjednom 170 ili više primeraka jedne knjige. 
Dejan Papić, direktor „Lagune”, smatra da ovaj model otkupa nije loše zamišljen, ali da se uvek postavlja pitanje objektivnosti komisije. Iako ne objavljuje rečnike i enciklopedije, smatra da su ova izdanja neophodna bibliotekama. Ipak, Papić dodaje da je novac od otkupa koristan za izdavače, ali da se na njega ne oslanjaju. 
Urednik „Stubova kulture” Ivan Radosavljević u načelu smatra da prvostepena komisija u velikoj meri sužava izbor za biblioteke, i da i skupa i kvalitetna izdanja treba da se nađu u bibliotekama, a među njima su i enciklopedije i rečnici. Novica Jevtić, generalni direktor izdavačke kuće „Evro-Giunti” takođe smatra da komisija bibliotekarima bez razloga ograničava izbor, pa i enciklopedijska izdanja. 
– Komisija često odbacuje izdanja koja mogu da budu važna za buduće generacije, a nudi jevtinije knjige koje neke matične biblioteke mogu i same da kupe. Na primer, nije bio otkupljen ni naš Veliki atlas Srbije, u punom koloru, koji bi bio važan za biblioteke, smatra Jevtić. 
Na pitanje zašto u kriterijume otkupa ne ulaze enciklopedijska i leksikografska izdanja, upravnik Narodne biblioteke Srbije Sreten Ugričić kaže da su prilikom otkupa pre dve godine biblioteke većinu novca utrošile upravo na kupovinu ovih, inače najskupljih, izdanja tako da su bibliotečki fondovi za sada dovoljno opremljeni ovom vrstom naslova. Međutim, kako je istakao Ugričić, to ne znači da već sledeće godine otkup neće uključiti i ovu vrstu literature. 
Marina Vulićević

Ili smo mnogo skupi, ili je malo para
Da li Ministarstvo kulture arči novac? Ova tvrdnja Ivana Tasovca, bivšeg direktora Beogradske filharmonije, koja već deset dana potresa javnost, pokrenula je i pitanje pravilnog trošenja novca iz državne kase, koja je određena za ustanove kulture. Budžet Ministarstva kulture je u septembru prošle godine dobio svoju finalnu verziju za skupštinsko usvajanje, budžet cele države usvojen je u minut do 12, za novu 2009. godinu, i znalo se da i do Srbije stiže talas ekonomske krize.
Prema rečima Vesne Jokanović, pomoćnice ministra kulture za finansije, 3.855.107.000 dinara, koliko je za tekuću godinu određeno za finansiranje 38 ustanova kulture, je suma sa kojom su nadležni u tim ustanovama svesni da raspolažu, od trenutka usvajanja državnog budžeta. Što se nje tiče, kako kaže, ceo budžet Srbije nije dovoljan za kulturu, ali da je potrebno uraditi ono što može, sa novcem koji je za tekuću godinu utvrđen odlukom Skupštine Srbije.  
– Od svih ustanova, po objavljivanju Memoranduma već u maju, tražimo da dostave planove do 1. avgusta, kada se pravi prvi plan budžeta za sledeću godinu. Mi moramo da se uklopimo u predlog Ministarstva finansija, ali imamo mogućnost da dobro obrazloženim programima i projektima od nacionalnog značaja za kulturu, apliciramo za uvećana sredstva u budžetu – kaže Vesna Jokanović, ali inicijativa za uvećenje sredstava mora da dođe od strane ustanova kulture.
Prema njenim rečima, ustanovama kulture se u vreme predlaganja budžeta, dakle, oko sedam meseci pre usvajanja u skupštini za tekuću godinu, predočavaju opšte smernice, recimo da će rast javne potrošnje biti 7 odsto, planirani rast izdataka 6,9 odsto u skladu sa planiranom inflacijom i druge smernice. A vrlo često se, ističe Jokanovićeva, dešava da ustanove potražuju mnogo više od predviđenog. 
– Mi se po ustanovljenim procedurama moramo uklopiti u ono što nam predlaže Ministarstvo finansija, a svako ima pravo da kaže koliko mu novca nedostaje. U avgustu mesecu, mi dostavljamo konačne finansijske predloge Ministarstvu finansija. Ministarstvo kulture uporno upozorava ustanove kulture da na vreme dostave svoje predloge, pre propisanog roka, da bi zajedno sa ministarstvom kulture mogli da usaglase prioritete kulturne politike.
– Verujem da će se taj problem rešiti postavljanjem menadžera u institucije kulture. Predviđeno je trogodišnje planiranje budžeta, što je izuzetno zahtevno, tu smo još uvek pioniri – smatra Jokanovićeva.
(/slika2)Ona objašnjava da je za svaku grupu rashoda (plate, stalne troškove, za putovanja, itd), određen ukupan iznos za sve institucije kulture po jasnim priterijumima.
– Ne možete da pozajmite pare sa druge pozicije, jer imate tačno koliko je dodeljeno – objašnjava Jokanovićeva.
Ove godine, za plate u ustanovama kulture određeno je, po podacima iz Ministarstva kulture, 1.591.000.000 dinara koje su rapoređene prema kriterijumima za isplatu zarada, brojem zaposlenih, njihovim koeficijentima i cenom rada i predviđenim rastom zarada i nema zabune oko manje ili više opredeljenih sredstava za plate.
Pored toga, najviše novca iz ukupnog budžeta Ministarsva kulture, koji ukupno iznosi 6.895.770.000 dinara, odlazi na specijalizovane usluge, i to 1.637.623.000 sa ministarstva i 328.000.000 dinara sa budžeta ustanova. To su sredstva planirana za programe i projekte, kao što su Srbija u Srbiji (300.000.000 dinara), do raznih manifestacija, poput Nišvila (2.000.000), Egzita (10.000.000), ili za međunarodne sajmove knjiga, Lajpcig (2.900.000), Pariz (4.300.000).
U ovoj sumi je planirani su projekti za zaštitu kulturne baštine (400.000.000 dinara), književno stvaralaštvo (165.000.000 dinara), scensko stvaralaštvo (67.000.000), muzičko stvaralaštvo (49.650.000). Za dodatne programe na Kosovu i Metohiji odlazi deset miliona dinara, a za međunarodne odnose (200.000.000), a od toga za međunarodne manifestacije 46.500.000 dinara.
Na poziciji Dotacije, ukupno je planirano 162.800.000 dinara i to za Hilandar (110.000.000 dinara), strukovna udruženja (22.500.000) i za delatnost umetničkih udruženja kojih ima 13, izdvaja se 20.800.000 dinara.
Transferi lokalnom nivou su planirani u iznosu 401.000.000 dinara i to pretežno za regionalne zavode, bibliotečku, arhivsku i muzejsku delatnost kao i za razne manifestacije, poput Bitefa (12.000.000) ili Festa (8.000.000 dinara).
Vesna Jokanović napominje da većina kulturnih institucija praktično ne donosi zaradu, iako imaju tu mogućnost.
– Sopstveni prihodi, „zarada kulturnih ustanova”, koji na godišnjem nivou iznose oko 200 miliona dinara i međunarodne donacije u iznosu 23 miliona dinara, su svega 7 odsto ukupnih prihoda koji se obezbeđuju u budžetu (3,8 milijardi dinara).
Narodno pozorište, sa 736 zaposlenih, u svom izveštaju kaže da očekuje 51 milion dinara zarade za ovu godinu. Dok Beogradska filharmonija, sa 114 zaposlenih, očekuje sedam miliona dinara. Budžet Narodnog pozorišta je 800 miliona, a filharmonije 144 miliona dinara.
– Narodna biblioteka je dobila 162 miliona dinara, a očekuje 25 miliona sopstvenih prihoda – govori Jokanovićeva.
Stanko Stamenković

Pomoć za filmove
Na poslednjem konkursu Filmskog centra Srbije putem kojeg Ministarstvo kulture sufinansira domaću igranu produkciju, shodno sredstvima određenim budžetom za određenu godinu, u 2008. podržano je devet projekata.
„Beli beli svet” Olega Novkovića i „Kako su me ukrali Nemci” Miloša Radivojevića dobili su po 25 miliona dinara, „Travelator” Dušana Milića, „April u Beogradu” Bojana Vuletića i „Kutija” Andrijane Stojković dobili su po 19 miliona, „Čekaj me, ja sigurno neću doći” Miroslava Momčilovića, koji je trenutno u fazi postprodukcije i „Tilva Roš” Nikole Ležaića po 11 miliona dinara, „Tamo i ovde” Darka Lungulova, premijerno prikazan na nedavno održanom 37. Festu, četiri miliona, i dugometražni dokumentarni film „Prahovo – Las Vegas” Dragana Nikolića tri miliona dinara. Naknadno su odobrena sredstva projektima „Neprijatelj” Dejana Zečevića (19 miliona) i „Nigde” Predraga Velinovića (17 miliona dinara).
Tokom 2008. po rezultatima konkursa isplaćeno je 75,7 miliona dinara, a ostatak od 96,3 miliona biće isplaćen tokom ove godine.
O raspodeli sredstava najboljim prijavljenim projektima odlučivala je tročlana komisija u sastavu: Goran Marković i Srdan Golubović, reditelji, i Dušan Spasojević, dramaturg. Komisiju za dodelu sredstava bira Upravni odbor FCS kome se predlaže više imena, a posle provere da li predloženi nisu u sukobu interesa, UO odlučuje ko će biti članovi komisije. Putem konkursa, FCS dodeljuje i sredstva za razvoj filmskih scenarija, sufinansiranje manjinskih produkcija, i dokumentarne, kratke igrane i animirane filmove.
I. A.

Deset odsto manje iz budžeta za umetnička udruženja
O sredstvima koja će iz budžeta biti izdvojena ove godine za rad 14 umetničkih udruženja Srbije, Ljiljana Đurić, predsednica koordinacionog odbora ovih udruženja i predsednica Saveza dramskih umetnika Srbije, za „Politiku” je rekla: 
– Umetnička udruženja dobijaju svake godine određena sredstva iz budžeta za redovnu delatnost kao što je zakup kancelarija i plate zaposlenih a, potom, svako pojedinačno konkuriše za finansiranje posebnih projekata u svojim delatnostima. O dodeli tih sredstava odlučuje nekoliko komisija za scensko-muzičku, vizuelnu, izdavačku delatnost, čije članove bira Ministarstvo kulture, a, iako smo zahtevali da u njima sedi po jedan član iz našeg koordinacionog odbora umetničkih udruženja, kako bi javnost rada komisija bila veća, niko nas iz ministarstva nije udostojio čak ni odgovora.
– Znam da nijedno umetničko udruženje neće dobiti ove godine ni dinar više u odnosu na prošlu sezonu, naprotiv, udruženja će dobiti deset odsto manje sredstava, a kad uračunate inflaciju, s obzirom na troškove, to će na kraju biti 20 odsto manje novca za redovno održavanje.
Kako Đurićeva ističe, „navodno bi taj novac trebalo da bude na računu naših udruženja u ponedeljak 16. marta, iako se nezvanično priča da para nema u trezoru i da ta uplata može i da zakasni”.
Takođe, kaže naša sagovornica, i u prethodne dve godine novac je stizao krajem februara ili tokom marta na račune udruženja, a kada se uzme u obzir da samo ULUS i UKS nisu podstanari, onda je jasno da su predsednici udruženja morali da se dovijaju kako bi troškove najma prostorija i plata zaposlenih nekako prolongirali.
Kad je reč o projektima sa kojima su udruženja konkurisala za dodelu sredstava u Ministarstvu kulture, još uvek nema zvaničnih podataka šta je ministar odlučio da novčano podrži.
– Jedan od projekata Saveza dramskih umetnika Srbije za koja tražimo sredstva jeste časopis „Ludus”, jedini takve vrste u regionu, i koji ima vitalni značaj za nacionalni interes Srbije. A šta se trenutno dešava? Dovoljno je reći da su nam dva broja „Ludusa” finansijski nepokrivena, dugujemo prilično štampariji. Za otkup ovih novina za biblioteke, Skupština grada Beograda je izdvojila 400.000 dinara, a nama za „Ludus” godišnje treba tri miliona dinara. Pa, sad, izračunajte – kaže Ljiljana Đurić, i napominje da udruženje dodeljuje uz to i nagrade kao što su „Dobričin prsten”, „Bojan Stupica”, „Ljubinka Bobić”...
Đurićeva smatra da se racionalno ne raspoređuju sredstva za projekte u kulturi i da bi se moglo i drugačije raditi.
– Na primer, javnost rada komisija za dodelu sredstava umetničkim projektima trebalo bi da bude veća, a s obzirom na to da Ministarstvo kulture bira članove komisija, mi nemamo nikakav uvid. O tome koji će projekti biti finansirani saznaćemo po povratku ministra Nebojše Bradića iz Nemačke, koji odluke komisija treba da odobri ili ne. Nadam se da ćemo zvanične podatke imati krajem marta – zaključuje Đurićeva.
B. Lijeskić

Kasni se sa raspisivanjem konkursa
Naša najstarija koncertna agencija „Jugokoncert” najveći deo prihoda za svoje programe dobija od svog osnivača Grada Beograda, dok je Ministarstvo kulture „druga” adresa kojoj se ova muzička ustanova najčešće obraća, bilo da su u pitanju značajna gostovanja umetnika iz inostranstva, bilo domaći programi koje žele da plasiraju u Beogradu i u ostalim gradovima Srbije. Komentarišući raspodelu sredstava iz budžeta Ministarstva kulture, koja se odvajaju za muzičke manifestacije, Biljana Zdravković, direktorka „Jugokoncerta”, iz svog dosadašnjeg iskustva za naš list kaže sledeće:
– Reklo bi se da je saradnja „Jugokoncerta” sa Ministarstvom kulture idealna u situacijama kada smo pozvani da realizujemo poslove ili preuzete obaveze Ministarstva, kao na primer Dane kulture nekih drugih zemalja u Srbiji i, nešto ređe, Dane kulture Srbije u inostranstvu. Situacija je nešto drugačija kada su u pitanju projekti koje je osmislio „Jugokoncert”. Oni idu na konkurs koji se raspisuje, po našem mišljenju, sa velikim zakašnjenjem kada je prekasno za bilo koju ozbiljniju intervenciju, posebno kada su kontakti sa inostranstvom u pitanju – kaže Biljana Zdravković. Kao ilustraciju navodi da „Jugokoncert” u ovom trenutku ne zna tačno koliko će sredstava dobiti od Ministarstva kulture za programe u ovoj godini, što, svakako, može uticati na kvalitetnu realizaciju njihovih programa.
– Ulažući maksimalan napor da budemo strpljivi i da razumemo budžetske nevolje zemlje, mi preduzimamo i sve druge korake da pokrijemo svoje troškove, iako je evidentno da i ti alternativni izvori finansiranja polako presušuju (ambasade, inostrani kulturni centri, sponzori) – kaže direktorka „Jugokoncerta”.
Institucija konkursa kao demokratska tekovina daje jednake mogućnosti svima ali, u slučaju „Jugokoncerta”, prema mišljenju naše sagovornice, projekte stavlja pod lupu mnogobrojnih komisija koje se, u najmanju ruku „tripliraju”.
– Program „Jugokoncerta” dobijen putem javnog konkursa, ide prvo kod Komisije za muzičko-scensku delatnost Sekretarijata za kulturu, a na kraju mora proći „kroz ruke” Komisije za muziku u Ministarstvu kulture. Može se zaključiti da naše ideje, na kojima brižljivo radimo, i mi i svi muzičari u našoj zemlji, postaju predmet opšte, manje ili više objektivne analize – kaže Biljana Zdravković.
Prema njenim rečima, od ove „konkursne procedure” pošteđen je jedino Bemus imajući u vidu da od prošle godine postoji poseban protokol između gradskog Sekretarijata za kulturu i Ministarstva kulture o sufinansiranju značajnih gradskih međunarodnih manifestacija.
– Istini za volju, treba reći da je odnos finansiranja Bemusa do 2002. godine bio ravnopravan, i da je svaka strana učestvovala u budžetu sa manje-više podjednakim iznosom sredstava. Narednih godina se učešće Ministarstva znatno smanjilo, tako da sada Grad finansira Bemus sa više od dve trećine, a Ministarstvo kulture sa manje od jedne trećine budžetskih sredstava. Davno je izgubljena inače dobra praksa da se pojedini programi sa Bemusa repriziraju u gradovima Srbije, a o ovome bismo silno želeli da razgovaramo sa Ministarstvom jer bi to morao biti njihov interes, kaže naša sagovornica. Praksa je, zaključuje, da se odobrava mnogo manje sredstava nego što se traži, što je, s jedne strane, razumljivo, ali dodaje da to nedvosmisleno dovodi do hiperinflacije projekata jer je jasno da će neka institucija od prijavljenih deset dobiti sredstva barem za dva projekta. Tada, smatra naša sagovornica, nema mesta ozbiljnom kvalitetnom izboru, kao ni ozbiljnoj aplikaciji.
– S druge strane, ne možemo se oteti utisku da se finansiranje nekih velikih projekata u Ministarstvu podrazumeva i to više kao iznuđeno rešenje nekakvog političkog pitanja, a mnogo manje kao plod osmišljene kulturne platforme koju bi Ministarstvo moralo da artikuliše što pre, kaže na kraju Biljana Zdravković i podseća na važnu stavku da bi Ministarstvo kulture trebalo da bude i prirodan (ko)finansijer gostovanja naših umetnika u inostranstvu.
Govoreći o udelu finansijske pomoći Ministarstva kulture za realizaciju Beogradskog festivala igre, umetnički direktor i osnivač ovog festivala Aja Jung naglašava da su festival na samom početku prepoznali i podržali isključivo inostrani partneri. Dakle, ambasade, kulturni centri, institucije i fondacije zemalja učesnica programa, dok su većinom donatori bile inostrane kompanije u Srbiji.
– Od malog plesnog eksperimenta, Beogradski festival igre vremenom je postao značajna evropska manifestacija. Sa trećim izdanjem festivala, osvojeno je poverenje Grada Beograda i Ministarstva kulture Srbije, i to u mnogo manjem okviru i iznosu u odnosu na podršku drugim gradskim kulturnim manifestacijama, koje osim svog osmišljenog programa podrazumevaju i brojne timove stručnjaka. Ministarstvo kulture i Sekretarijat za kulturu pokrivaju približno trećinu troškova ovog festivala, što je kompliment za jednu manifestaciju kada joj veruju Grad i država. Podrazumeva se, kvalitet treba iznova potvrđivati, kaže Aja Jung.
M. Sretenović

Novi predlog crkava o spornom zakonu
BEOGRAD – „Novi Predlog zakona o zabarani diskriminacije, osim u pogledu prava na izržavanje seksualne orijentacije, ozbiljno odstupa od međunarodnih standarda na još dva načina, zato crkve i verske zajednice predlažu dodatne izmene”, rekao je Tanjugu vladika bački Irinej.
On je objasnio da novi predloženi zakonski akt ne sadrži odredbu kojom bi na opšti način bili rešeni konflikti u iskazivanju različitih zaštićenih prava i uvodi objektivnu odgovornost za diskriminatorne radnje.
„Očigledno je da takav predlog vodi teškim konfliktima u društvu”, naglasio je vladika Irinej i dodao da tradicionalne crkve i verske zajednice smatraju da je vlada dovedena u zabludu, i da su zato predložene dodatne izmene.
Prema najnovijem predlogu crkava i verskih zajednica, neophodno je uvesti novi član koji će, kako se navodi, koordinirati sistem sloboda i prava.
Reč je o članu direktno preuzetom iz Direktive Evropske unije o primeni principa jednakog tretmana bez obzira na rasno ili etničko poreklo.
U članu 21. novog zakonskog predloga traži se brisanje reči „svako ima pravo na slobodu izražavanja svoje seksualne orijentacije”, naveo je Irinej i dodao da je neprihvatljivo garantovanje slobode izražavanja seksualne orijentacije.
Crkva, takođe, predlaže da se u članu 18, stav dva - posle reči „verski službenik” unese izraz „crkava i verskih zajednica i pravnih lica čiji su one osnivači”, a da se u članu 45. briše stav prvi koji glasi: „Objektivna odgovornost je neprihvatljiva kada se ima u vidu složenost sistema ljudskih sloboda prava”.
„Nigde u direktivama Evropske unije o zabrani diskriminacije ne stoji nalog da se uvede princip objektivne odgovornosti za diskriminatornu radnju, to jest da počinilac ne može dokazivati da nije kriv”, ukazuje Irinej.
Vladika Irinej je ponovio da je vladu u zabludu doveo autor dosadašnjeg predloga i pojedini mediji, kako u pogledu valjanosti dosadašnjeg predloga tako i u pogledu namere i sadržine predloga tradicionalnih crkava i verskih zajednica.
Episkop bački je pozdravio „pokazano delimičmo razumevanje Vlade Srbije” za usavršavanje Predloga zakona o zabrani diskriminacije.
„Imajući razumevanje za političke i ustavne aspekte zakodnodavnog postupa, tradicionalne crkve i verske zajednice usredsređuju svoje predloge na najveće, i dalje prisutne nedostatke novog zakonskog predloga”, kazao je on.
Novi koncentrisani predlog za izmenu Predlog zakona o zabrani diskriminacije objavljen je na sajtovima crkava i verskih zajednica.

Blokirani Legijini računi i imovina
BEOGRAD – Sva imovina Milorada Ulemeka Legije, u čiji je trag ušla policija, stavljena je pod privremenu meru oduzimanja, pošto se ime vođe nekadašnje Jedinice za specijalne operacije našlo na prvom nalogu Specijalnog tužilaštva o ispitivanju kriminalno stečene imovine, piše današnji „Blic”.
Isti izvor naveo je da su sve osobe bliske nekadašnjem vođi „crvenih beretki” bile pod poternicom za praćenje kretanja i tako se ušlo u trag novčanim transakcijama. Osim porodične kuće u Beogradu, procenjene na nekoliko miliona evra, blokirani su i računi u zemlji i inostranstvu koji pripadaju ljudima bliskim Legiji.
Ukoliko ne bude uspeo da dokaže da je svoje bogatstvo stekao poštenim radom, imovina će mu biti trajno oduzeta, napominje beogradski dnevnik.
„Legija više ne može da otuđi nešto što se vodi na njegovo ime, ali ni imovinu koja se vodi na njemu bliske osobe. Sve njegove nepokretnosti su pokretanjem istrage praktično stavljene pod blokadu. Ukoliko ne bude uspeo da dokaže da je bogatstvo stekao poštenim radom, postupak će se usmeriti u pravcu trajnog oduzimanja”, rekao je za „Blic” izvor iz vrha MUP Srbije.
Javnosti je za sada poznata samo Legijina kuća u beogradskom naselju Filmski grad, ispred koje se i predao policiji u maju 2004. godine. Kuća od nekoliko stotina kvadrata prema stručnoj proceni na tržištu nekretnina, vredi nekoliko miliona evra, podseća list.
Neimenovani izvor „Blica” nije želeo da otkrije da li se na Legijino ime ili ime njemu bliskih osoba vodi još nekretnina. U MUP ne žele da otkriju ni da li osim nepokretnosti Legija ima i tajne račune u inostranim bankama i sa koliko cifara.
Izvor „Blica”, međutim, tvrdi da su „svi tokovi njegovog novca od momenta predaje u maju 2004. godine otkriveni”.
Neimenovani sagovornik lista nije želeo da otkrije u kojim zemljama Legija ima tajne račune, ali dnevnik napominje da je „poznata izjava bivšeg ministra policije Dragana Jočića da se Legija izvesno vreme krio u Švajcarskoj, zbog čega se može pretpostaviti da je deo novca na računima banaka te zemlje”.

Upisivanje za kupovinu punta nije prekinuto
KRAGUJEVAC – Spiskovi zainteresovanih za automobil „punto 1.8.8.”, čija bi proizvodnja u kragujevačkoj „Zastavi” trebalo da počne krajem meseca, nisu zaključeni i, prema informacijama menadžmenta fabrike, do sada je upisano gotovo 19.000 potencijalnih kupaca, ali je sasvim neizvesna dinamika isporuke. 
Krajem ove sedmice u pogonima kragujevačke fabrike automobila, pod nadzorom italijanskih stručnjaka, počela je montaža školjke za „punto” koji će ubuduće nositi oznaku „Fijat”, a za početak naredne sedmice najavljen je dolazak u Srbiju potpredsednika te kompanije Alfreda Altavile. 
Strateškim ugovorom Srbije i „Fijata” predviđeno je da se, u početku, u kragujevačkim pogonima godišnje proizvodi 15.000 automobila tipa ‑punto. 
S obzirom, međutim, na veliku zainteresovanost kupaca, da uz subvencionisanje države i mogućnost kupovine automobila po sistemu zamene „staro za novo”, očekuje se, da će taj broj biti povećan što bi, kako se najavljuje, trebalo da bude tema narednih pregovora.
Direktor prodaje kragujevačkog „Zastava prometa” Ivan Ristić rekao je Tanjugu da je samo u toj firmi, jednoj od šest dilerskih kuća koje primaju prijave kupaca, do sada upisano gotovo 4.000 zainteresovanih iz tog grada, ali i iz Niša, Beograda, Surdulice.
Za sada, međutim, niko sa preciznošću ne može da kaže kada će početi isporuka automobila, a ponajmanje kada će na red doći poslednji sa spiska.
Ristić, međutim, tvrdi da su ljudi toga svesna, da su uprkos tome spremni da čekaju koliko je potrebno, kao i da će dinamika isporuke zavisiti od dogovora ‑Zastave i –Fijata.
Ukoliko se reše problemi „uskog grla” u Zastavinoj „lakirnici”, tvrde u menadžmentu kragujevačke fabrike, moglo bi se očekivati da će sa proizvodnih traka te fabrike godišnje silaziti dvostruko više automobila od sada dogovorenih 15.000.

Zaustavlja se dotok oružja Gazi
TEL AVIV – Sjedinjene Američke Države, Kanada i sedam evropskih zemalja saglasile su se da pokušaju da zaustave dotok oružja u pojas Gaze presretanjem na moru, razmenom informacija i diplomatskim pritiskom, ali ne i silom, prenose danas izraelski mediji.
Eksperti iz devet zemalja su se na jučerašnjem sastanku u Londonu dogovorili o programu akcije kako bi se sprečilo da stiže oružje na palestinsku teritoriju na obali Sredozemnog mora, rekao je visoki britanski diplomata na koga s poziva Rojters.
Isti izvori su precizirali da se neće koristiti sila i da države nisu obavezne da se pridruže bilo kojoj određenoj akciji. Dogovor su potpisale Velika Britanija, Danska, Francuska, Nemačka, Italija, Holandija i Norveška.
Zaustavljanje isporuka oružja je ključni deo međunarodnih napora da se uspostavi čvršći prekid vatre u pojasu Gaze, nakon tronedeljne ofanzive Izraela na ciljeve islamističkog Hamasa, koji kontroliše to područje.
To je jedan od uslova, čije ispunjenje Izrael traži da bi ublažio blokadu pojasa Gaze i omogućio veću isporuku humanitarne pomoći i materijala za obnovu razrušene teritorije.
Sve zemlje koje su potpisale dogovor su članice NATO.
One su se obavezale „da preduzmu akciju do mere u koje dozvoljavaju nacionalni pravasudni organi u skladu s međunarodnim pravom”, kako je navedeno.
„Takvi napori mogli bi da uključe proveru, ukrcavanje, pretragu zaustavljanje, konfiskovanje i druge mere kako bi se sprečio transfer oružja, municije i komponenata za oružje,” navodi se u programu ali se dodaje da strani brodovi neće koristiti silu.

Đoković: Nadal nije nepobediv
INDIJAN VELS – Rafael Nadal, prvi teniser sveta i pobednik Otvorenog prvenstva Australije, nije „nepobediv”, izjavio je teniser Srbije Novak Đoković u SAD, gde brani titulu na turniru u Indijan Velsu.
„Pitanje je samopouzdanja i u tom smislu on (Nadal) je neverovatan”, rekao je, međutim, Đoković na konferenciji za novinare, pred sutrašnji meč protiv Argentinca Martina Vasalja Argelja.
On je za Nadala rekao da je „fizički najsnažniji igrač na terenu”, ali i da ima „neverovatnu sposobnost da ostane koncentrisan do poslednjeg poena, bilo da igra finale Vimbldona ili prvo kolo nekog malog turnira”.
Rafael Nadal „zaslužuje da bude prvi u svetu... Ali mislim da nije nepobediv, posebno na ovoj (tvrdoj) podlozi”, rekao je Đoković.
Đoković je Španca prošle godine na turniru u Indijan Velsu pobedio u polufinalu.
Nagradni fond tunira u Indijan Velsu, koji se igra od 11. do 22. marta, iznosi 9.000.000 dolara, a pored Novaka Đokovića titulu u ženskoj konkurenciji brani Ana Ivanović.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Viljnus zbog NATO samita kao tvrđava, sistemi Patriot usmereni ka Kaljiningradu
VILjNUS – NATO je pretvorio Viljnus, prestonicu Litvanije, u tvrđavu branjenu naprednim oružjem kako bi zaštitio američkog predsednika Džozefa Bajdena i druge lidere Alijanse na samitu sledeće nedelje, koji se održava 32 kilometra od litvanske granice sa ruskim saveznikom Belorusijom.
Više od 3.000 litvanskih vojnika brinuće o bezbednosti samita NATO-a u Viljnusu.
Šesnaest NATO saveznika poslalo je ukupno oko 1.000 vojnika da obezbeđuju dvodnevni samit 11. i 12. jula, koji se održava samo 151 km od same Rusije, prenosi Rojters.
 Mnogi od njih su poslali i napredne sisteme protivvazdušne odbrane koji nedostaju baltičkim državama.
„Bilo bi više nego neodgovorno da naše nebo bude nezaštićeno u trenutku kada Bajden i lideri 40 zemalja stižu“, rekao je predsednik Litvanije Gitanas Nauseda.
Nemačka je rasporedila 12 raketnih sistema Patriot, koji se koriste za presretanje balističkih i krstarećih raketa ili ratnih aviona.
Španija je dopremila sistem protivvazdušne odbrane NASAMS, Francuska šalje samohodne haubice Cezar, i uz Finsku i Dansku raspoređuje vojne avione u Litvaniji.
Ova zemlja je, uz Britaniju, isporučila sredstva protiv bespilotnih letelica.
Poljska i Nemačka su poslale snage za specijalne operacije pojačane helikopterima.
Drugi šalju opremu za borbu protiv bilo kakvih potencijalnih hemijskih, bioloških, radioloških i nuklearnih napada.
Litvanski predsednik vidi ove akcije saveznika kao potvrdu da je potrebno da NATO hitno uspostavi stalnu protivvazdušnu odbranu u baltičkim državama.
„Razmišljamo o tome šta će se desiti nakon završetka samita i radićemo sa saveznicima na stvaranju rotirajućih snaga za trajnu vazdušnu zaštitu“, rekao je on novinarima.
U selima pored beloruske granice, meštani su saopštili Rojtersu da se osećaju potpuno bezbedno, uprkos ponudi Minska da se tu nakon pobune smeste ruske plaćeničke trupe Vagner grupe i rusko nuklearno oružje.
Na aerodromu u Viljnusu, osam nemačkih raketnih bacača Patriot raspoređeno je sa cevima usmerenim u pravcu ruskog Kalinjingrada, a još dva prema Belorusiji.
„Znate gde se nalazite geografski i prilično dobro znate odakle pretnja dolazi. Litvanija je tražila od nas zaštitu samita, a takođe je NATO tražio pomoć od Nemačke. Ovo je naš odgovor“, rekao je potpukovnik Štefen Lib, komandant jedinice Patriota.
Litvanija je utrostručila jedinice pogranične straže na beloruskoj i ruskoj granici tokom leta, uz oficire iz Letonije i Poljske.
Dve zemlje su takođe poslale policiju da pomogne u patroliranju po Viljnusu.
Gradonačelnik Viljnusa je preporučio stanovnicima da odu na odmor van grada, ako žele da izbegnu gužve u saobraćaju, jer će veliki delovi centra prestonice biti zatvoreni tokom samita.
Kako javlja izveštač Tanjuga, deluje da su građani poslušali apel gradonačelnika, s obzirom na to da je na ulicama prisutan mali broj ljudi, policija patrolira i povremeno prolaze vozila pod njenom pratnjom.
Grad je okićen zastavama Litvanije, Ukrajine i NATO-a.

Zemljotres jačine 5,6 stepeni po Rihteru pogodio Tajvan
Zemljotres jačine 5,6 stepeni po Rihterovoj skali pogodio je danas Tajvan, saopštio je američki Geološki zavod.
Epicentar zemljotresa bio je 87 kilometara istočno od grada Hengčuna sa oko 31.200 stanovnika.
Do sada nema izveštaja o eventualnim žrtvama ili šteti.
Nije izdato upozorenje na cunami, preneo je Tas, prenosi Tanjug.

Petković: Svečlja kriminalizacijom Srba opravdava prisustvo parapolicije
Direktor Kancelarije za Kosovo i Metohiju Petar Petković ocenio je danas da je pokušaji ministra unutrašnjih poslova privremenih prištinskih institucija Dželjalja Svečlje da kriminalizuje Srbe sa severa KiM imaju za cilj da opravdaju, kako je naveo, protivpravno prisustvo parapolicijskih jedinica, „gde danonoćno terorišu srpski narod”.
„Lažni ministar, a pravi nasilnik i ekstremista Dželjalj Svećlja, zajedno sa njegovim okupacionim falangama preobučenim u odela Kosovske policije, jedini su kriminalci na severu Kosova i Metohije i tu nemaju šta da traže”, naveo je Petković u saopštenju. Poručio je da bi bilo najbolje da Svećlja „pođe od sebe i optužnice koja je godinama podignuta protiv njega zbog napada kamenicama na pripadnike tzv. Kosovske policije, ali i zbog prevrtanja vozila misije Euleks”.
Dodao je da bi Svećlja, umesto što „nezakonito da privodi Srbe navodnom poznanju pravde i prava”, trebalo prvo sam da prestane da beži od tog istog prava i pravde.
„Da li je sprovođenje reda i zakona to što je kukavički poslao svoje falange da duge cevi uperuju u sina predsednika Aleksandra Vučića zbog jedne majice? Da li je vladavina prava kada Kurtijevi specijalci pucaju u leđa Dragiši Galjku, Miljanu Deleviću, Milanu Jovanoviću, braći Stojanović iz Gotovuše? Ili, kada brutalno pretuku srpsku decu Daru i Kristijana”, zapitao je Petković. Naglasio je da „hibridni rat koji Svećlja kukavički vodi iz Prištine protiv svega srpskog i posebno severa Kosova i Metohije”, rezultirao time da „nema tog čestitog Srbina koji bi ni javno ni tajno pristao da bude alibi Svećlji u njegovoj bolesnoj opsesiji okupacije severa i proterivanja Srba sa Kosova i Metohije”.
„To mu nikada neće uspeti”, poručio je Petković. Svečlja je ranije danas u intervjuu portalu Košev rekao da nije protiv srpskog naroda, već, kako tvrdi â€žšovinističkih projekata Srbije i kriminalaca”.

Vrteška u glavi
Vrtoglavica, koja se stručno naziva i vertigo, stvara lažni utisak kao da smo na ringlšpilu – kao da se predmeti vrte oko nas i lelujaju, ili kao da se sami okrećemo i propadamo u bezdan. Svima je poznata, čak i deci, jer nam se zavrti u glavi svaki put kada naglo ustanemo iz ležećeg položaja. Veoma je česta i obično nije znak bolesti, ali treba biti oprezan, budući da je vertigo i simptom više stotina dijagnoza.
Vrtoglavica je izuzetno neprijatno osećanje, udruženo obično i sa nizom drugih stanja sličnih pijanstvu, kao što su gubitak ravnoteže, nesvestica, muka, gađenje, povraćanje, šum u uvu. Kada je znak bolesti, uz sve ove simptome prati je i ritmično titranje oba oka (nistagmus). Svi ti simptomi izazivaju i veliki strah, kao da je ugrožen život, pa prvo pitanje koje bolesnik postavlja lekaru je „šta mi se to događa?“.
Slično pitanje smo i mi postavili mr Nadi Milanović, otorinolaringologu Odeljenja za funkcijske dijagnostike Klinike za uvo, grlo i nos Vojno medicinske akademije u Beogradu. Šta se, zapravo, događa u organizmu za vreme vrtoglavice?
Pometnja u produženoj moždini
– Vrtoglavica je usko povezana s osećajem ravnoteže koju imamo zahvaljujući vestibularnom organu u unutrašnjem uvu, ali i čulu vida i posebnim prijemnicima u mišićima, tetivama i zglobovima. Sva ta čula istovremeno šalju podatke autonomnom nervnom sistemu u produženoj moždini, gde se objedinjuju pod kontrolom malog, srednjeg i velikog mozga, a zatim se neverovatnom brzinom vraćaju.
Taj fini refleksni mehanizam omogućava uspravan hod, ravnotežu, jasnu sliku prostora i stabilan pogled. Ali, kada informacije koje stižu u centralni nervni sistem nisu usklađene, odnosno naglo se pojačavaju ili smanjuju, u međumozgu nastaje pometnja, a posledica je vrtoglavica i poremećaj ravnoteže – kaže dr Milanović.
(/slika2)Na svim pomenutim punktovima prenošenja informacije, naglašava naša sagovornica, mogu nastati poremećaj ili bolest koji povremeno ili trajno izazivaju „vrtešku” u glavi. To je i razlog što na pronalaženju njenog uzroka rade lekari više specijalnosti, otorinolaringolozi, neurootolozi, neurolozi, radiolozi i neurohirurzi. Osim pregleda i laboratorijskih nalaza, u postavljanju dijagnoze koristi se i magnetna rezonanca, skener i dopler krvnih sudova vrata i to u različitim položajima. Za lociranje uzroka vrtoglavice važno je i da bolesnik tačno opiše kada su počele, da li ih izaziva određeni pokret tela, ili glave, svetlo ili tama, da navede aktivnosti pre napada i da li su povremene ili trajne.
Prema uzroku nastanka vrtoglavice su periferne i centralne. Uzrok periferne je oštećenje vestibularnog nerva ili nekog dela unutrašnjeg uva u kojem se nalaze prijemnici za ravnotežu. Opaženi predmeti se tada vrte od bolesnog prema zdravom uvu, a očne jabučice trepere. Ove vrtoglavice nastaju kao posledica povrede, bakterijske infekcije, Menijerove bolesti, uzimanja pojedinih lekova (citostatika ili antibiotika kao što su gentamicin i streptomicin) ili toksičnih materija. Posebno su opasni virusi herpes zoster i simpleks koji mogu da izazovu zapaljenje slušnog živca, a posledica je jaka vrtoglavica koja prolazi tek za nekoliko nedelja. Nagomilana slušna mast takođe može izazvati ovu vrtoglavicu. Kada je lekar ukloni, prestaje pritisak na bubnu opnu, a time i vrtoglavica.
Centralne vrtoglavice se graniče sa nesvesticom, prate ih posrtanje, ljuljanje, otežano kretanje. Izazivaju ih multipleks skleroza, moždani udar ili tumor. Smetnje se pojačavaju okretanjem glave i promenom položaja tela.
Regulisati pritisak
Posebnu grupu čine vrtoglavice koje su izazvane različitim vrstama slabosti, ali se mirovanjem povlače već posle nekoliko sekundi. Javljaju se kod osoba koje imaju anemiju, teškoće s disanjem, bolesti organa za varenje, poremećaj funkcije štitaste žlezde ili hronične bolesti koje prate opšta slabost i iscrpljenost. Mogu biti posledica naglog pada krvnog pritiska kod osoba koje uzimaju lekove za hipertenziju ili pada glikoze u krvi.
(/slika3)I slabovidost ili loša korekcija vida novim naočarima ubrajaju se u njene uzroke, kao i prinudan položaj tokom obavljanja nekih poslova, pri kojima se grče vratni mišići, a može je izazvati i nervna napetost.
Poremećaj cirkulacije tečnosti u unutrašnjem uvu ili kratkotrajan prekid cirkulacije krvi u mozgu takođe se ubrajaju u česte uzroke vrtoglavice. Ako se, međutim, tečnost nakuplja u unutrašnjem uvu nastaje Menijereova bolest. Napadi vrtoglavice su tada iznenadni i traju od nekoliko minuta do nekoliko sati. Tokom napada očne jabučice se ritmično pomeraju. Tegobe brže prestaju kada bolesnik nepomično leži na strani zdravog uva. Leči se medikamentima za izlučivanje tečnosti i antihistaminicima, a ponekad je jedini lek za ovu vrtoglavicu ubrizgavanje gentamicina u unutrašnje uvo. Ovaj antibiotik trajno oštećuje oboleli vestibularni aparat, ali je to jedina mogućnost da drugo, zdravo unutrašnje uvo normalno obavlja funkciju i da vrtoglavice zauvek prestanu. Stalnu vrtoglavicu izaziva i tumor slušnog živca, a njegovim uklanjanjem tegobe prestaju.
Veoma česta je položajna vrtoglavica koju izaziva neodgovarajući pokret pri spuštanju na krevet ili okretanju i zabacivanju glave unazad. Iako kratko traje, uvek je prati i ritmično treperenje očiju. Leči se odgovarajućim vežbama, ili se primenjuje postupak pokretanja kristala u unutrašnjem uvu.
Šta pomaže
Vrtoglavicu mogu uzrokovati i smetnje u protoku krvi u jednoj ili obe kičmene arterije. Starenjem se arterije sužavaju, a držači pršljenova popuštaju, koštani delovi se izmeštaju i pritiskaju na krvne sudove. Takve vrtoglavice nastaju pri spuštanju glave ili njenom zabacivanju unazad. Slične, ali još izraženije tegobe imaju oni sa smetnjama protoka krvi kroz osnovnu arteriju koja snabdeva krvlju moždano stablo i unutrašnje uvo. Oboleli se žale na gubitak tla pod nogama, okreću im se krevet, zidovi i tavanica. Tokom napada mogući su titranje očnih jabučica, mučnina, slabiji sluh, neusklađenost pokreta, smetnje vida i govora.
Šta se može učiniti u trenutku napada? Osoba koja dobije napad vrtoglavice odmah treba da legne u položaj koji joj najviše odgovara. Mirovanje zatvorenih očiju, sa hladnim oblogama na glavi i po potrebi uzimanje sredstava protiv povraćanja i za smirenje znatno smanjuju tegobe. Napad vrtoglavice ne smanjuju crna kafa i alkohol, naprotiv – pojačavaju je. Ukoliko osoba povraća, treba da nadoknadi tečnost, ponekad i infuzijom. Od pomoći su i relaksacija mišića, pravilno disanje, masaža glave i vrata.
Doktorka Milanović savetuje da već posle prvog napada vrtoglavice odete otorinolaringologu na pregled, a ukoliko tu ne otkrijete uzrok u unutrašnjem uvu, preglede nastavite kod drugih specijalista. Lečenje je u velikom broju slučajeva uzročno. Pomažu i vitamini, lekovi za poboljšanje cirkulacije, vestibularne vežbe, a ponekad je potrebna i operacija.
Kada su vrtoglavice uzrokovane oštećenjima i poremećajima cirkulacije u vratnom delu kičme treba vežbama ojačati njene mišiće i ligamente. Važne su i fizijatrijske vežbe za poboljšanje centra za ravnotežu i bolji krvotok.
Vera Bošković 
-----------------------------------------------
Bolesti putovanja
Zašto vrtoglavicu prate mučnina, povraćanje, bledilo, preznojavanje? Po rečima doktorke Milanović, u delu mozga gde se nalazi centar za ravnotežu nalaze se i drugi autonomni centri, među kojima su i oni za regulaciju funkcije organa za varenje. Pojačan nadražaj centra za ravnotežu može zbuniti i druge, susedne centre, pa tako i bezazlena vrtoglavica kod bolesti putovanja može izazvati muku i jako povraćanje. Savet je da pogled usmerite na put ispred sebe, ne posmatrate predmete koji promiču bočno, i ne gledate u talase dok putujete brodom.

Biološke fabrike azota
Svest o zaštiti životne sredine raste, baš kao i potreba za proizvodnjom biološki vrednije hrane, a to podrazumeva izostavljanje mineralnih đubriva prilikom biljne proizvodnje. Lako je to reći, ali kako dobiti visoke i kvalitetne prinose? U Institutu za zemljište u Beogradu još od 1952. godine proizvode mikrobiološko azotno đubrivo, a postignuti rezultati potvrđuju da se može i bez „veštaka”.
Poznato je, naime, da mahunarke, ili kako ih još nazivaju leguminoze (familija Fabaceae), kojima pripadaju soja, pasulj, boranija, detelina i druge, predstavljaju značajne kulture u poljoprivrednoj proizvodnji jer poboljšavaju plodnost zemljišta zahvaljujući azotofiksatorima. Reč je o bakterijama iz roda Rhizobium koje žive u zemljištu, ali i na korenu ovih biljaka, stvarajući kvržice– prave male „biološke fabrike” azota. I u ovoj simbiozi svako ima svoju računicu. Bakterije koriste šećere koje proizvode biljke u procesu fotosinteze, a zauzvrat ih snabdevaju azotom koji enzimskim putem iz vazduha pretvaraju u pristupačni amonijak. Njega biljka koristi za sintezu proteina i drugih značajnih jedinjenja neophodnih u ishrani životinja i ljudi.
Iskustvo seljaka 
Zašto je važno znati „ko šta kome duguje”? Zato što na taj način postaje jasnije kako je moguća uspešna biljna proizvodnja i bez dodavanja mineralnog azotnog đubriva. Azota ima najviše u atmosferi (oko 78 odsto), ali u zemljištu – vrlo malo, svega jedan odsto.
(/slika2)Naši seljaci nisu znali to da naučno objasne, ali su ipak na njivama, koje nisu više bile tako plodne, dve do tri godine gajili detelinu. Ovo iskustvo je poslužilo naučnicima da dođu do mikrobiološkog azotnog đubriva.
Azotofiksin je jedan od najstarijih i u praksi potvrđenih bioloških preparata u proizvodnji ekonomski značajnih leguminoza, objasnio nam je dr Srboljub Maksimović, direktor našeg najstarijeg naučnog instituta, koji datira još iz 1852. godine.
– Danas je skoro nezamislivo gajenje soje bez azotofiksatora. Pravilnom upotrebom osiguravaju se ujednačen usev, veći i kvalitetniji prinos i više belančevina u zrnu. Njegovom primenom đubrenje veštačkim azotnim đubrivom se može smanjiti ili potpuno izostaviti – ističe dr Maksimović.
Idejni tvorac ovog preparata bio je dr Života Vojinović, a njegovim stopama je nastavio tim stručnjaka na čelu sa dr Bogićem Miličićem, radeći na usavršavanju sojeva specifičnih i za druge značajne leguminoze: grašak, grahoricu, bob, sočivo, pasulj i boraniju, a poseban soj je za crvenu i belu detelinu, za zvezdan (smiljčicu), crnu i zelenu vignu i adzuki.
Institut za ratarstvo i povrtarstvo u Novom Sadu proizveo je i sojeve za šećernu repu..
Mikrobiološko azotno đubrivo u samo jednom gramu ima i po tri milijarde brižljivo odabranih bakterija (rizobija), specifičnih za određene vrste leguminoza. Za razliku od „veštaka”, nevidljivi sused na korenu mahunarki ne samo da nije štetan, već doprinosi i obogaćivanju zemljišta azotom, tako što godišnje, posle žetve, ovako stvorenog azota ostane 50 do 150 kilograma po hektaru.
I rod i kvalitet
Od našeg sagovornika u Institutu za zemljište smo saznali i to da iz mineralnih azotnih đubriva biljke iskoriste 45 – 50 odsto azota, a posle primene mikrobioloških azotnih đubriva 66 – 90 odsto.
(/slika3)Rezultati su odlični, naglašava dr Maksimović, dodajući da se stručnjaci nadaju da će u budućnosti postati ustaljena praksa da se seme pre setve „obloži” bakterijama, tako što se preparat rastvori u vodi i neposredno pred setvu izmeša sa semenom. 
Pored toga što se povećava prinos leguminoza za najmanje 20 do 50 odsto, poboljšava se i kvalitet proteina u zrnu i senu .
Da bi shvatili ekonomski efekat, treba imati na umu da se u biološkoj azotofiksaciji koristi besplatna energija sunca ili organskih materija zemljišta, dok se u industrijskoj proizvodnji mineralnih đubriva troši skupa energija fosilnih goriva – više od 25 milijardi džula po toni.
Ukoliko se uzme u obzir da je jedna kesica od 280 grama (po ceni od oko 400 dinara) dovoljna za đubrenje jednog hektara, za koji bi inače bilo potrebno 150 kilograma skupog mineralnog đubriva, jasno se vidi ekonomska opravdanost ulaganja u proizvodnju i primenu domaćeg proizvoda. A posebno ako se ima na umu nedostatak azotnih mineralnih đubriva za ostale poljoprivredne kulture.

U skutima boga neba
Svoje detinje želje da postane učiteljica i da slika Ljiljana Perunović iz Beograda je uspela i da ostvari. Iako je u mladosti razmišljala da se bavi samo slikarstvom, tu želju je potisnula u drugi plan, i već trideset godina je nastavnik likovne kulture. Slika kad ima slobodnog vremena i nadahnuća, a mnoge od svojih radova izlagala je na grupnim izložbama. Bavila se i primenjenom umetnošću izrađujući nakit, ukrasne predmete, ilustracije i scenografije za pozorišne predstave.
– Najviše me ispunjava rad sa decom. Trudim se da im pomognem da prepoznaju i razviju svoju kreativnost. Zato sam pre petnaest godina osnovala likovnu radionicu „Perun” u osnovnoj školi „Borislav Pekić” na Bežanijskoj kosi – kaže naša sagovornica.
Uzrast dece koja se tamo okupljaju različit je, od najmlađih (četiri ili pet godina) do školaraca koji se pripremaju za upis u srednje umetničke škole. Kroz kreativno druženje, svi oni upoznaju razne likovne tehnike i materijale, pa se tako može videti ko je u čemu uspešniji i šta više voli.
Važno je probati
(/slika2)– Važno je da probaju, jer se često i sami iznenade šta sve mogu na naprave. Uvek sam spremna da im objasnim sve što ih zbunjuje ili im je nepoznato i posavetujem na koji način bi mogli da nešto naslikaju, izvajaju, oboje... Tokom rada razgovaramo ne samo o umetnosti, već i o svakojakim životnim stvarima i zajedno pokušavamo da odgovorimo na pitanja koja ih zanimaju. Ovakva komunikacija dovodi do obostranog zadovoljstva, ali i do dobrih rezultata – objašnjava Ljiljana.
da je zaista tako, dokazuju mnogobrojna priznanja i nagrade koje su njeni učenici i iz škole i iz ateljea dobili na domaćim i međunarodnim konkursima i takmičenjima. Atelje „Perun” organizovao je 2000. godine dečju slikarsku koloniju u manastiru Tresije, sa temom o Hristovom rođenju. Najbolji radovi poslati su na više konkursa, a jedna od nagrada koju su deca dobila bilo je putovanje u Grčku. U Solunu je priređena izložba njihovih radova, a bili su i gosti manastira Svete Lidije u Asprovalti. Školski radovi sa istom temom, prethodno izloženi u Galeriji Udruženja likovnih umetnika Srbije, našli su svoje mesto i na izložbi dečjih radova iz celog sveta organizovanoj u Jerusalimu.
Ljiljana posebno ističe putovanja sa decom u Moskvu, gde su učestvovali na Sveslovenskom festivalu likovnog stvaralaštva, i u Prag, pre pet godina, kada je na Svetskoj dečjoj izložbi sedmoro njenih učenika osvojilo najviše nagrade. Fotografije koje su deca snimila na putu bile su potom izložene u galeriji Studentskog kulturnog centra.  
Biće umetnika
– Redovno učestvujemo na najpoznatijim domaćim manifestacijama za decu, kao što su „Radost Evrope” ili konkurs za najbolju karikaturu „Mali Pjer”. Jednom godišnje u Dečjem kulturnom centru u Beogradu organizujemo izložbu dečjih radova ateljea „Perun” – kaže naša sagovornica. – Namera mi je da mali umetnici što više borave u prirodi, da posmatraju i slikaju biljke i životinje i da tokom rada pričamo o očuvanju prirodnih lepota i bogatstava, te da tako, kroz kreativni rad, kod njih razvijam i ekološku svest. Želja mi je da u narednom periodu obrađujemo i teme kao što su negovanje srpske narodne tradicije i njenih umetničkih vrednosti.
Mnogi Ljiljanini učenici danas su uspešni akademski slikari, vajari, fotografi, grafičari, keramičari, ikonopisci ... koji joj se i sada rado javljaju i posećuju je, jer ona je u njima, svojevremeno, prepoznala buduće umetnike, a oni nisu zaboravili ko ih je naučio prvim stvaralačkim koracima i pokazao im pravi put.
Slobodanka Zorić
-------------------------------------------------
Pohvale i diplome
Za angažovanje u likovno-pedagoškom radu Ljiljana Perunović je dobila pohvale, nagrade i diplome Narodnog muzeja, Muzeja primenjenih umetnosti, Dečjeg likovnog salona, Srpske pravoslavne crkve, ali i međunarodne – u Poljskoj, Rusiji, Makedoniji, Češkoj... Od Saveta likovnih pedagoga Jugoslavije 2001. godine dobila je priznanje za najboljeg nastavnika likovne kulture

Harmonija modnog trija
Moda je oduvek interesovala Draganu Jović. Istu sklonost nasledile su i njene ćerke Tijana i Snežana. Put ih, ipak, nije vodio pravo do krojačkog salona. Prošle su godine i mnogo toga se odigralo pre nego što su mašti i idejama dale na volju.
Inicijativa da se sa svojim kreacijama i same pojave na modnoj sceni, nije bez razloga potekla od Dragane. Tako nešto moglo se naslutiti još dok je bila dete.
– Odmalena sam volela lepo da se obučem. Srećom, odrastala sam sa krpicama, pored šivaće mašine. Moja tetka, koja je bila profesionalna krojačica, živela je sa nama u roditeljskoj kući. Tako sam do mile volje mogla da izvoljevam, a ona mi je te želje uglavnom ispunjavala. Mene nikad nije pustila da sednem za mašinu, tako da ni dan-danas ne znam da šijem. Samo Tijana je imala tu privilegiju, ali ni kod nje nije bilo nekog uspeha, jer je više volela da crta modele. Kao mala umela je da klekne na kolena, stavi papir na stoličicu i po ceo dan žvrlja. Kad smo se doselili u Beograd, sa sobom je ponela tu veliku svesku.
Tetka se kasnije udala, a njena devojačka sobica, puna garderobe koja u to vreme kod nas nije mogla da se kupi, ostala je pod ključem. Tijana i Snežana su se stalno vrtele oko tih vrata, jer ih je kopkalo šta je unutra. Ponekad bi kradom uspele da uđu i, naravno, odmah nešto „ištrickaju“, pa su i batine dobijale zbog toga, seća se Dragana sa smeškom.
Prvo škola, pa modni salon
Kada su krenule u osnovnu školu, šivenje je bilo malo zapostavljeno. I Dragana je bila zatrpana drugim obavezama. Jedno vreme, dok su živeli u Gračanici kod Doboja, radila je kao profesor srpskog jezika, posle su se preselili u Tuzlu i pet-šest godina je uređivala interni časopis u jednoj građevinskoj firmi, a onda su nastupile i one mračne devedesete, pa su 1992. godine naprečac morali da menjaju mesto boravka.
(/slika2)– Odjednom se sve poremetilo. Nastala je borba za opstanak. Nismo znali šta se dešava s nama. Došli smo na dva dana, a ostali tolike godine. Poneli smo samo jedan kofer sa stvarima. Pošto je mama studirala u Beogradu, a i tata je zbog posla često ovde dolazio, ionako smo imali nameru da se jednoga dana ovde preselimo, samo ne na način kako se desilo. Ali, šta je, tu je. Nismo oplakivali sudbinu, već smo se trudili da se što pre uklopimo u novu sredinu i vrlo brzo smo imali utisak da smo oduvek ovde živeli – ističu sestre sa zadovoljstvom.  
Dragana se ipak najviše žrtvovala. Ćerke su tada imale trinaest i četrnaest godina i bilo je jako važno da ima ko da im otvori vrata, pa je prestala da radi. Dočekivala ih je i ispraćala, da bi sačuvala toplinu porodičnog doma. Ali, nijednog trenutka nije zažalila zbog toga.
Tijana je sa visokom ocenom završila poslovnu administraciju i zatim još dve godine provela u Rimu na specijalizaciji u oblasti poslovne komunikacije, a Snežana je diplomirala italijanski jezik i književnost na Filološkom fakultetu. Tek kada se uverila da su stvari krenule dobro, Dragana je počela da razmišlja čime bi sebe mogla da zaposli. Ponovo je oživela ideja na koju je gotovo bila zaboravila – da sa ćerkama otvori modni salon.
„Amika“ za druženje 
– Prve materijale i brdo časopisa Tijana i ja donele smo iz Milana 1996. godine, i tako sam sa jednom vrhunskom šnajderkom iz kraja otvorila mali modni studio. Zvao se „Amika” (u prevodu sa italijanskog prijateljica), jer sam u stvari tu okupljala drugarice. Svaka koja je došla nešto da sašije, zaista mi je to i postala. Nije to bio pravi biznis, već više jedno lepo druženje. Zarađivala sam tek toliko da bih pokrivala osnovne troškove, a kad je trebalo kupiti peglu ili mašinu, to je finansirao suprug, inženjer tehnologije. Osim što je moderan tip, on inače nema nikakve veze sa modom, ali me je zdušno podržavao – kaže Dragana.
To je trajalo do 2002. godine, kad se Tijana vratila iz Rima.
– Javila se telefonom i rekla da od sada ona i sestra preuzimaju poslove u butiku. Tamo je imala priliku da zaviri u velike modne kuće, kao što je „Maks Mara”, i da vidi kako taj posao funkcioniše na svetskom nivou. Želela je to odmah da primeni, i čim je stigla, za jedan dan je sve promenila, čak i ime, pa se od tada salon zove „Tribeka” – kaže ponosna majka, dok devojke sa sjajem u očima objašnjavaju stil koji su osmislile i od postojećih šablona napravile originalnu kolekciju. 
– Po našem mišljenju, u Beogradu nedostaje odeća za poslovnu mladu ženu, koja je tek počela da radi, recimo, u banci ili hotelu. To na neki način jeste uniforma, ali urbana, ženstvena i odmerena, kao, na primer, strukirani blejzer i kaput, elegantne pantalone i suknja ili koktel haljina. Nismo želele da pravimo modu za jednu sezonu. Ako je zeleno u trendu, mi sa tim nemamo ništa. Kod nas su zastupljene „večna“ crna, bela, bež, siva, maslinastozelena, kao i roze i plava, ali smirene, sa primesom sive, i uvek prirodni materijali: lan, pamuk, vuna, kašmir...
Na pomolu saradnja sa Rusima 
Sestre imaju isto poimanje mode i svaki model radezajedno. Tijana daje ideje, a Snežana kritikuje i odbacuje ono što ne valja i za to ima istančan osećaj, pa se tako odlično dopunjavaju. Iza sebe već imaju pet uspešnih revija i mogu da budu veoma zadovoljne.
Jedno vreme nastalo je malo zatišje u salonu. Postale su majke i posvetile se deci. Osim toga, Snežana je zbog muževljevih poslovnih obaveza, tri godine više vremena provodila u Moskvi nego u Beogradu. Sada je opet sve na svom mestu. Dragana će ubuduće biti supervizor u radnji, a čuvaće i unučiće, i tako se vratiti svom prvom zanimanju – vaspitačice, u vreme dok je studirala.
Tijana i Snežana za naredni period već prave ozbiljne planove. Počele su sa nabavkom materijala, a modelari i konstruktori kroje nove šnitove, pa kažu:
–Imale smo priliku da dve naše kolekcije prikažemo i u Moskvi na sajmu mode, i tada smo ostvarile neke važne kontakte. Uskoro nam dolazi jedna Ruskinja koja se takođe bavi modom. Dopale su joj se naše ideje i za njih se veoma zainteresovala. Verujemo da ćemo narednih godina o toj saradnji imati šta da kažemo. To je šansa koju nećemo propustiti!

Dva veka pravnih nauka
Od tri profesora i devet studenata, beogradski Pravni fakultet danas je izrastao u jednu od najvećih evropskih visokoškolskih ustanova.
Šest hiljada studenata, dve hiljade apsolvenata, 115 profesora... Fakultet je dugo tragao za datumom svog utemeljenja i doskoro je kao godina osnivanja smatrana 1841, kada je počeo sa radom beogradski Licej. Ipak, odlučeno je da se za početak izučavanja pravnih nauka u Srbiji uzme 1808. godina, tada je osnovana Dositejeva Velika škola, na kojoj su se osim prava izučavali i filozofija i tehničke nauke.
Na predavanja uz šifru
Dva veka od osnivanja mnogo toga je drugačije – sve se čini da se studenti na fakultetu osećaju kao zaposleni koji su došli na posao. A kad odu kući, to čine sa saznanjem da su nešto uradili. I zaista, ovde se nalazi i biblioteka, internet čitaonice, multimedijalna konferencijska sala, kafić, banka, pa se ne mora u grad za razna plaćanja… 
(/slika2)Na jednom od 14 infokioska koji su postavljeni u unutrašnjosti zgrade student uvek može da sazna šta se u tom trenutku dešava na fakultetu, gde je profesor kojeg traži, kad počinju vežbanja iz predmeta koji ga interesuje, koja su predavanja u toku, kako izgleda raspored ispita ...
Dovoljno je da ukuca svoju šifru, kao na bankomatu, i za tili čas pred njim će se pojaviti svi podaci koji ga interesuju.
Studenti nose i kartice koje ukucavaju na ulasku u amfiteatar i na taj način prijavljuju svoje prisustvo, što će im kasnije olakšati polaganje. Svako od njih ima pravo na tri besplatna ispita, a na prvoj godini brucoši dobijaju i besplatne udžbenike. Na pravima su sada svi predmeti jednosemestralni, studenti su još tokom upisa, u oktobru prošle godine, dobili raspored polaganja u januaru: čim su krenuli na predavanja znali su kod kojeg profesora će polagati ispit.
U ovom visokoškolskom zdanju su i moderne čitaonice sa galerijama, i više od 200 internet priključaka.
Udžbenici su kompjuterski obrađeni, odnosno skenirani, a priključkom na mreže inostranih fakulteta postali su dostupni i strani udžbenici. 
Sudnica za vežbanja
Na fakultetu je jedna učionica preuređena u sudnicu gde se održavaju vežbanja, tu dolaze sudije i advokati, otvorena je i pravna klinika u kojoj studenti pod nadzorom advokatske komore daju besplatnu pravnu pomoć građanima iz obligacija, porodičnog prava i krivice.
Doktori pravnih nauka iz Bostona ili Pariza više ne moraju da dolaze u Beograd, predavanja se sada slušaju preko video-bima u konferencijskoj sali, a u njoj se povremeno održavaju i seminari uz učešće uticajnih ličnosti iz celog sveta, opet posredstvom usavršene kompjuterske tehnike.
U trećem veku postojanja Pravni fakultet sve više radi i kao profitni centar. Ovde sa ponosom ističu da poslednjih godina i sam fakultet zarađuje i da je udeo republičkog budžeta u finansiranju ove visokoškolske ustanove pao na manje od 50 procenata.
(/slika3)Zarada se ostvaruje i od knjižare, suvenirnice u kojoj se prodaju duksevi i majice sa logom fakulteta, od fotokopirnice... Pravni ima i svoju izdavačku delatnost, pa tako nijedan profesor ne štampa svoje knjige u drugim izdavačkim kućama.
Osim knjige iz oblasti pravnih nauka, štampaju se i druge, nedavno je objavljena i jedna o beloglavom supu u sklopu turističke promocije Srbije.
Fakultet je postao redovan izlagač na Sajmu knjiga, a dekan Mirko Vasiljević kaže da će izdavačku delatnost i dalje širiti. Zajedno sa „Službenim glasnikom”, uskoro će biti objavljena sabrana dela Miodraga Jovičića i Dragoljuba Jovanovića. U planu su i dela drugih uglednih pravnika, naučnika i umetnika.
Mnogi studenti kažu da Pravni ima jedno od najboljih mesta za izlazak u Beogradu. Kafić „Bona fides” je kultno sastajalište akademaca, koje petkom i subotom ima produženo radno vreme.
„Bona fides”, kompjuteri na galerijama, komforne čitaonice... Zato ne čudi što polovina studenata koje tamo možete videti kako piju kafu ili uče u tišini i nije sa Pravnog – već sa drugih fakulteta.
Dragoljub Stevanović
-------------------------------------------------------
 Predsednici vlada, akademici, profesori
 Na Pravnom fakultetu obrazovalo se više od 50.000 diplomiranih pravnika, 1.200 magistara i 830 doktora nauka, osam predsednika i potpredsednika vlada, 15 ministara, 19 profesora ovog fakulteta bili su ili jesu akademici, a njih 15 rektori Beogradskog univerziteta.
Dekan Pravnog fakulteta profesor dr Mirko Vasiljević ističe da su još od osnivanja u njegovim amfiteatrima predavali profesori koji su se školovali na uglednim evropskim univerzitetima u Parizu, Ženevi, Beču, Budimpešti… i tako u mlade naraštaje unosili   evropski duh i ideje. Poznati evropski univerziteti školovali su velika pravnička pera tadašnje Srbije – Stojana Novakovića, Jovana Steriju Popovića, Branislava Nušića, Slobodana Jovanovića, Živojina Perića, Radomira Lukića, Tomu Živanovića.
Mnogi profesori ovog fakulteta bili su gostujući predavači na Sorboni, u Oksfordu, Kembridžu, Gracu, Moskvi, Pragu…
--------------------------------------------------------
Bolonja
Pravni fakultet prima hiljadu i po studenata godišnje, od kojih su za 600 predavanja besplatna, a ostali se sami finansiraju. Idealno bi, po rečima dekana, bilo da se upisna kvota ograniči na hiljadu brucoša. Međutim, problem su i privatni fakulteti gde nema ograničenja upisa.
– Nešto ozbiljno škripi u primeni Bolonjske deklaracije na Beogradskom univerzitetu: u praksi dolazi do srozavanja kriterijuma visokog školstva. U osnivanju nekih fakulteta meni se čini da je motiv sticanje profita, a ne edukacija, što je samo po sebi suprotno osnovnoj misiji univerziteta – kaže profesor Vasiljević.. 
Za razliku od Srbije (ili Ukrajine, gde ima čak 400 privatnih pravnih fakulteta!), u zapadnoevropskim zemljama praktično i nema privatnih fakulteta iz oblasti pravnih nauka, da bi se očuvao visok standard kada je reč o školovanju budućih državnih činovnika. Samo je u Nemačkoj osnovan privatni pravni fakultet, ali on može da školuje stručnjake samo za rad u privredi, a ne i u državnim organima.
----------------------------------------------
Notari i budžetski savetnici 
Studentima Pravnog fakulteta pružaju se široke mogućnosti za zaposlenje. Specijalizacijom se stiču aktuelna zvanja stečajnog upravnika, za berzansko poslovanje, korporativno upravljanje, reviziju i budžetski postupak, a perspektivno je i izučavanje prava Evropske unije, za koje je nastava isključivo na engleskom jeziku.
Biti poreski savetnik građanima i preduzećima takođe je profitabilno zanimanje. Donošenjem novog zakona predviđeno je da se uskoro sudovi rasterete vanparničnih postupaka, depozitnih poslova i overa, pa će ta oblast preći na javne beležnike, odnosno notare. Predviđeno je da na 15.000 stanovnika bude zaposlen jedan notar.

Više od igre
Desetak kilometara od Kovačice, nadomak Tamiša, ugnezdilo se selo Uzdin u kome su Rumuni većinsko stanovništvo. Posetili smo ga u ove zimske dane kada mraz plodne oranice okuje, a košava zavija poput besnog psa. Onako prozeblim prijala nam je topla dobrodošlica članica Udruženja penzionerki „Bakice”. Društvo je registrovano pre dve godine i zasad broji 25 članica, objasnila nam je Ana Bajer, a prvirezultat druženja ovih vrednih žena je etno-soba u uzdinskom Domu kulture.
 Našu pažnju su posebno privukle lutke u narodnim nošnjama.
– Odeća koja se nekada nosila je rađena ručno: tkana, šivena, vezena... Razlikovala se ne samo po nameni (letnja i zimska, muška i ženska) već i od sela do sela. Uprkos lepoti i raskoši, sedamdesetih godina prošlog veka skoro sasvim se prestalo sa tradicionalnom izradom odeće, tako da je na nama da sačuvamo nasleđeno. To nije lako jer mnogi naši zemljaci koji žive u inostranstvu zbog nostalgije za zavičajem otkupljuju nošnju i odnose je u beli svet – kaže Ana, dodajući da je odeća koju vidimo na lutkama autentična, kako po izgledu tako i po načinu izrade, a delo je Ileane Oalđe. Zaizradu ovih malih nošnji potrebno je veliko umeće i dosta vremena. Primera radi za tkanje kecelje – dve do tri nedelje.
„Izdajničke” niske dukata
(/slika2)U želji da se upoznamo sa delom rumunske kulture i tradicije posetili smo dom Ileane Oalđe, unuke Anujke Maran, prve slikarke naive u Uzdinu. Ileana je od bake naučila i zavolela da slika i da se bavi ručnim radom još u detinjstvu, a nasledila je i talenat.
Ljubav iz mladosti nikada nije prestala, samo joj je Ileana dala novu dimenziju, tako što je za više od četrdeset lutki izradila odeću kakva se nekada nosila u Uzdinu.
Žene su se tada trudile da što raskošnije ukrase svoje i odelo svojih ukućana. Po odeći se znalo ko je iz kog sela, a po tome šta su imale na sebi devojke su se razlikovale od udatih žena. Mlada je nosila dukate, a u zavisnosti koliko je imala niski dukata oko vrata videlo se u kakvu je kuću otišla, kako se udala. Devojačka sprema je bila ono što stane na krevet, od posteljine do vezenih i tkanih jastuka i prekrivača – objašnjava nam Ana.
Bogatstvo koje ujedinjuje
Da bi ukazale na blago koje se čuva u škrinjama, „Bakice” su sredinom maja prošle godine organizovale prvu izložbu pod nazivom „Lepa nam je rumunska nošnja”. Učesnici ove manifestacije došli su iz desetak vojvođanskih sela: Alibunara, Seleuša, Ečke, Borče, Vlajkovca... Neke od izloženih nošnji bile su stare i preko 80 godina! Namera je da ova smotra narodnog stvaralaštva postane tradicija.
Iz Uzdina smo poneli uverenje da smo kao država bogati onoliko, koliko umemo da poštujemo i čuvamo različitosti u našem društvu, što je i jedna od osnovnih vrednosti Evropske unije i okosnica evropske integracije. Uniju, ne zaboravimo, ne čini samo 27 država članica, već i narodi i nacionalne manjine u njihovom sastavu koji, svako za sebe, unose svoj jezik, veru, kulturu, običaje i umetnost.

Pobeda Hemofarma
Pretposlednje kolo
Bosna – Krka 89:79
FMP – Budućnost 85:93
Olimpija – Zadar 73:67
Cibona – Partizan 66:58
Crvena zvezda – Zagreb 95:83
Split – Helios 92:82
Vojvodina – Hemofarm 66:72
Tabela





Partizan


25


22


3


1880:1696


47




Cibona


25


19


6


2015:1869


44




C. Zvezda


25


19


6


1948:1849


44




Hemofarm


25


18


7


1997:1913


43




Zadar


25


16


9


2059:1864


41




Budućnost


25


14


11


1953:1910


39




Bosna


25


11


14


1950:1976


36




FMP


25


10


15


1999:2008


35




Olimpija


25


10


15


1902:1928


35




Split


25


10


15


1825:1929


35




Krka


25


17


1811:1969


33






Helios


25


7


18


1821:1937


32




Zagreb


25


7


18


1902:2021


32




Vojvodina


25


4


21


1896:2099


29

Četiri remija
20. kolo Jelen Superlige Srbije
Banat – Rad    1:1 (1:0)
Borac – Vojvodina    1:1 (0:0)
OFK Beograd – Crvena zvezda         2:2 (2:0)
Napredak – Habitfarm Javor           3:1 (1:0)
Hajduk – Jagodina      0:0
Partizan – Čukarički Stankom      2:0 (1:0)
Tabela





Partizan


20


13


5


2


36:9


44




Vojvodina


20


11


3


6


23:14


36




C. zvezda


20


10


5


5


36:21


35




H. Javor


20


8


7


5


25:20


31




Borac


20


6


10


4


19:18


28




Hajduk


20


6


7


7


17:18


25




Jagodina


20


7


3


10


18:28


24




OFK Beograd


20


6


6


8


18:30


24




Čukarički


20


6


4


10


18:24


22




Rad


20


3


10


7


14:20


19




Napredak


20


5


4


11


18:28


19




Banat


20


4


6


10


13:25


18





Parovi 21. kola (18. mart): Hajduk – Banat, Jagodina – Partizan, Čukarički Stankom – Napredak, Habitfarm Javor – OFK Beograd, Crvena zvezda – Borac, Vojvodina – Rad.

Čudesno ljudsko telo
Ljudsko telo najbolja je potvrda da se čuda dešavaju. To što rana zaraste ili teška bolest prođe, samo su mali primeri u dokazivanju ove činjenice. Ali, postoje mnogo veći, kao što je pojava da se ruka miče sama od sebe, zatim nešto što se zove kobno oko ponedeljka, ali i to što čovek nastavlja da živi uprkos činjenici da svakog minuta odumre nekoliko hiljada ćelija njegovog organizma.
Mnoge životinje postižu spektakularnije rezultate nego što to mi možemo: gušteri regenerišu odsečene delove repa, morske zvezde i rakovi svoje krakove, morski krastavac čak i sopstvenu utrobu. Ipak, i čovek ima brojne mogućnosti da dokazuje svoju čudesnost.
Iakose najčešće  čini krhkim, ljudsko telo je znatno čvršće negošto često mislimo. Tako na primer, može se živeti čak i posle uklanjanja slezine, želuca, bubrega, jednog plućnog krila, 75odsto jetre, 80 odsto creva, i skoro bez svakog organa iz karlice  i prepona. Naše malo srce  kontrakcijama stvara pritisak toliko snažan da je u stanju da izbaci krv i do deset metara uvis.
Ima još zanimljivih detalja u vezi ljudskog tela i našeg ovozemaljskog postojanja. Na primer, desetogodišnje istraživanje u Škotskoj pokazalo je da procentualno najveći broj ljudi umire ponedeljkom. To se objašnjava činjenicom da se tokom vikenda živi neumereno i nezdravo, a da je stres koji je povezan s novom radnom nedeljom najveći baš prvog radnog dana.
Ali to nema veza sa činjenicom da svakog minuta izumre trista hiljada ljudskih ćelija. Možda zvuči kao mnogo, ali to je u stvari manje od 0,0001 odsto ukupne količine ćelija koje se obnavljajuu ljudskom organizmusvakog dana. Organizam odrasleosobe sastoji se od oko sto milijardi ćelija. I stalno ih obnavljamo. Redovno obnavljanje odvija se i na mikroskopskomnivou.Menjamo ćelije koje čine naša creva svakih nekoliko dana, one koje čine bešikusvaka dva meseca i crvenakrvnazrncasvaka četiri meseca.
Postoje i neke većini ljudi manje poznate nelogičnosti. Jedna od njih jeste i ta da deca imaju više kostiju nego odrasli. Kada se dete rodi, ima oko 300 kostiju. Kada čovek dostigne zrelost,ostaje mu samo 206.To se događa zbog toga jer se male kosti vremenom spajajui formiraju jače i veće.
A tek kosa. Kosa je gotovo neuništiva. Osim ako se ne spali, kosa propada tako sporo da je se gotovo nemoguće rešiti. Kosu ne može da uništi ni hladnoća, ni promena klime, voda, neke druge sile prirode, a otporna je i na mnoge kiseline i korozivne hemikalije.
Nije samo kosa izdrživa. Čovek sam bez hrane može da poživi mesec do dva, pod uslovom da pije vodu, ali, nesanica je veoma opasna. Samo nekoliko nesanih noći izazvaćeradikalne promene ličnosti, kao i niz psihičkihpromena.
D. P.

Dobar seks veća sreća
Na Australijskom institutu za sreću (HIA), za nekoliko stotina dolara i sa malo žrtvovanog slobodnog vremena, možete savladati nauk kako da se dobro osećate.
Od trenutka kad je ovaj institut pre nekoliko godina otvorio vrata za polaznike, žene i muškarci svih uzrasta, pod uslovom da uplate „školarinu“ od 200 australijskih (140 američkih) dolara, mogu da nauče kako da postignu da se dobro osećaju.
A da bi čudo bilo veće, mnoge kompanije troše i po 6.000 dolara za poludnevnu „radionicu sreće” za zaposlene koji pred partnerima i kupcima treba da pokazuju „srećno i zadovoljno lice”. „Uz malo napora i troška možete povećati nivo osećanja sreće, i to je upravo ono čime se bavimo i čemu učimo polaznike”, tvrdi Timoti Šarp, osnivač HIA, koji takođe nudi grupne sesije za samo 30 dolara „po glavi”. „Počinjemo od nule i nastojimo da na bankovni račun sreće naših polaznika stavimo što više pozitivnih osećanja i misli, učeći ih kako da se mire sa nametnutom životnom situacijom i osećanjem da su rođeni pod nesrećnom zvezdom. Uz našu pomoć dobijaju „injekcije“ optimizma i kreću ka stazama sreće”, samouvereno tvrdi Šarp.
Socijalni psiholozi tvrde da samo 15 odsto osećanja sreće nastaje dobrom zaradom, posedovanjem vredne imovine i drugim finansijskim faktorima. Oko 90 odsto obezbeđuju elementi kao što su stav, kontrola života i odnosi sa okolinom. „Ukoliko se ponašate prirodno u bilo kojoj od ovih oblasti, u stanju ste da postignete još više i da se još bolje osećate”, kaže Šarp čiji je HIA, zapravo, deo filozofije koju je američki ekonomista Pol Zejn Pilcer nazvao „revolucija boljitka”.
U knjizi istog naslova Pilcer tvrdi da će sledeća privredna grana vredna triliona dolara, posle automobilske i informatičke tehnologije, biti preventivni biznis koji će ljudima omogućiti da nađu mir, zdravlje i sreću.
I dok većina nas finansijski bolje stoji od naših roditelja i baka i deka, stepen sreće koji to odražava nije se promenio. Istraživanja pokazuju da kad su osnovne potrebe za smeštajem i hranom zadovoljene, sve dodatno bogatstvo znači vrlo malo za osećanje sreće. „Bogatstvo definitivno nije najvažnija garancija za sreću. Razlika u osećanju sreće između nekoga ko zarađuje 30.000 i nekoga ko zaradi 300.000 dolara je u suštini vrlo mala. A mnogi ljudi su iznenađeni ovom činjenicom”, tvrdi Šarp.
Sociolozi u najnovijim istraživanjima ukazuju da se među 10 najvažnijih generatora sreće, uz san, vežbanje i uživanje u celini, nalazi – seks. „Šta onda čekamo, za više boljeg seksa nije potrebno bogatstvo, treba samo želeti i naći pravog partnera”, ukazuje se u propagandnom materijalu instituta za sreću.
Jedno istraživanje iz 2007. godine obavljeno na 1.000 zaposlenih žena utvrdilo je da gotovo 90 odsto njih smatra da je dobar seks važan doprinos osećanju sreće i zadovoljstva. „Osobe koje imaju uspešne seksualne veze mnogo su srećnije od onih koje kubure sa seksom”, utvrdio je i Šarp.
Svakako najneobičnije istraživanje obavili su ekonomisti Dejvid Blenčflauer sa Dartmaut koledža i Endru Osvald sa Univerziteta Varvik: oni su izučavali ponašanje 16.000 Amerikanaca i Amerikanki i ustanovili da „obavljanje” seksualnog odnosa jednom nedeljno umesto jednom mesečno izaziva zadovoljstvo kao da se zarađuje godišnje 50.000 dolara više!
Ipak, Blenčflauer priznaje da nema odgovor na dilemu – da li osećaj sreće vodi ka više seksa ili više seksa izaziva veću sreću.
Pre gotovo dve decenije urednik lista „Baltimorski kurir” Henri Luis Menken definisao je bogatstvo kao „zarađivati 100 dolara više od pašenoga”, a stručnjaci za ponašanje sada tvrde da „razlog što se, iako bogatiji, ne osećamo i srećniji, leži u činjenici da se poredimo s ljudima koji imaju više od nas”. „Ako želite da budete srećni, treba da uradite jednostavnu stvar: poredite se s ljudima koji imaju manje od vas, koji su siromašniji, imaju manje kuće, jevtinije automobile”, savetuje Šarp.
Fonet

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Viljnus zbog NATO samita kao tvrđava, sistemi Patriot usmereni ka Kaljiningradu
VILjNUS – NATO je pretvorio Viljnus, prestonicu Litvanije, u tvrđavu branjenu naprednim oružjem kako bi zaštitio američkog predsednika Džozefa Bajdena i druge lidere Alijanse na samitu sledeće nedelje, koji se održava 32 kilometra od litvanske granice sa ruskim saveznikom Belorusijom.
Više od 3.000 litvanskih vojnika brinuće o bezbednosti samita NATO-a u Viljnusu.
Šesnaest NATO saveznika poslalo je ukupno oko 1.000 vojnika da obezbeđuju dvodnevni samit 11. i 12. jula, koji se održava samo 151 km od same Rusije, prenosi Rojters.
 Mnogi od njih su poslali i napredne sisteme protivvazdušne odbrane koji nedostaju baltičkim državama.
„Bilo bi više nego neodgovorno da naše nebo bude nezaštićeno u trenutku kada Bajden i lideri 40 zemalja stižu“, rekao je predsednik Litvanije Gitanas Nauseda.
Nemačka je rasporedila 12 raketnih sistema Patriot, koji se koriste za presretanje balističkih i krstarećih raketa ili ratnih aviona.
Španija je dopremila sistem protivvazdušne odbrane NASAMS, Francuska šalje samohodne haubice Cezar, i uz Finsku i Dansku raspoređuje vojne avione u Litvaniji.
Ova zemlja je, uz Britaniju, isporučila sredstva protiv bespilotnih letelica.
Poljska i Nemačka su poslale snage za specijalne operacije pojačane helikopterima.
Drugi šalju opremu za borbu protiv bilo kakvih potencijalnih hemijskih, bioloških, radioloških i nuklearnih napada.
Litvanski predsednik vidi ove akcije saveznika kao potvrdu da je potrebno da NATO hitno uspostavi stalnu protivvazdušnu odbranu u baltičkim državama.
„Razmišljamo o tome šta će se desiti nakon završetka samita i radićemo sa saveznicima na stvaranju rotirajućih snaga za trajnu vazdušnu zaštitu“, rekao je on novinarima.
U selima pored beloruske granice, meštani su saopštili Rojtersu da se osećaju potpuno bezbedno, uprkos ponudi Minska da se tu nakon pobune smeste ruske plaćeničke trupe Vagner grupe i rusko nuklearno oružje.
Na aerodromu u Viljnusu, osam nemačkih raketnih bacača Patriot raspoređeno je sa cevima usmerenim u pravcu ruskog Kalinjingrada, a još dva prema Belorusiji.
„Znate gde se nalazite geografski i prilično dobro znate odakle pretnja dolazi. Litvanija je tražila od nas zaštitu samita, a takođe je NATO tražio pomoć od Nemačke. Ovo je naš odgovor“, rekao je potpukovnik Štefen Lib, komandant jedinice Patriota.
Litvanija je utrostručila jedinice pogranične straže na beloruskoj i ruskoj granici tokom leta, uz oficire iz Letonije i Poljske.
Dve zemlje su takođe poslale policiju da pomogne u patroliranju po Viljnusu.
Gradonačelnik Viljnusa je preporučio stanovnicima da odu na odmor van grada, ako žele da izbegnu gužve u saobraćaju, jer će veliki delovi centra prestonice biti zatvoreni tokom samita.
Kako javlja izveštač Tanjuga, deluje da su građani poslušali apel gradonačelnika, s obzirom na to da je na ulicama prisutan mali broj ljudi, policija patrolira i povremeno prolaze vozila pod njenom pratnjom.
Grad je okićen zastavama Litvanije, Ukrajine i NATO-a.

Zemljotres jačine 5,6 stepeni po Rihteru pogodio Tajvan
Zemljotres jačine 5,6 stepeni po Rihterovoj skali pogodio je danas Tajvan, saopštio je američki Geološki zavod.
Epicentar zemljotresa bio je 87 kilometara istočno od grada Hengčuna sa oko 31.200 stanovnika.
Do sada nema izveštaja o eventualnim žrtvama ili šteti.
Nije izdato upozorenje na cunami, preneo je Tas, prenosi Tanjug.

Petković: Svečlja kriminalizacijom Srba opravdava prisustvo parapolicije
Direktor Kancelarije za Kosovo i Metohiju Petar Petković ocenio je danas da je pokušaji ministra unutrašnjih poslova privremenih prištinskih institucija Dželjalja Svečlje da kriminalizuje Srbe sa severa KiM imaju za cilj da opravdaju, kako je naveo, protivpravno prisustvo parapolicijskih jedinica, „gde danonoćno terorišu srpski narod”.
„Lažni ministar, a pravi nasilnik i ekstremista Dželjalj Svećlja, zajedno sa njegovim okupacionim falangama preobučenim u odela Kosovske policije, jedini su kriminalci na severu Kosova i Metohije i tu nemaju šta da traže”, naveo je Petković u saopštenju. Poručio je da bi bilo najbolje da Svećlja „pođe od sebe i optužnice koja je godinama podignuta protiv njega zbog napada kamenicama na pripadnike tzv. Kosovske policije, ali i zbog prevrtanja vozila misije Euleks”.
Dodao je da bi Svećlja, umesto što „nezakonito da privodi Srbe navodnom poznanju pravde i prava”, trebalo prvo sam da prestane da beži od tog istog prava i pravde.
„Da li je sprovođenje reda i zakona to što je kukavički poslao svoje falange da duge cevi uperuju u sina predsednika Aleksandra Vučića zbog jedne majice? Da li je vladavina prava kada Kurtijevi specijalci pucaju u leđa Dragiši Galjku, Miljanu Deleviću, Milanu Jovanoviću, braći Stojanović iz Gotovuše? Ili, kada brutalno pretuku srpsku decu Daru i Kristijana”, zapitao je Petković. Naglasio je da „hibridni rat koji Svećlja kukavički vodi iz Prištine protiv svega srpskog i posebno severa Kosova i Metohije”, rezultirao time da „nema tog čestitog Srbina koji bi ni javno ni tajno pristao da bude alibi Svećlji u njegovoj bolesnoj opsesiji okupacije severa i proterivanja Srba sa Kosova i Metohije”.
„To mu nikada neće uspeti”, poručio je Petković. Svečlja je ranije danas u intervjuu portalu Košev rekao da nije protiv srpskog naroda, već, kako tvrdi â€žšovinističkih projekata Srbije i kriminalaca”.

Partizan se 1975. izjednačio sa Realom
VIŠE OD SPORTA
Ako se za nekoga može reći da je najveći deo sebe posvetio poslu, u konkretnom slučaju sportu, u kome je godinama bio na svetskom vrhu, onda je to Vlaho Orlić (74), vaterpolista, a potom, po svim rezultatima, jedan od najboljih vaterpolo trenera na svetu!
Potvrda ove tvrdnje je i sledeći stav: „Možda je Čehov pogrešio kad je rekao da su svi ruski pisci izašli ispod Gogoljevog ’šinjela’, ali istina je da su sve zvezde jugoslovenskog vaterpola, igrači i treneri, stasali ispod ’šinjela’ Vlaha Orlića”.
To je, na jednom kongresu, kad je tema bila „Programi i rad stručnjaka”, rekao Ante Lambaša, Jugosloven koji je dugo bio prvo ime Svetske vaterpolo i plivačke federacije. Ove reči pohvale treneru iz svoje zemlje propratio je dug, spontan aplauz učesnika ovog svetskog sportskog samita, što je bilo posebno priznanje Orliću.
Vlaho Orlić je 1958. godine došao iz Dubrovnika u Beograd. Sad živi na Bežanijskoj kosi. U braku je, bez dece, sa Ljiljanom Radonjić-Orlić, nekad kostimografom beogradskog Narodnog pozorišta.   
U kom okruženju ste rođeni?
Rođen sam u Kotoru. Dve godine pre mene rođena je sestra Mia, sada stomatolog. A meni je otac, stomatolog, kao sinu jedincu, dao svoje ime – Vlaho, sa željom da i ja budem lekar. Majka Mafaza je Italijanka po ocu, a Srpkinja po majci, iz porodice Sladić, iz Knina. Inače Orlića ima širom one Jugoslavije, a moji su pre dva veka došli iz Istre u Dubrovnik, a kao dete živeo sam i na Hvaru, pa, kod tetaka u Italiji... To je moja porodična linija. 
Kad ste se predali sportu?
Otac je posle Drugog svetskog rata prešao iz Kotora u Dubrovnik zato što je u to vreme, u Hrvatskoj, bila dozvoljena privatna lekarska praksa, a u Crnoj Gori nije. I tu, u Dubrovniku, 1948. godine, počinje moja sportska karijera. U četrnaestoj godini sam bio veslač ekipe Juga. Godinu dana kasnije bio sam član četverca koji je bio prvak Hrvatske, a u vaterpolo sam „uplivao” 1950. godine kao talentovani gimnazijalac. Bio sam odmah član prve ekipe.
Kako se tada živelo?
U to vreme nije moglo sve da se kupi. Bilo je novca, ali osnovno sredstvo za plaćanje hrane bile su „tačkice”. Tačno se znalo koliko čega jedna porodica može da kupi... Ali, vrhunski sportisti su imali određene povlastice. Mi smo imali specijalnu „R karticu” sa kojom sam mogao da kupim više mesa, mleka... Prve patike sam kupio za poseban klupski „bon”...
Na kom mestu Vam je bila škola?
U početku mi je škola bila u istoj ravni kao i sport. U Dubrovniku sam završio gimnaziju, a u Sarajevu sam upisao medicinu. Posle prve godine preneo sam indeks u Zagreb. Ali, tu sam više plivao, a manje učio ,,pa su mi roditelji preneli indeks u Beograd gde mi je sestra već bila na kraju studija stomatologije. U Beogradu sam stigao do pete godine medicine, do statusa apsolventa, ali, nažalost, nikad nisam diplomirao.
Kako ste postali trener?
To se dogodilo posle jednog sukoba u Rijeci na vaterpolo turniru. U hotelu iz soba izlazili smo na iste terase kao i ostali gosti. Došlo je tada do nekih mešanja sa devojkama i optužbi da su one, navodno, silovane... U tome nisam učestvovao, ali sam bio optužen i isključen iz Juga, pa vraćen u klub. Ipak, nisam se pomirio sa tom nepravdom. Prihvatio sam poziv drugoligaša Partizana da budem igrač i trener. I krajem 1958, kad sam imao 25 godina, došao sam u Beograd.
Kad su stigli rezultati?
Već sledeće godine Partizan je postao prvoligaš, a tada su dvojica ljudi vodili klub. Bili su to Boško Drobnjak, pukovnik, i Vlada Bjelić, predsednik kluba. Njihov cilj je bio da Partizan u vaterpolu bude ono što je Real iz Madrida bio u fudbalu. I to se ostvarilo tek 1975. godine. Partizan je u tom periodu, sa šest titula šampiona Evrope u vaterpolu, dostigao slavu fudbalskog Reala. 
U kojim uslovima se to događalo?
Bilo je to vreme kad je odlučeno da klubovi prestanu da se finansiraju iz kasa određenih struktura društva; Partizan iz vojnog budžeta, Zvezda od novca Izvršnog veća Srbije... Time je odstupljeno od modela finansiranja sporta po uzoru na Sovjetski Savez. I to je bilo u redu. Ali, tada se nisam složio sa stavom ljudi u Partizanu, a sa tim se ne slažem ni danas, da bi cilj trebalo da bude novac, novac od prodaje igrača, a ne takmičarski rezultat. Takav odnos prema sportu doveo nas je do situacije da vaterpolisti Partizana nemaju evropski trofej već 34 godine!
Šta je garancija uspeha kluba?
To je jasna hijerarhija vrednosti. Na prvom mestu je politika organizacije kluba. Na drugom je trener. Na trećem igrači, a na četvrtom novac. Novac ne može da upravlja sportom i ne može nikad da bude cilj. Cilj uvek mora da bude takmičarski rezultat koji će doneti novac. Ako se poremete ove vrednosti dolazi do haosa.
Koliko ste bili uz državni tim?
Sve vreme. Osvojene su tada tri olimpijske medalje. Bio sam uvek u ulozi stručnjaka, ali ne uvek i uz bazen u toku utakmica. Bili su to treneri koji su polagali račune Stručnom odboru.
Gde ste završili ulogu trenera?
Sa Crvenom zvezdom sam osvojio titulu prvaka Jugoslavije, a posle toga sam bio u Bečeju. Vođe tih ekipa su imale velike planove, ali sve to se događalo u toku devedesetih godina kad svi planovi, sticajem okolnosti, nisu mogli da se ostvare.
Kad ste otišli u penziju?
Bilo je to 2000. godine. Bio sam tada prvi stručnjak u Vaterpolo savezu Jugoslavije. Pre toga sam, prelazeći često granicu između Srbije i Crne Gore, jednu zemlju sa dve valute – dinarom i markom, video šta se politički sprema, pa sam selektoru Stameniću priključio dvojicu trenera, Srbina Nenada Manojlovića i Crnogorca Petra Porobića. I oni su, pri raspadu Jugoslavije, nastavili da rade, ali tada kao selektori svojih novih država.
Šta su za vas politika i sport?
To bi trebalo da budu dve sile koje vode svoju zemlju ka istom cilju. Nisam to ja izmislio. Najveći političari sveta, vođe država, usmeravali su kretanje sporta u propagandu države. Sport ne može da opstane, ako nema političku pozadinu. Zna se da je predsednik Kenedi odredio sportski pravac Americi, Adenauer Zapadnoj Nemačkoj, Tito Jugoslaviji... Sportski stručnjaci sprovode ove odluke, a ukoliko odluka nema, nema ni pravca rada. Istočna Nemačka je, u svoje vreme, ukinula neke grupne sportove i dala prednost pojedinačnim da bi na velikim takmičenjima imali više medalja, da bi se češće čula njena himna... 
Da li Srbija ima državnu odluku za sport?
Ima u Ustavu... Nje nema samom izjavom novog predsednika Olimpijskog komiteta Srbije Vlade Divca. On je rekao da se mora naći mesto Olimpijskom komitetu Srbije u porodici sportova Srbije (!)... Posle ovoga ne moramo se više pitati u kojoj smo sportskoj situaciji. Tu nema jasne državne politike. Ja nikad ništa u sportu ne bih mogao da učinim da nisam radio u pravom okruženje ljudi iz svih struktura društva, onih koji imaju isti cilj, a bez cilja se ne ide ni na godišnji odmor...
A gde idete na odmor?
Čovek sam vode, mora pre svega. Počeo sam ponovo da odlazim na odmor u Stari Grad na Hvaru, u moju i sestrinu kuću.
Da li živite i od prošlosti?
Bože sačuvaj. Nikad to nisam razumeo ni kao igrač i trener. Nikad više od jednog dana nisam slavio ni jednu pobedu. Jer, ona je, prošlost već dan kasnije. I dalje radim na svom ukupnom obrazovanju.
Da li telo može da vam prati duh?
Može. Ne osećam nikakve tegobe, iako me „zrače” posle operacije. Imao sam tumor na pljuvačnoj žlezdi. A sve to na mene ne utiče ni psihički ni fizički.
Koju osobinu cenite kod drugih?
Kod muškarca, pre svega, dostojanstvo, iz dostojanstva sve proističe, a kod žene pamet. One su izdržljivije i mnogo su upornije u nekim odnosima od nas.
Šta mislite o vernosti?
Mislim da je uvek pokreće interes. Jer, vernost nije slepa...
Kako doživljavate ljubav?
Mislim da je to dragocen odnos. Čovek bez ljubavi nije čovek.
Ko je ili šta vaša najveća ljubav?
Ako isključim ženu onda je to sport, vaterpolo.

Juniori osvetlali obraz
Samo seniori i mlađi seniori Srbije nisu uspeli da osvoje ni jedan trofej na 54. prvenstvu Balkana u krosu čiji je uspešan domaćin bila SO Surčin u Jakovu.
Od šest medalja, koje su pripale reprezentativcima Srbije, četiri su osvojene u ženskoj konkurenciji a dve izborili su juniori. Najsjajnije, uz titule prvaka Balkana osvojili su Užičanin Nemanja Cerovac i Novopazarka Amela Terzić, oboje u trkama juniora, a dominaciju u krosu na Balkanu naših atletskih nada potvrdili su bronzanim medaljama Muamer Hasanović i Selma Mustafić, oboje članovi Novog Pazara. Srebrne medalje osvojili su Sonja Stolić u trci seniorki i Azra Eminović u trci mlađih seniorki.
Seniori bez Mirka Petrovića i Duška Markeševića, kao ni mlađi seniori, nisu uspeli da se ravnopravno nose sa najboljim trkačima Balkana.
U ekipnoj konkurenciji Srbija je bila najbolja u konkurenciji seniorki, drugo mesto izborili su mlađi seniori i juniori i juniorke, dok su mlađe seniorke zauzele treće mesto.
Rezultati, seniori (10 km): 1. Bilgik (Turska) 31:37,7, 2. Čaglajan (Turska) 31:43,6, 3. Jonesku (Rumunija) 31:56,2, 9. Miroslav Komarčević 33:13,9, 10. Saša Stolić 33:20,0, 9. Danijel Vukajlović 35:08,0, Sreten Ninković odustao; ekipno: 1. Turska 7, 2. Rumunija 19, 3. Grčka 28, 4. Srbija 38.
Seniorke (8 km): 1. Kefala (Grčka) 28:28,9, 2. Sonja Stolić 28:35,1, 3. Kimani (BiH) 28:38,9, 4. Ana Subotić 28:59,9, 11. Snežana Kostić 30:51,2, 16. Biljana Jović 31:51,4; ekipno: 1. Srbija 18, 2. Rumunija 20, 3. Grčka 31.
Mlađi seniori 8 km): 1. Baš (Turska) 25:45,0, 2. Pak (Turska) 25:46,7, 3. Vedat (Turska) 25:53,4, 5. Darko Živanović 25:57,4, 7. Ivan Marjanović 26:32,5, 9. Miloš Aleksić 26:38,4, 14. Goran Miličić 26:47,5; ekipno: 1. Turska 6, 2. Srbija 21, 3. Rumunija 27.
Mlađe seniorke (6 km): 1. Birka (Rumunija) 22:55,1, 2. Azra Eminović 23:00,4, 3. Frumuz (Rumunija) 23:02,9, 9. Milena Selaković 23:41,9, 17. Milana Gavrilov 25:28,4, 22. Jelena Žarković 26:41,5; ekipno: 1. Rumunija 10, 2. Turska 22, 3. Srbija 28.
Juniori (6 km): 1. Nemanja Cerovac 19:11,9, 2. Trifan (Rumunija) 19:14,2, 3. Muamer Hasanović 19:16,5, 11. Slobodan Stanković 20:04,0, 20. Radoslav Furtula 21:01,0; ekipno: 1. Rumunija 11, 2. Srbija 15, 3. Turska 23.
Juniorke (4 km): 1. Amela Terzić 14:15,3, 2. Kaja (Turska) 14:19,4, 3. Selma Mustafić 14:22,9, 11. Milena Stoicev 15:00,6, 16. Aleksandra Marinković 15:27,7; ekipno: 1. Turska 11, 2. Srbija 15, 3. Rumunija 22.
-----------------------------------------------------------
Kolašinac četvrti u Kupu Evrope
Reprezentativac Srbije Asmir Kolašinac hicem od 19,43 metra osvojio je visoko četvrto mesto na Zimskom kupu Evrope u bacačkim disciplinama, koje je održano u Los Realehosu u Španiji.
Kolašinac je bio najuspešniji u „B” grupi u konkurenciji devet takmičara, a u kvalitetnijoj, „A” grupi samo trojica takmičara bila su uspešnija od njega. Pobedio je Mađar Lajoš Kurti sa 20,06 metara, šest santimetara više od domaćeg takmičara, veterana Manuela Martineza (20,00 m). Treći, sa 19,69 metara, bio je hrvatski reprezentativac Nedžad Mulabegović.
Kolašinac (rođen 15. oktobra 1984) 19,43 m postigao je u trećem pokušaju, a imao je još dva ispravna hica (19,10 i 19,00) i tri prestupa.
Danas u Los Realehosu u konkurenciji atletičarki do 23 godine u bacanju koplja takmičiće se Tatjana Jelača.
S. R.

„Crveno-beli” obezbedili plasman na završni turnir
Košarkaši Crvene zvezde pobedili su Zagreb 95:83 (19:19, 29:21, 25:12, 22:31) u 25. kolu NLB lige, obezbedivši tako plasman na završni turnir regionalnog takmičenja. Pitanje pobednika je odlučeno u trećoj deonici. Tada su „crveno-beli” stekli 21 poen prednosti, pa ni opuštanje u poslednjoj četvrtini nije im ugrozilo pobedu.
Posle dobrog početka domaćeg tima, gosti su se veoma brzo vratili u igru i uspeli su da poravnaju rezultat. Raspoloženi su bili strelci u našem timu, pa su u drugoj četvrtini zabeležili pet „trojki”, ali ni to nije bilo dovoljno da se slomi otpor Zagrepčana. Pošto su za 10 minuta u nastavku gosti postigli samo 12 poena, to je bila dobra prilika za „crveno-bele” da reše pitanje pobednika u ovom duelu.
Imali su prostora Zvezdini košarkaši za nekoliko efektnih akcija, koje je pogocima završio raspoloženi Kešelj, najefikasniji igrač s 19 poena. Košarkašima Zagreba je u poslednjem kvartalu pošlo za rukom da smanje ubedljivu prednost, ali to je bilo sve od njih u ovoj utakmici.
Trener Crvene zvezde Svetislav Pešić je istakao da je njegov tim odigrao dosta dobro 30 minuta:
– Na sve taktičke zamisli igrači su odgovorili na najbolji način. Najvažnije je bilo da pobedimo i da sve što smo radili ove sezone krunišemo plasmanom na završni turnir. Mi nemamo taj mentalitet da protivnika savladamo do kraja, veoma brzo se zadovoljimo postignutim. Ova sezona je za selekciju tima. Svi su na probi, i igrači i trener – kazao je Pešić i dodao da je Marinović igrao rovit zbog velike važnosti meča.
Dvorana: Pionir. Gledalaca: 2.100. Sudije: Pukl, Jersan, Petek (Slovenija).
CRVENA ZVEZDA: Kešelj 19 (2 „trojke”), Roberts 14 (2), Kikanović 9, Marković 6, Kovač, Marinović 4, Stević 6, Dragićević 14 (3), Milošević, Ovens 14 (4), Bakić 7 (1), Bjelica 2. Trener: Pešić.
ZAGREB: Tomić 17, Vladović, Babić 10 (2), Simon 11 (1), Papac 8, Mulaomerović 10 (3), Dijan, Rahimić 14, Bašljan, Štimac 10 (2), Drezga, Krstić 3. Trener: Bajramović.
T. A.
-----------------------------------------------------------
Poraz „crno-belih” u Zagrebu
Posle dve godine, Partizan je poklekao pred Cibonom. U pretposlednjem kolu košarkaške NLB lige, u Zagrebu, bilo je 66:58 (22:17, 18:17, 12:17, 14:7).
Srpski šampion, koji je igrao bez lakše povređenog Veličkovića, imao je seriju od 10:0 u prvoj četvrtini i nalet od 15:0 kojim je poveo u 30. minutu, pa proizlazi da je u preostalih tridesetak minuta bio slabiji za 33 poena. Partizan je u trećoj četvrtini imao minus 14, koji je neutralisao zahvaljujući pre svega odbrani. U tim trenucima na terenu nije bilo najefikasnijeg igrača susreta Andersona, čija „trojka” je tri minuta pre kraja meča donela domaćima, kod kojih nisu igrali Andrić, Homan i Troha, vođstvo od 62:55.
U poslednjoj četvrtini Veseli je bio na klupi zbog pet faulova, jedinu „trojku” Beograđana od deset pokušanih (Tripković promašio tri) ubacio je Vitkovac u 30. minutu, Tepić je zabeležio 15 od 18 poena koliko su postigla četvorica bekova. Što se tiče skakača, odnos uhvaćenih lopti samo pod Partizanovim košem bio je 19:15 za goste (ukupno 33:25 za Cibonu).
Ligaški deo regionalnog takmičenja Partizan završava u sredu protiv Bosne u „Pioniru” (18 č).
Dvorana „Dražen Petrović”. Gledalaca: 4.500. Sudije: Šutulović, Vojinović, Rutešić (svi Crna Gora).
CIBONA: Rajt 10, Homan, Kus 5 (1), Prkačin 14, Troha, Vukušić 3 (1), Andrić, Kalovej 5, Zubčić, Princ 2, Rozić 4, Anderson 23.
PARTIZAN: Tepić 15, Riznić, Milošević 2, Rašić 1, Tripković 2, Lazmi 12, Aleksić, Vitkovac 10 (1), Božić, Rakočević 6, Veseli, Vraneš 10.
S. R.

Rutinska pobeda „crno-belih”
Fudbaleri Partizana zabeležili su prvu pobedu pred svojim navijačima u nastavku sezone, pošto su na Topčiderskom brdu savladali Čukarički Stankom sa 2:0 (1:0), i revanširali se gradskom rivalu za poraz u jesenjem delu. Rutinskom igrom, koja je zadovoljila najvatrenije pristalice, prvak je stigao do novih bodova, koji mu obezbeđuju prvo mesto posle drugog kola i najbolju poziciju pred poslednji krug.
Oba tima su od početka jasno pokazala s kakvim ambicijama su ušli u meč. Šampion je bio čvrsto rešen da pobedom odmakne Vojvodini osam bodova a Čukaričani da borbenom, organizovanom i čvrstom igrom pokušaju da odbrane svoju mrežu i eventualnim protiv udarima iznenade velikog rivala. Sve do 29. minuta gosti su uspevali da ostvare cilj jer je vezni red „crno-belih” napravio sijaset grešaka, prvenstveno u predaji lopte u čemu je prednjačio Žuka. I upravo je brazilski internacionalac doveo Partizan u vođstvo. Kaličanin je oborio Tomića, kapiten Đorđević odlično izveo slobodan udarac sa oko 25 metara, golman Lukač još lepše intervenisao, ali je odbio loptu do usamljenog Žuke na koga su odbrambeni igrači Čukaričkog zaboravili, pa je ovom bilo lako da sa par metara postigne pogodak.
Četiri minuta kasnije izvanrednu akciju izveli su Moreira, Dijara i Vašington, koju je visoki napadač „crno-belih” završio udarcem tik pored leve stative. Gosti su golmanu Božoviću pretili slabašnim udarcima s distance, a gledaoci su pored predivnog vremena mogli da uživaju i u povremenim majstorima Vašingtona, Tomića i Ljajića.
Bez većih problema Partizan je u drugom delu boljom igrom kontrolisao meč i stvarao prilike, ali sve do 81. minuta nije uspeo ni jednu da realizuje. Najpre se Vašington spetljao u 46. minutu, pa je Moreira blokiran u 55, pa ponovo Portugalac u 65, da bi mladi reprezentativac Tomić devet minuta pre završetka susreta iskoristio centar šut Bogunovića i glavom drugi put matirao Lukača i otklonio i najmanju sumnju da će Partizan osvojiti nova tri boda.
Stadion Partizana. Gledalaca: 3.174. Sudija: Gogić (Novi Sad). Strelci: 1:0 Žuka (29), 2:0 Tomić (81). Kartona nije bilo.
PARTIZAN: M. Božović –, Stevanović 6,5 (od 57. Jovanović 6,5), Đorđević 7, Gavrančić 7, Brežančić 7, Tomić 8, Žuka 7, Moreira 7, Ljajić 7, Vašington 7 (od 72. Bogunović –), Dijara 7 (od 83. Ilić –). Trener Jokanović
ČUKARIČKI STANKOM: Lukač 7, Zavišić 6, Savić 6, Višnjić 6, Vilotić 6,5, Kiso 6,5, Mihajlović 6,5 (od 76. Petronijević –), Bosančić 6,5, Kaličanin 6 (od 54. Marković 6), Bojović 6,5, Sepuja 6,5 (od 70. Rajić –). Trener Đurđević
IGRAČ UTAKMICE: Nemanja Tomić (Partizan).
Đ. Smiljanić

Zvezda do boda u poslednjem minutu
U derbiju dvadesetog kola fudbalskog šampionata Srbije nije bilo pobednika, iako su do 60. minuta domaćini sa Karaburme imali dva gola prednosti i igrača više: OFK Beograd – Crvena zvezda 2:2 (2:0). Trener domaćih Mihailo Ivanović je izjavio posle utakmice da nije zadovoljan rezultatom, s obzirom na tok utakmice, ali i da bi ga oberučke prihvatio da mu je ponuđen pre odigravanja susreta.
Prvo poluvreme je obeležio dvostruki strelac i najbolji akter utakmice Aleksandar Jevtić, koji je bio nezaustavljiv za Zvezdine štopere Tomovića i Pejčinovića. Jevtić je prvi put zatresao mrežu u 16. minutu, poslavši loptu udarcem glavom pod prečku gostujućeg gola, posle slobodnog udarca koji je izveo Milovac.
Posle primljenog pogotka, fudbaleri Zvezdi su još silovitije napadali, ali povoljne prilike nisu iskoristili Kleo u dva navrata, Tričkovski i Isah. Inače, na početku meča je poništen gol Tričkovskom, a sudija Dejan Filipović je dosudio faul za domaćina zbog prethodnog prekršaja Klea, nakon signalizacije pomoćnika Igora Radojčića.
Ono čega se trener „crveno-belih” Čedomir Janevski najviše pribojavao, dogodilo se u finišu prvog dela igre, a ponovo je koban za Zvezdu bio brzonogi Jevtić. Bio je to klasičan kontranapad, a posle asistencije kapitena Adamovića, Jevtić je umakao Zvezdinim odbrambenim igračima i preciznim udarcem poslao loptu u levi ugao Stamenkovićevog gola.
Na početku drugog poluvremena Jevtić je propustio veliku šansu da postigne het-trik, ali Stamenković je ovaj put odbranio njegov udarac iako je napadač OFK Beograda bio usamljen pred njim. U 57. minutu Milijaš je odlično izveo slobodan udarac, ali je sjajno reagovao golman Matek. Ipak, u 60. minutu iskusni Ognjen Koroman, u ulozi „rezerviste”, bio je precizan iskosa s desne strane i doneo nadu gostima da možda mogu i do uspeha, iako su od 50. minuta igrali s igračem manje, zbog isključenja Brazilca Džefa Silve.
Koroman je pokrenuo Zvezdu u nastavku susreta, a u 68. minutu je silovito šutirao pored gola. Priliku da overe pobedu imao je i superligaš sa Karaburme, ali je u 84. minutu „rezervista” Nuhi pogodio samo spoljni deo mreže.
U nadoknadi vremena, kapiten Crvene zvezde Milijaš je na efektan način postavio konačan rezultat, sjajnim golom iz slobodnog udarca sa oko 25 metara. Posle Milijaševog izvanrednog šuta, golman domaćih Belić koji je zamenio povređenog Mateka, ostao je nepomičan i samo je pogledom ispratio odlazak lopte u gol. Tada su Zvezdine „delije”, koje su napravile sjajan ambijent na stadionu, tražile pobedu i još jedan gol, ali vremena za veliki preokret više nije bilo.
Stadion: OFK Beograda. Gledalaca: 5.000. Sudija: Filipović (Beograd). Strelci: 1:0 Jevtić (16), 2:0 Jevtić (44), 2:1 Koroman (60), 2:2 Milijaš (90). Žuti kartoni: Adamović, Milovac (OFK Beograd), Džef Silva, Koroman, Isah (C. Zvezda). Crveni kartoni: Džef Silva (Crvena zvezda), Rajko Ćuk (predstavnik OFK Beograda) u 50. minutu.
OFK BEOGRAD: Matek 7,5 (od 66. Belić 6,5), Skopljak 6,5, Bratić 7, Jolović 7, Stanković 6,5, Ignjovski 7, Adamović 7, Beljić 7,5 (od 73. Nuhi 7), Milovac 7, Jevtić 8, Milić 7,5 (od 84. Mišan –).
CRVENA ZVEZDA: Stamenković 6, Ninkov 6, Džef Silva 5, Tomović 6, Pejčinović 5,5, Isah 6, Milijaš 7, Šišić 6,5 (od 40. Koroman 7,5), Parker 6 (od 88. Blažić –), Kleo 6,5, Tričkovski 5,5 (od 54. Fereira 6,5).
Igrač utakmice: Aleksandar Jevtić (OFK Beograd)
L. Delić

Sada znam gde sam pogrešio
Mesto: Beograd. Vreme: kraj 1993 godine. Prevagnulo je šest margarina “dobro jutro”. Radostan što sam kupio svih šest margarina koliko je bilo u prodavnici i što je moja univerzitetska plata bila dovoljna da to mogu sebi da priuštim, poskakujući prelazim ulicu balansirajući šest kutija u rukama (nema kese). Pazim da me ne zakači neki od džipova sa zatamnjenim staklima. Važni i odvažni se voze u njima. Uvek se žure i na crveno svetlo prolaze. Sa njima se nije igrati. A ne umem ni da im priđem. Ne znam kako da razgovaram sa njima. Ruku na srce oni me ni ne primećuju. A ako me primete, čujem iza svojih leđa: “Neadaptabilan; samo zna da radi.”
Kod kuće razočarani. Samo šest margarina.
“Kombi za Budimpeštu će biti pred Vašom kućom u 10 sati uveče.” Neki ćutljiv svet unutra. Tišinu povremeno prekine razgovor jednog para. Razgovaraju na engleskom. Dama koristi nekih dvadesetak reči, ali očito razume svog sagovornika sa grčkim akcentom.
Mesto: SAD. Vreme: srednje devedesete minulog veka, pa na dalje “No pršuta?” sa smeškom kaže mlada dama na aerodromu u Čikagu. Zbunim se na trenutak. Pa taj engleski i nije tako težak. „No“- kažem ja. Ne računam ona tri kilograma na dnu kofera. Šta je to. Sitnica. Prođoh ja.
Poslodavac ljubazan. Ja nemam ništa da brinem. Moje je da odradim svojih osam sati, od sedam ujutru do 8 uveče i da tokom sledeće dve godine položim nekih pet ispita da bih dobio neograničenu licencu za rad. Naučih da 2+2 ne mora biti 4. A nije ni uputno pitati koliko je to sati od sedam ujutru do osam uveče. Radnu sobu delim sa još dve osobe. Jedan je uvek tamo ma kako rano ja stigao. Ljubazan, radoznao, spreman da pomogne i vredniji od mene, bar kada je radno vreme u pitanju. Strpljenje me je izdalo kada sam ga u šest ujutru našao na poslu. Hej, šta se dogadja?
“Imam neke testove da pročitam, a i žena mi je kod kuće.” 
Zvuči poznato, samo što on nije otišao u kafanu. Pozva me na večeru kući. Ne mogu da verujem. Žena preljubazna. Ne razumem. Setih se: “Nikada ne pitaj zašto”.
Drugi kolega uvek kaže dobro jutro kada se trinaesti u mesecu poklopi sa petkom. Inače je OK. Uvek me pita da li hoću kafu, kada hoće da skuva svežu, a ne zna šta da radi sa onom prethodnom.
Prođoše dve godine, pet ispita. Sitnice. Samo su četiri ispita trajala po 16 sati (dva dana po osam). Peti je bio samo 8 sati i sve u jednom danu. Divota. Stigla je i licenca. Ipak se kreće. Dva plus dva su sve češće četiri, a i kolega mi sada nudi samo svežu kafu. Sada me već pitaju kada je moj Božić. Čestitaju. Već su se se navikli da će biti ručak za Božić u januaru. Ručak je osmog. Sedmog ne radim. Na Badnje veče odem u crkvu. Ponosan sam. Svi su svečano obučeni. Ne baš svi. Jedan gospodin je u prepodnevnom odelu. Upoznali smo se. Luteranski sveštenik oženjen naše gore listom. Fantastičan čovek. Mnogo zna. Strašno voli Badnje veče u našoj crkvi. Dogovaramo se da se ponovo vidimo.
U struci sam naučio nešto novo. Način analiziranja podataka i primena u praksi. Zahteva samo znanje i primenu tog znanja. Još se ne primenjuje kod nas (u zemlji matici).
Prođe oktobar 2000. godine. Sve je novo, sve je drugačije u Srbiji. Šansa da se vratim. Da li?
Da. Prepreka nema.
Kako sam naivan?! Novi, demokratski, dekan nema vremena za razgovor. “Šta ti je to? Mi to sve znamo.”  Zalupiše se vrata.
Vreme: sadašnje
Sada sam shvatio gde sam pogrešio. Trebao sam otići u neki noćni bar i ošacovati ko je znatno slabiji od mene. Raspalim ga pesnicom, a on popije patos. Zapad je ovo. Onaj mučenik nema šansu da ustane. Je nemam šta da brinem. Ima ko će da stane iza mene. Sa visokog mesta. Sve će da mi obezbedi i sve će da plati.
Nisam se snašao. Za mene je kasno. Amin.

Prve slovenačke banane
Od našeg stalnog dopisnika
Ljubljana – Sazreo u „panonskoj tropskoj bašti pomoću geotermalne energije”, u zaseoku Dobrovnik blizu slovenačko-hrvatsko-mađarske tromeđe, prvi rod slovenačkih banana slađi je od onih afričkih, iz uvoza, tvrde degustatori. Proizvođač slovenačke banane je preduzeće „Ocean Orchids” koje je proslavilo Dobrovnik i region Prekomurja zahvaljujući pionirskom uzgoju orhideja.
Pošto su već osvojili epitet vodećeg proizvođača orhideja u ovom delu Evrope, a uistinu su jedini koji ih gaje za prodaju, u firmi „Ocean Orchids” rodila se ideja o grandioznoj staklenoj bašti. Otvorena je pre godinu dana. Krstili su je „tropski vrt”. A čim su stasali lepi grozdovi zelenih banana, pozvali su novinare da predstave prinove. Pred kamerama „demonstrator berbe” nije uspeo da odseče obilan grozd pun banana – nožem. Ubrzo su donesena ogromna klešta za sečenje lanaca, pa je letina ubrana, na zadovoljstvo okupljenih predstavnika medija.
„Tropski vrt” sadrži oko 150 biljaka koje su u međuvremenu narasle u bogatu džunglu. Banane su prvi usev koji je sazreo za trpezu u „panonskom tropskom vrtu” korišćenjem geotermalne energije.
Tehnički direktor preduzeća Tomaž Jevšnik očekuje da uskoro stigne i ostalo tropsko voće, među prvima ananas. Tu su još vanila, pamuk, biber, papaja, avokado, kafa, fikusi, difenbahije… Neke biljke koje su meštani do sada poznavali samo kao ukrasno cveće iz saksije, sada mogu videti u punom „potencijalu” u sopstvenom kraju, razvijene u „tropskom vrtu”. Novost se pročula, pa je „tropski vrt” postao i turistička meka za posetioce iz okolnih država.
Zanimljivo je da pomenuto preduzeće godišnje proizvede i proda oko 1,2 miliona različitih sorti tropskih orhideja. Testira i uvodi i proizvodnju novih sorti orhideja, a aktivno je i u ispitivanju i primeni alternativnih izvora energije, poput geotermalne i energije Sunca. Firma ima 29 zaposlenih koji su 2008. ostvarili 2,7 miliona evra prihoda. Čist profit je samo lane iznosio oko 200.000 evra.
Svetlana Vasović-Mekina

Kosovo u Severnoj Irskoj
U SEVERNOJ IRSKOJ UBIJENA SU DVOJICA VOJNIKA i jedan policajac. Možda će oni zapadni političari, diplomate i novinari koji su tvrdili da nelegalno proglašena nezavisnost Kosova nije opasan presedan sada povezati tačkice. Uz sve razlike Severne Irske i Kosova, ne može teritorijalni integritet da ne važi za Srbiju, a da važi za Ujedinjeno Kraljevstvo.
Od 17. februara 2008. eskalirali su mnogi etnički sukobi u svetu. Neke države odlučile su da svojim manjinama izbiju iz glava svaku ideju o otcepljenju, pa su krenule u vojno rešavanje sukoba. Gruziji se to u Južnoj Osetiji i Abhaziji osvetilo, Šri Lanka trenutno pobeđuje u ratu sa Tamilskim tigrovima, ali je u toj borbi izgleda nastradalo na hiljade civila.
I u Severnoj Irskoj znakovi nasilja bili su jasni. „Prava IRA” i „IRA kontinuiteta” – dve terorističke grupe koje su odbacile primirje koje je pre neku godinu proglasila Irska republikanska armija – počele su s napadima još u novembru prošle godine. Samo, novine i televizije nisu o tome izveštavale. Razlog ne može biti cenzura, već to što urednicima vesti iz Severne Irske izgleda nisu bile „seksi”, bilo im je dosadno da svoje čitaoce i gledaoce zamaraju pričom o nekakvom sukobu koji je ionako odavno sa bombi „prešao na pravni teren”. Zvuči poznato?
Kod nas su vesti sa Kosova i Metohije u poslednje vreme gurnute u stranu. Čeka se mišljenje Međunarodnog suda pravde, stigao je Euleks da štiti Srbe... A onda iznenađenje kad se čuje da Srbi nemaju struju, da je opet počelo masovno iseljavanje, da Euleks oslobađa teroristu osuđenog na najtežu zatvorsku kaznu za ubistvo jedanaest Srba.
Evo šta je o presudi Fljorimu Ejupiju prošle godine saopštio Fond za humanitarno pravo Nataše Kandić koji je pratio suđenje pred sudijama UN-a: „Izrečena presuda služiće kao standard u pogledu kažnjavanja počinilaca terorističkih dela prema pripadnicima etničkih manjina”.
Ali, Euleks zna bolje i izgleda zna nešto više o Ejupiju. Podsetimo, to je onaj terorista koji je (u jarkonarandžastoj zatvorskoj uniformi) jednom pobegao iz najbolje čuvane institucije na Kosovu – baze Bondstil.
DOBRO OBAVEŠTENA JAVNOST najbolji je zaštitnik demokratije. Zadatak je novinara da se bore protiv cenzure i autocenzure – šta god o tome mislila vlast. U predgovoru za „Životinjsku farmu”, koju usred Drugog svetskog rata na nagovor vlasti nisu htela da mu objave četiri izdavača („da se ne uvrede Rusi”), Džordž Orvel je napisao da direktno mešanje ministarstva za informacije nije glavna opasnost za slobodu mišljenja i govora, već je to poslušnost urednika.
„Servilnost s kojom je veći deo engleske inteligencije progutao i ponavljao rusku propagandu od 1941. nadalje bila bi sasvim začuđujuća da se ona nije slično ponašala i ranije u nekoliko navrata... Kad je Bi-Bi-Si obeležavao 25. godišnjicu Crvene armije, Trocki uopšte nije bio pomenut. To bi bilo kao da se obeležava godišnjica bitke kod Trafalgara bez pominjanja Nelsona, ali protesta engleske inteligencije nije bilo... Naročito jasan slučaj bio je onaj pukovnika Mihailovića, vođe četnika. Rusi, koji su u Jugoslaviji imali sopstvenog protežea u liku maršala Tita, optužili su Mihailovića za saradnju s Nemcima. Ovu optužbu odmah je preuzela britanska štampa, koja simpatizerima Mihailovića nije dala mogućnost da na nju odgovore, dok sve činjenice koje su govorile suprotno prosto nisu štampane. U julu 1943. Nemci su ponudili nagradu od 100.000 zlatnih kruna za hvatanje Tita, i sličnu nagradu za hvatanje Mihailovića. Britanska štampa dala je veliki prostor poternici za Titom, a samo su jedne novine pomenule (sitnim slovima) poternicu za Mihailovićem. Nastavljeno je sa optužbama na njegov račun da sarađuje s Nemcima”, opisao je Orvel ovo iskrivljavanje istine koje je umnogome odredilo posleratnu sudbinu Jugoslavije.
KINEZI I AMERIKANCI SUKOBILI SU SE na otvorenom moru. Vašington je Pekingu uložio oštar protest zbog toga što su brodovi kineske mornarice „maltretirali” posadu američkog izviđačkog broda. Jedan kineski brod približio se na svega nekoliko metara američkom – koji je izgleda špijunirao u blizini obale Kine. Amerikanci su pokušali da vodom iz šmrkova oteraju Kineze, a ovi su se skinuli u donji veš i nastavili da sprečavaju obaveštajnu misiju američke mornarice. Šta su Amerikanci tražili? Po nekim izvorima, dodatne informacije o novoj klasi kineskih nuklearnih podmornica.
U međuvremenu, američka vojska prvi put je zvanično saopštila da je Izrael nuklearna sila, a da su Japan, Južna Koreja i Tajvan na ivici da to postanu, uz Iran.
A Nemačka je lansirala novi obaveštajni sistem za nadgledanje planete uz pomoć satelita. Berlin sada, tvrdi jedan visoki nemački oficir, postaje lider u osmatranju i ne mora da se oslanja na Vašington za informacije neophodne vojsci i drugim službama. Do ovog uspeha Nemci su stigli uz pomoć Rusije.

Romantika na klizištu
Romantika je upalila! Romantika uvek upali! Nema ni moja žena santu u grudima! Znao sam to oduvek, od trena kad smo se upoznali. Od sveg „oružja” u mom muškom arsenalu, o našoj budućoj adresi presudiše zvezde i zvezdice, bistri potočići, šumski raj, debela hladovina i, kao kruna, čist vazduh. I sve to usred grada – na Zvezdari! Pobrojao sam sve ove prednosti omiljene mi lokacije i srce joj se raskravilo. Razigralo! Budući da je prošle jeseni, srećom, „progledala” – suočena s propašću Dubljanske ulice, koju je, kao lokaciju, ona napikirala – konačno joj je i taj Vračar izašao iz glave.
– Nije loša ni Zvezdara – tešila se, kao da dobija lentu prve pratilje na takmičenju za mis.
– Kakvi loša, daleko od toga! – branio sam svoj izbor. – Na Vračaru nemaš gde auto da parkiraš, kvadrati su skupi ko sam đavo, a moraš da paziš da ne ugaziš u kučeću kaku dok se provlačiš između džipova na trotoaru kad ideš na Kalenić po hleb – zadao sam supruzi završni udarac. I proslavio u sebi: „To, majstore, oduvek si znao da lobiraš. Stvarno, kako nisi postao menadžer, ili bar vlasnik agencije za prodaju stanova?”
Zaista, ne znam. Takvog sam našao na oglasu. Mlađahni Uki očigledno zna šta radi. Za nedelju dana prodao je našu garsonjeru u mirijevskom soliteru sagrađenom na brdu koje je za dvadesetak godina od useljavanja stanara neznatno kliznulo prema Dunavu. Zidovi u hodniku naprsli su kao freske u manastirima iz 12. veka, ali sada je to za nas prošlost, neka se novi vlasnik zlopati s nerešivim problemom. Mi sposobni, kakve majka retko rađa, uskoro ćemo sazidati kućicu – slobodicu na Zvekišu, po mogućstvu u parku, ili tu negde, na obodu. Zar nisam obećao ženici život u šumskom raju!
U Zvezdarskoj šumi poslednjih godina zida ko god hoće i ko ima para. Što ne bismo i mi! Naći ćemo kakvu udžericu s dvorištem, srušiti ćumez, i na tom mestu, kao i ostali, podići dom. Tanki smo s lovom, ali tu je banka, priskočiće.
Pre banke priskoči Uki. Dobar je Uki. Zato ga i plaćam.
– Gradnja u parku je obustavljena, uskopistili se ovi u gradu, trenutno nema šanse! Zaboravite na šumu. Novosagrađeni objekti pokrenuli su staro klizište, kanalizacija se izliva, smrdljivi potoci jurcaju naniže čak do Karaburme. Blato je leglo zaraze, a čopori kučića kruže noću pa nije preporučljivo ići nenaoružan.
Moja žena gleda s nevericom. Malo Ukija, više mene...
– Čekaj, Uki, a drveće, hladovina, čist vazduh... – borio sam se za svoju ideju.
– Kakvo drveće! Nekad je šuma imala više od 130 hektara, a sad se skupila ko da ju je neko oprao u veš-mašini!
Žena se ukočila. Steglo joj se grlo. Pokušah da dunem „topla strujanja”: – Uki, Uki, a zvezde...
– Sad te pa zvezde snašle! U planetarijum, osim zaposlenih, slabo ko navraća, a pre neki dan maznut je deo „muzejskog” teleskopa. Zvezde imaju samo na mapi...
Iz ženinih očiju sijali su trnci. Ledeni.
– Pa šta ćemo, crni Uki, je l’ ima nešto za nas... – molećivo sam uhvatio agenta pod ruku.
– Bilo je nešto tu, u Rajskom sokačetu, ali propade zid onomad u rupu... Taman sam vam našao plac s kućom koja nije mnogo prešla, svega dva-tri metra, kad se pojavi pukotina u susednom dvorištu. Idemo dalje... Baš mi sad javili da je mirno u Višnjičkoj banji. Tamo su sanirali klizište, pobili šipove duboko, du-bo-ko... Sve do Brazila! Da zovnem kolegu da šacnete?
– A kakav je pogled? – upitah s grčem u vilici.
– Su-per! Dole Dunav, tu je i Lešće, Zvezdara preko, romantično samo tako... Upravo idila koju tražite...
Dobro je što stiže proleće. Samo da ne udare kiše. Nije strašno u šatoru u Zvezdarskoj šumi. Dok čekamo da nam Uki pronađe kućerak, žena i ja sprovodimo romantiku. Bez teleskopa. Podignemo platno, i kroz gole krošnje zurimo u bledi atlas neba.
– Ni nebo nije kao što je nekad bilo. Ubi ga svetlo velegrada – šapućem pred san svojoj ženici na uvce. Ćuti ženica. Ljuta. Znam je, odobrovoljiće se ujutru, čim Uki javi povoljne vesti iz Višnjičke banje.
Darko Kalezić

Univerzijada sve bliža, sportski centri čekaju majstore
Pre nego što sportisti sa raznih strana sveta pristignu na Univerzijadu, zidari, tehničari i majstori svakojakih fela već vode trku sa vremenom u beogradskim sportskim centrima. Najimpresivniji rezultat na ovom sportskom takmičenju biće brzina koju će majstori morati da postignu da bi objekti bili spremni u predviđenom roku. U pripravnosti su jedino veći centri, koji su nedavno bili domaćini velikih sportskih nadmetanja, neki od manjih će biti doterani u poslednjem trenutku, dok su ostali izbačeni iz programa Univerzijade.
Odugovlačenje priprema, kao i nezakonito poslovanje, stavlja se na dušu Siniši Jasniću, prethodnom direktoru preduzeća „Univerzijada 2009”. Ne bi se poranilo i da su radovi na objektima počeli 2006. godine, kada je on potpisivao prve ugovore sa upravama centara, koje su se radovale zbog obećanja da će kapaciteti biti opsežno obnovljeni. Ruke su zadovoljno trljali naročito direktori manjih centara, koji su u najgorem stanju i sami nikada ne bi mogli da obezbede novac za rekonstrukciju. Obećanja su se pokazala ništa čvršćim od takozvanih ugovora koji su bili uopštene deklaracije, bez obavezujućih klauzula. Usmeno dati rokovi za tendere na kojima bi bili izabrani izvođači radova produžavani su dok sve izvikaniji Jasnić prošle godine u oktobru nije dao ostavku.
Stanje većih centara potvrđuje koliko je za nadležne, koje je teško navesti na sistemske investicije, podsticajno kada se zateknu u ulozi organizatora svetskih takmičenja i moraju hitro da nađu novac barem za najvažnije objekte. SC „Olimp” je, kako tvrdi direktorka Vesna Rosić, spreman za Univerzijadu i nema potrebe ni za manjom obnovom, dobrim delom zahvaljujući tome što je centar morao da bude sređen pre dve godine zbog još jednog velikog takmičenja. Na „Olimpu” će ovog leta udarce lopticom razmenjivati teniserke. Kad Univerzijada prođe, do kraja godine, opština Zvezdara, u čijoj nadležnosti je Javno preduzeće „Olimp”, odvažiće se i na rekonstrukciju bazena, nada se Rosićeva. Stručnjaci rade na projektima za postavljanje kuglane i skvoš terena.
I sportski i poslovni centar „Novi Beograd”, koji čine Hala sportova, koju je Univerzijada rezervisala za košarkašice, i SRC „11. april”, imao je sreće da je renoviran još za ranija međunarodna nadmetanja. Tri zatvorena kupališta, koja nisu potrebna za takmičenje, doduše, zatvorena su još 1991. godine i u jednom od njih je čuveni improvizovani teniski teren, objašnjava Snežana Stiković, direktorka centra. U dva manja bazena bi trebalo uvesti grejanje. Projekat radova završen je još 2007. godine i tada je već bio težak 200 miliona dinara bez PDV-a, dok bi danas zbog inflacije cena bila 20 odsto veća.
Profesionalni teniseri u maju će se okupiti na SC „Milan Gale Muškatirović” zbog Ej-ti-pi turnira, pa će tereni do tog roka biti dovedeni u najbolje stanje. Funkcionalni su i mali bazen i dve sale, dok se za dva velika kupališta prikuplja dokumentacija za rekonstrukciju, koja se očekuje sledeće letnje sezone, kazao je direktor Petar Popović.
Već ove sezone, radi Univerzijade, moraće da budu spremni otvoreni i zatvoreni bazen u Sportsko-rekreativnom centru „Tašmajdan”, kao i hala „Pionir”, u kojoj će se nadmetati košarkaši, i Ledena dvorana, gde će se nadigravati stonoteniseri. Obnova stadiona Tašmajdan čeka bolja vremena, kad god ona došla.
Bazeni u SC „Banjica”, kaže direktorka Ranka Pudar, već su spremni za veliku sportsku smotru. Otvorene će koristiti muški i ženski vaterpolisti, dok će zatvoreni, u kojima građani svakodnevno uživaju, biti ustupljeni sportistima za trening.
Da li će svoje redovne korisnike morati da ostave bez bazena, brine Srđana Milosavljevića, direktora SC „Obrenovac”. Još se ne zna koji od dva bazena je uopšte potreban Univerzijadi, kao ni za koja takmičenja.
– Krajem februara smo dobili obaveštenje da će se Univerzijada odigravati i kod nas ali, mada su najavili da ćemo uskoro razgovarati, za sada ne znam ništa više od toga. Upotreba sale ne dolazi u obzir jer bi u nju trebalo previše uložiti, za šta nema ni vremena, a bazeni su upotrebljivi i za takmičenja i za trening – kaže Milosavljević.
Ma koliko bilo nezgodno objektima koji na brzinu moraju da budu sređeni, najgore je sportskim centrima koji su izbačeni iz programa Univerzijade, poput „Rakovice” i „Voždovca”. U njima je trebalo da se nadmeću rukometaši, ali se od tog sporta odustalo zbog nedostatka novca i vremena. „Voždovcu” je i-mejlom stigao upit da li bi mogli da budu rezervni domaćin odbojkaškog turnira, ali ni to nije izvesno. „Rakovica” je ostala i bez streličara, čiji turnir je prebačen u Vojnu gimnaziju. Oba centra su već imala gotove projekte za zamašnu rekonstrukciju, koji su sada beskoristan papir.
– Univerzijada je bila razlog da se sportski objekti, koji su uglavnom u lošem stanju, prilagode svetskim standardima. Krivo mi je što nećemo biti u programu jer centri sami ne mogu da nabave novac za neophodne radove – objasnio je Dragan Otašević, direktor SC „Rakovica”.
Mali centri se ne usuđuju, naročito u ekonomskoj krizi, da uzimaju kredite od banaka dok opštine i grad, u čijoj su nadležnosti sportski objekti, sporo nalaze sredstva za rekonstrukciju terena, još teže i sporije za proširenje kapaciteta. Uprave se u međuvremenu snalaze makar za svakodnevne troškove izdajući prostor, često i za razne „male biznise” koji sa sportom nemaju veze. Uteha direktorima, koji nisu nužno srećni što tako moraju da se dovijaju, jeste što Nacrt zakona o sportu predviđa da posle privatizacije centara vlasnici neće smeti da iskoriste objekat za bilo šta što im padne na pamet nego će pare morati da ulažu u jačanje sportskih sadržaja.
V. Vukasović – D. Vukotić
-----------------------------------------------------------
Obnova „Košutnjaka” posle 30 godina
Jedini sportski centar koji će biti potpuno obnovljen je „Košutnjak” koji pripada Republičkom zavodu za sport. Kompleks će dobiti nove skakaonice, zgradu za delegate i sudije i svlačionice uređene prema svetskim standardima. Obnova bazena i Doma sportova prvo je veliko ulaganje u ovu ustanovu u poslednjih 30 godina, a iz Zavoda najavljuju da će posle Univerzijade na kompleksu od 14,5 hektara i pet plivališta graditi akvapark.
D. M.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Viljnus zbog NATO samita kao tvrđava, sistemi Patriot usmereni ka Kaljiningradu
VILjNUS – NATO je pretvorio Viljnus, prestonicu Litvanije, u tvrđavu branjenu naprednim oružjem kako bi zaštitio američkog predsednika Džozefa Bajdena i druge lidere Alijanse na samitu sledeće nedelje, koji se održava 32 kilometra od litvanske granice sa ruskim saveznikom Belorusijom.
Više od 3.000 litvanskih vojnika brinuće o bezbednosti samita NATO-a u Viljnusu.
Šesnaest NATO saveznika poslalo je ukupno oko 1.000 vojnika da obezbeđuju dvodnevni samit 11. i 12. jula, koji se održava samo 151 km od same Rusije, prenosi Rojters.
 Mnogi od njih su poslali i napredne sisteme protivvazdušne odbrane koji nedostaju baltičkim državama.
„Bilo bi više nego neodgovorno da naše nebo bude nezaštićeno u trenutku kada Bajden i lideri 40 zemalja stižu“, rekao je predsednik Litvanije Gitanas Nauseda.
Nemačka je rasporedila 12 raketnih sistema Patriot, koji se koriste za presretanje balističkih i krstarećih raketa ili ratnih aviona.
Španija je dopremila sistem protivvazdušne odbrane NASAMS, Francuska šalje samohodne haubice Cezar, i uz Finsku i Dansku raspoređuje vojne avione u Litvaniji.
Ova zemlja je, uz Britaniju, isporučila sredstva protiv bespilotnih letelica.
Poljska i Nemačka su poslale snage za specijalne operacije pojačane helikopterima.
Drugi šalju opremu za borbu protiv bilo kakvih potencijalnih hemijskih, bioloških, radioloških i nuklearnih napada.
Litvanski predsednik vidi ove akcije saveznika kao potvrdu da je potrebno da NATO hitno uspostavi stalnu protivvazdušnu odbranu u baltičkim državama.
„Razmišljamo o tome šta će se desiti nakon završetka samita i radićemo sa saveznicima na stvaranju rotirajućih snaga za trajnu vazdušnu zaštitu“, rekao je on novinarima.
U selima pored beloruske granice, meštani su saopštili Rojtersu da se osećaju potpuno bezbedno, uprkos ponudi Minska da se tu nakon pobune smeste ruske plaćeničke trupe Vagner grupe i rusko nuklearno oružje.
Na aerodromu u Viljnusu, osam nemačkih raketnih bacača Patriot raspoređeno je sa cevima usmerenim u pravcu ruskog Kalinjingrada, a još dva prema Belorusiji.
„Znate gde se nalazite geografski i prilično dobro znate odakle pretnja dolazi. Litvanija je tražila od nas zaštitu samita, a takođe je NATO tražio pomoć od Nemačke. Ovo je naš odgovor“, rekao je potpukovnik Štefen Lib, komandant jedinice Patriota.
Litvanija je utrostručila jedinice pogranične straže na beloruskoj i ruskoj granici tokom leta, uz oficire iz Letonije i Poljske.
Dve zemlje su takođe poslale policiju da pomogne u patroliranju po Viljnusu.
Gradonačelnik Viljnusa je preporučio stanovnicima da odu na odmor van grada, ako žele da izbegnu gužve u saobraćaju, jer će veliki delovi centra prestonice biti zatvoreni tokom samita.
Kako javlja izveštač Tanjuga, deluje da su građani poslušali apel gradonačelnika, s obzirom na to da je na ulicama prisutan mali broj ljudi, policija patrolira i povremeno prolaze vozila pod njenom pratnjom.
Grad je okićen zastavama Litvanije, Ukrajine i NATO-a.

Zemljotres jačine 5,6 stepeni po Rihteru pogodio Tajvan
Zemljotres jačine 5,6 stepeni po Rihterovoj skali pogodio je danas Tajvan, saopštio je američki Geološki zavod.
Epicentar zemljotresa bio je 87 kilometara istočno od grada Hengčuna sa oko 31.200 stanovnika.
Do sada nema izveštaja o eventualnim žrtvama ili šteti.
Nije izdato upozorenje na cunami, preneo je Tas, prenosi Tanjug.

Petković: Svečlja kriminalizacijom Srba opravdava prisustvo parapolicije
Direktor Kancelarije za Kosovo i Metohiju Petar Petković ocenio je danas da je pokušaji ministra unutrašnjih poslova privremenih prištinskih institucija Dželjalja Svečlje da kriminalizuje Srbe sa severa KiM imaju za cilj da opravdaju, kako je naveo, protivpravno prisustvo parapolicijskih jedinica, „gde danonoćno terorišu srpski narod”.
„Lažni ministar, a pravi nasilnik i ekstremista Dželjalj Svećlja, zajedno sa njegovim okupacionim falangama preobučenim u odela Kosovske policije, jedini su kriminalci na severu Kosova i Metohije i tu nemaju šta da traže”, naveo je Petković u saopštenju. Poručio je da bi bilo najbolje da Svećlja „pođe od sebe i optužnice koja je godinama podignuta protiv njega zbog napada kamenicama na pripadnike tzv. Kosovske policije, ali i zbog prevrtanja vozila misije Euleks”.
Dodao je da bi Svećlja, umesto što „nezakonito da privodi Srbe navodnom poznanju pravde i prava”, trebalo prvo sam da prestane da beži od tog istog prava i pravde.
„Da li je sprovođenje reda i zakona to što je kukavički poslao svoje falange da duge cevi uperuju u sina predsednika Aleksandra Vučića zbog jedne majice? Da li je vladavina prava kada Kurtijevi specijalci pucaju u leđa Dragiši Galjku, Miljanu Deleviću, Milanu Jovanoviću, braći Stojanović iz Gotovuše? Ili, kada brutalno pretuku srpsku decu Daru i Kristijana”, zapitao je Petković. Naglasio je da „hibridni rat koji Svećlja kukavički vodi iz Prištine protiv svega srpskog i posebno severa Kosova i Metohije”, rezultirao time da „nema tog čestitog Srbina koji bi ni javno ni tajno pristao da bude alibi Svećlji u njegovoj bolesnoj opsesiji okupacije severa i proterivanja Srba sa Kosova i Metohije”.
„To mu nikada neće uspeti”, poručio je Petković. Svečlja je ranije danas u intervjuu portalu Košev rekao da nije protiv srpskog naroda, već, kako tvrdi â€žšovinističkih projekata Srbije i kriminalaca”.

Jedan pulin vredi kao trojica čobana
Zrenjanin– Po vojvođanskim pustarama, za sve ređim stadima ovaca i goveda još uvek jure posebni psi, nadaleko poznati pulini. Dok stada nestaju, pulini opstaju. Nije mali broj onih koji su stoku batalili, a svoje omiljene kerove drže još uvek. Oni ih podsećaju na neka bolja vremena i stalno skreću pažnju na izreku da je pas čovekov najbolji prijatelj. Pulin, kažu čobani, to zaista jeste.
Sredinom prošlog veka, kad je u Zrenjaninu bilo mnogo manje saobraćaja i kada su samo glavne ulice bile kaldrmisane, a pašnjaci sa periferije bili mnogo bliže centru, u čuvenoj kafani „Šanta” pio je sa svojim društvom jedan čobanin. Uz njega je na podu ležao Ficko, pas pulin o kome je gazda govorio biranim rečima. Cela kafana je slušala hvalospeve, a kada su počeli prigovori da preteruje, ovaj je ponudio opkladu, da će Ficko sam, sa pašnjaka udaljenog nekoliko kilometara, dovesti stado sa stotinu ovaca. I zaista, dogodilo se ono što niko nije poverovao, pas je sporednim nekaldrmisanim ulicama doterao ovce i onda ih, na komandu, vratio ponovo na isti pašnjak.
Kakvi su pulini psi govori i ova priča ovdašnjeg hroničara učitelja Dejana Bošnjaka, pisca knjige „Tamo amo po Banatu”, koja je doživela nekoliko izdanja. Učitelj je ime pulina zapamtio, a čobaninovo nije. Prvi je bio mnogo popularniji.
Baš na mestu gde je nekada, uz reku Begej, paslo na hiljade ovaca, danas je ostao usamljen Radoslav Graor Radica. Ovce čuva uz pomoć tamnih pulina Virge i Cicka, a bela pulinka Juca ostala je kod salaša da čuva slamu.
– To su posebni kerovi, poslušni i verni. Dobri su i za stoku i za domaćinstvo. Vežu se za jednog čobanina i tome su odani. Dešavalo se da prodam pulina, a onda on neće da radi kod novog gazde. Neće i gotovo. Inače su veoma vredni, kod čuvanja stoke jedan pulin je vredniji od tri čoveka. Ja sam četvrta generacija u mojoj porodici koja neprestano drži ovce i puline. Vlasnici pulina se nadaleko poznaju i onda razmenjuju štence jer pulinima mora da se meša krv – priča Radica, poslednji zrenjaninski čobanin na pašnjacima pored Begeja.
Dragan Lovrov je dve decenije imao ovce, a one se ne drže bez pulina. Ovaca se rešio, a puline je zavoleo, pa ih još uvek gaji. Najbolji primerci ove rase nekada su se mogli nabaviti na vašaru u Debeljači, a donošeni su, u stvari, iz Sakula.
Mada su uvek na slobodi, ovi psi nisu vezani niti se zatvaraju u boksove. Jedu vrlo malo, jako su skromni, ceo život provedu na otvorenom. Moj deda u Perlezu je imao pulina koji je umeo da dovodi ovce na mužu. Umeo je da odvaja pomuzene i nepomuzene ovce. Oni su odlični čuvari kuće i dvorišta, a nisu preterano agresivni i ne laju bez veze. Ako primeti da neko hoće u dvorište, on dođe da vas upozori, a neće da napada došljaka.
Banatski ljubitelji pasa, međutim, žale što vojvođanski pulin nije priznata rasa među kinolozima i što naši stručnjaci na tome nisu ništa uradili. To nije slučaj sa istom vrstom pasa u Hrvatskoj, gde se zovu „hrvatski ovčari”, i u Mađarskoj gde se ovaj pas priznaje kao posebna rasa „mudi“.
Đuro Đukić

Zaharova i prijatelji
Najveća zvezda svetske baletske scene – Svetlana Zaharova – večeras će zasjati i u Beogradu. Na baletskom gala koncertu „Zaharova i prijatelji”, na pozornici Sava centra, ona će se pojaviti sa još osam istaknutih ruskih igrača, iz tri poznata teatra. Osim dvoje, koji su u poslednji čas uskočili u avion za Beograd, svi drugi prvi put se predstavljaju našoj publici.
Prvakinja moskovskog Boljšoja, a na početku karijere Marijinskog teatra iz Sankt Peterburga, danas igra na najprestižnijim svetskim pozornicama: stalni je gost u milanskoj Skali, gleda je publika u Njujork Siti Baletu i u susednom Metropolitenu, u londonskom Kraljevskom Baletu, Pariskoj operi... Osim tog impresivnog igračkog angažmana, Svetlana Zaharova je i poslanik u Dumi, na Putinovoj listi Jedinstvena Rusija. Koliko i šta tamo govori nismo je pitali, ali znamo šta je juče rekla u Sava centru na konferenciji za novinare:
–Danas je lep dan i nadam se da će isto tako lep biti i naš koncert. Moj pedagog Ljudmila Semenjaka pitala me je pred put gde idem, ja kažem da prvi put gostujem u Beogradu, u Sava centru. Kaže mi: „Divno je to mesto i sama sam igrala nekad tamo u „Žizeli”. Veoma sam srećna zbog ovog susreta i predstaviću se i sa klasičnim i savremenim plesom.
Dodajmo da je pomenuto gostovanje Boljšoj teatra bilo pre tačno 30 godina, da je Semenjaka igrala naslovnu rolu, a da joj je partner bio poznati Aleksandar Godunov.
Naša velika gošća ispričala je i kako je i zašto postala balerina. To je priča kao i mnoge druge u ovom svetu: „Moja majka nije ostvarila svoju želju da jednog dana bude balerina, pa je poželela da to postanem ja. U početku ja to nisam htela, međutim, kada sam videle dečake i devojčice u kostimima, bila sam očarana pozornicom”.
Pred novinarima je bio i ruski ambasador u Beogradu Aleksandar Konuzin koji je istakao da je saradnja naše dve zemlje sve intenzivnija, ali da u oblasti kulture malo zaostaje, tako da je u pripremi dogovor o saradnji u za naredne tri godine. Ovaj događaj, po njemu, kao da najavljuje te bolje „kulturne dane”. U ime domaćina, Sava centra, Milan Lazović je rekao:„Ovde je danas najtraženija balerina na svetu. Mi možemo da se pohvalimo našim dobrim baletskim programima i imenima, ali gostovanje Zaharove kruna je svega što smo dosad radili”.
Pomenimo i „Prijatelje” sa kojima će se predstaviti Beograđanima: Ivan Vasiljev (zovu ga „novi Barišnjikov”), Aleksandar Volčkov, Andrej Merkuriev i Anastasja Miškova (Boljšoj), Andrej Batalov i Elena Evsejeva (Marijinski teatar) i Tatjana Černobrovkina i Dmitrij Zababurin. Ovo dvoje, iz moskovskog teatra Stanislavski-Nemirovič Dančenko, beogradska publika dobro poznaje. Zbog povrede najavljenog igrača Špilevskog, izostala je i njegova partnerka Šipulina, pa su se među „Prijateljima” našli i stari poznanici beogradske publike.
M. Šehović

Prevod dug 350.000 minuta
Za Zoru Čavić-Ilić, prevodioca RTS-a u penziji, strani jezici su najveća ljubav i polje na kome se najbolje snalazi. Potiče iz stare beogradske, diplomatske porodice, čiji su preci u Srpskoj enciklopediji, nosioci Karađorđeve zvezde, Srebrnog ordena Miloša Obilića, Legije časti. Rođena u posleratnoj, odrasla u posleratnoj, a veći deo radnog veka provela u Titovoj Jugoslaviji, a penziju dočekala posle pada Miloševića. Gospođa Zora Čavić-Ilić, prevodilac, tri decenije je provela u RTS-u, u Kulturno- umetničkom programu i svojim radom doprinela stvaranju nekadašnjeg odličnog obrazovanog programa, koji smo gotovo zaboravili. 
Filmovi, naučne serije, ozbiljna muzika, televizijske drame, strani i domaći dokumentarni program. Serije „Ja Klaudije”, „Koreni”, „Kunta Kinte”, „Saga o Forsajtima”, „Šekspir na televiziji”, emisije iz obrazovanog programa o životinjskom svetu, velikanima američke ili nemačke književnosti, emisije o francuskom slikarstvu samo su deo tog programa i radne biografije Zore Čavić-Ilić, koja je opstala u RTS-u zahvaljujući svom znanju i nezainteresovanosti rukovodećih garnitura za nešto što je nekada slovilo za televizijsko umetničko i obrazovno blago.
Kakav je bio život u posleratnom Beogradu?
Ja sam četvrta generacija koja je rođena u Beogradu. Otac mi je bio pravnik i vicekonzul u Albaniji baš uoči rata, ali posle rata, kao buržuj, nije mogao da nađe posao sve do 1958. godine. I tada se konačno zaposlio kao službenik u banci. U kući je bila kutija puna ordenja, Karađorđeva zvezda, Srebrni orden Miloša Obilića, Legije časti, koje je posle bombardovanja pokradeno ili prodato. Porodična kuća, diplomski rad Janka Šafarika, na uglu Zorine i Krunske, bio je životni prostor za četiri porodice. Prolazili smo jedni drugima kroz sobe. Čak je i pomoćna soba bila rekvirirana, u koju su sa dekretom dolazili sinovi palih boraca, koji su dolazili da studiraju u Beograd.
Kako ste se snalazili u novom političkom sistemu?
Nikada nisam bila politički angažovana. Mnogo potomaka starog Beograda se povuklo. A prva lekcija za snalaženje bila je kada sam pošla u osnovnu školu. Tada mi je otac rekao: „Ono što se u kući razgovara, u školi se ne priča”. A to mi je rekao jer sam jednog dana došla iz škole i rekla: „Pionirski rukovodilac nam je rekao da ako neko govori ružno o Titu i partizanima to moramo da mu prijavimo”. I sve to u prvom razredu osnovne škole. Tako smo naviknuti da ćutimo, jer bila su tada strašna streljanja Beograđana u Lisičijem potoku, na Adi Ciganliji, u Topčideru, a sve da bi im uzeli kuće.
Gde se najviše vidi promena kulturološke slike Beograda?
Prvo je promena u kvantitetu stanovnika jer su ljudi napuštali, bežali iz Jugoslavije. Prvo bežanje, posle rata, bilo je kada je jedna kajakaška ekipa dozvolu za takmičenje iskoristila da prevesla do Italije, bilo je i slučajeva kada su preplivavali granicu. Zatim su dobijeni pasoši pa su poznati pisci, umetnici, muzičari odlazili. Zatim u kulturnim navikama i obrazovanju. Kada sam bila devojčica odrastali smo uz „Politikin zabavnik”, druži li se, imali kvalitetno i sveobuhvatno obrazovanje, sve do Šuvarove reforme školstva. Zatim posle puštanja ljudi sa Golog otoka, počelo je da se insistira na očuvanju kulture. Slati su orkestri u fabrike, krenuo je uvoz filmova. A pojedine ambasade su imale su zadatak da sprovode uticaje svojih zemalja pa su dovodile umetnike svetskog ranga, tako je, na primer, cela prva postava Američkog pozorišta došla u Narodno pozorište, ljudi su nosili šamlice da bi obezbedili mesto, zatim gostovanja Ele Ficdžerald, Djuka Elingtona. Ali, za slobodnu misao nije bilo mesta.
Koliko jezika govorite i kako ste došli u RTS?
Govorim engleski, ruski i nemački, a sporazumevala sam se i na italijanskom. Jezik je moj teren, na kome se snalazim. A sedamdesetih godina u RTS došla sam kao gotov oformljen čovek. Prvo sam bila producent za inostrana gostovanja, radila sam u Jugokoncertu i Savezu kompozitora, a bila sam i predstavnik zagrebačke Koncertne direkcije, tako da su me bukvalno ugrabili tada vodeći ljudi RTS-a. Čim sam došla u televiziju kao producent za strana gostovanja dovela sam Ameliju Rodrigez koja je snimila nekoliko emisija, a i za ceo Kulturno-umetnički program sam obavljala menadžerske poslove. Tako sam upoznala Blantera, kompozitora „Kaćuše”, Hačaturijana i niz interesantnih ljudi.
Koliko ste filmova, serija i emisija preveli za RTS u toku trodecenijskog rada? 
Ako sam tri puta sedmično imala jednu emisiju, a da je prosek bio 90 minuta, onda puta četiri sedmice u mesecu, zatim taj broj pomnožite sa onoliko meseci koliko ih je u 33 godine, jer i ako idete na odmor morali ste da ostavite prevod. To je otprilike oko 350.000 minuta, jer na televiziji se obračunavalo u minutima. To su razne emisije, dokumentarni filmovi, naučni programi.
Kakav je bio izbor filmova kada ste počeli da radite, a kakav na kraju Vašeg radnog veka, u vreme sankcija? 
U početku je postojao Biro za nabavku inostranih programa, koji je od glavnih urednika primao naloge za kupovinu. Postojala je uvek tendencija da gledaoci dobijaju ono što je najbolje. Filmovi koji su išli na Fest dolazili su na ekran. Ali u doba Miloševića išlo se na to da se programom zabave gledaoci i skrene im se pogled s ludila u kome smo, a s druge strane imali smo sankcije i tada je vrh kuće odlučio da skida sa satelita. Sramno se kralo sa satelita, kao što se dešavalo i sa knjigama i muzikom. Uzimali smo sve i svašta. Cvetala je piraterija. Bilo je vreme razbojništva u skladu sa opštim razbojništvom u zemlji. Cvetala je piraterija. Taj ceh ćemo tek platiti. Ono što smo imali u svom fundusu i na čemu smo mi radili vredno i predano uzimale su ovdašnje domaće televizije. Koliko mi znamo – bez nadoknade. Ja sam tada bila šef prevodilačke službe i odlučila sam da te filmove ne prevode stalno zaposleni da se ne bi kuća dovela u pitanje. Sve sam se nadala da će Milošević kratko trajati. To su uglavnom prevodili spoljni saradnici RTS-a, a mogli su da odluče hoće li biti potpisani. Uglavnom je išlo – obrada RTS-a.
Tada počinje vreme španskih serija? 
Da. Miloševićevo vreme nam je i to ostavilo u nasleđe. Politički vrh kuće RTS-a je zahtevao da se nađu serije da narod ne misli. Tako je počelo sa maratonskim serijama „Kasandrom” i „I bogati plaču”. I na tim serijama su radili timovi prevodilaca.
Da li ste imali problema zbog političkih stavova?
Uglavnom ne, a i bila je vidna nezainteresovanost rukovodećih garnitura za prevodioce i za nešto što je nekada slovilo za televizijsko umetničko i obrazovno blago. Međutim, ne može niko da kaže: ja sam radio svoj posao. Čovek ima svest o sebi. Mene niko nikada nije mogao da natera, ni u Titovo vreme, da ja u titlu kada neko kaže „ Merry Christmas” napišem „Srećna Nova godina”. Ne, uvek je pisalo „Srećan Božić”. Pisala sam uvek „Bog” velikim slovom. Naročito kada sam prevodila filmove Sesila de Mila… Osim toga kada sam prevodila Lira sve sentence, koje se odnose na vlast, a bile su primenjive na našu situaciju, titlovala sam velikim slovima. Zbog toga sam bila prozivana, ali mi nisu mogli ništa.
Koji Vam je film koji ste preveli ostao u sećanju?
Pamtim Tomasa Mora – „Čovek za sva vremena”, „Rajanovu kći”, „Maj fer lejdi”, seriju „Ja Klaudije”…
Kakvi su današnji prevodi filmova?
Mora se voditi računa o vremenu događanja. Ne može u seriji „Rim” vojnik kada govori o rođendanu da pita o torti. Kakva torta u tom periodu? Nekorektnost izvesnih prevodilaca prevazilazi njihovu mladost i šturost obrazovanja. Žuti titlovi ili beli na svetloj podlozi, koji su haos za oči, zatim font, takozvani guseničar, po 30 slovnih znakova u jednom i isto toliko u drugom redu, ali to nam je dar kablovskih televizija. Znalo se da je norma do 29 znakova u jednom redu, a drugi mora da bude kraći. Ne prenositi misao na sledeći titl, ne deliti reč crticom u drugi red… Obavezno navesti ako se pri prevodu koristila druga literatura. Zatim svaki titl mora da prati dinamiku rečenice. O tome se vodi računa još samo na RTS-u i na B92.
Osim prevodilačkog rada na filmu, šta biste izdvojili kao nešto na šta ste ponosni? 
Posebno sam ponosna na prevod knjige „Trula zaostavština Josipa Broza” Nore Belof, stoji u mojoj fioci, jer, nažalost, kod nas još niko nema hrabrosti da je objavi, iako je objavljena u Sloveniji i Italiji.
--------------------------------------------------------------
Duh Beograda
Kako se dogodilo da duh starog Beograda ustukne pred pridošlicama?
To se dogodilo još pod pritiskom komunističke vlasti, jer se išlo na to da se potpuno uništi građanska klasa. A kad god društvo gubi građansku klasu ono gubi na kvalitetu ponašanja, mentaliteta, osećanja na verodostojnosti, na ponosu. Beograđani su prvo potisnuti u svojim stanovima. Takoreći svaki stan bio je rekviriran, ili bar jedan njegov deo, za potrebe vlasti. To su bili ti strašni zajednički stanovi. To je bio svojevrstan način pritiska i o tome treba da se govori stalno i da se to nikada ne zaboravi. Ali držao se Beograd nekako sve do Miloševića. E, tu je bio najveći pad.
Gordana Bašović

EPS zainteresovan za akcije EP Crne Gore
Upravni odbor EPS-a dao je saglasnost poslovodstvu tog preduzeća da učestvuje na tenderu za kupovinu 18,3 odsto akcija Elektroprivrede Crne Gore, saznaje „Politika”.
Knjigovodstvena cena Elektroprivrede Crne Gore je 992 miliona evra, a na tenderu za dokapitalizaciju izuzima se prenosna mreža. Prema knjigovodstvenoj vrednosti, ponuđeni procenat vrednosnih papira EPCG vredi najmanje 154,26 miliona evra, ne računajući prenosni sistem, a budući strateški partner mora da otkupi i udeo manjinskih akcionara. Ukoliko svi manjinski vlasnici ponude svoje pakete akcija, strateški partner može da otkupi i stekne oko 44 odsto vlasništva EPCG izuzimajući mrežu čija je vrednost 370,92 miliona evra.
Kao preduslov da bi mogao da kupi deonice EPS je za otkup tenderske dokumentacije uplatio 50.000 evra. U narednom periodu EPS će pripremiti sva potrebna dokumenta da bi se ispunili uslovi koje zahteva EPCG sa konkretnom finansijskom ponudom za preuzimanje ponuđenog dela akcija. Osim EPS-a, tendersku dokumentaciju za dokapitalizaciju do sada su otkupili ruski „Inter Rao” i italijanski „A2A”. Zanimljivo je da nijedna od kompanija koja je otkupila tendersku dokumentaciju nema zahtevani kreditni rejting za dostavljanje ponude, tako da će morati eventualno naknadno da ga obezbede ili uđu u konzorcijum sa nekim ko ispunjava uslove. Potencijalni investitor na konkursu mora imati kreditni rejting, najmanje BBB minus koji su mu dodelile agencije „Standard and Poors” ili „Fittch", ili BAA3 ukoliko ga rangira agencija „Moody's”.
Da je EPS zainteresovan za kupovinu akcija EPCG, potvrdile su juče i podgoričke „Vijesti”, koje tvrde da je iako je tenderski rok na polovini, da je komisija tek pre nekoliko dana, kako tvrde, pripremila transakciona dokumenta – akcionarski, kupoprodajni i ugovor o menadžmentu. Međunarodni javni poziv za prodaju i dokapitalizaciju 18,3 odsto EPCG raspisan je bez kompletne dokumentacije i usaglašenog stava pod kojim uslovima budući partner može, posle pet godina upravljanja EPCG preuzeti i većinski paket akcija.
Kompanije koje su platile tendersku dokumentaciju do sada su dobile samo informacioni memorandum i instrukcije za ponuđače, a u komisiji im je saopšteno da će „ugovore dobiti početkom naredne sedmice”. Od trenutka kad bude na raspolaganju sva dokumentacija, strateški partneri moraju da urade pravni, finansijski, poreski i tehnički pregled da bi sagledali EPCG i mogli da daju ponude. Poslednji rok kada bi zainteresovane kompanije trebalo da dostave ponude za kupovinu akcija jeste 30. april.
-----------------------------------------------------------
Jevtiniji priključci na sistem EPS-a
Troškovi priključaka na sistem EPS-a za prenos i distribuciju struje od marta su jevtiniji u proseku od 10 do 15 odsto ili za oko 20.000 dinara. Cena priključka je ujednačena u celoj Srbiji, jedino je u Beogradu u delu priključaka koji su vezani za kablovsku mrežu malo viša, jer je u glavnom gradu naknada za uređenje javnih površina veća. U glavnom gradu je najskuplji pojedinačni trofazni podzemni priključak koji košta 92.632 dinara i upola je jevtiniji nego dosad.
D. Spalović

Vrhovni sud: „Salford” nije monopolista
Vrhovni sud Srbije je poništio rešenje Komisije za zaštitu konkurencije u kome je ovo telo utvrdilo da je Salford grupa zloupotrebila dominantan položaj na tržištu otkupa sirovog mleka. U upravnom sporu koji je, po tužbi „Imleka” i Mlekare Subotica, vođen protiv ovog rešenja, sud je konstatovao da činjenično stanje nije pravilno utvrđeno.
–Prilikom definisanja relevantnog tržišta nije primenjena Uredba o kriterijumima za utvrđivanje relevantnog tržišta. Ono je definisano kao tržište otkupa sirovog mleka od strane mlekara. Cenjeno je učešće samo jedne vrste učesnika na tržištu i to na sektoru tražnje. Nije mogla da bude uzeta kao relevantna samo premirana količina sirovog mleka već ona koju je evidentirala zvanična statistika u Republici Srbiji, navedeno je u saopštenju Dunav Hrana grupe koje je zasnovano na presudi Vrhovnog suda Srbije.
Sud je takođe naveo da je komisija pogrešno utvrdila da je učešće Dunav Hrana grupe 47 odsto i da ima dominantan položaj na tržištu.
– Postoje tri mogućnosti utvrđivanja relevantnog tržišta i prema svakoj od njih učešće Dunav Hrana grupe je ispod 40 procenata. Sud je konstatovao i pogrešnu primenu materijalnog prava i povredu pravila postupka, navedeno je u saopštenju.
Povodom presude Vrhovnog suda, Rade Pribićević, direktor korporativnih poslova Dunav Hrana grupe kaže da je veoma zadovoljan presudom i da se nada da je ovo tačka na ceo slučaj.
– Šteta našoj kompaniji je naneta, a ja verujem da i krave na farmi „znaju“ da smo monopolisti. U poslednjih godinu dana u javnosti je stvorena atmosfera presuđene stvari, a mi smo apriori osuđeni kao monopolisti. Ovakva odluka suda je za nas potvrda da smo na pravom putu i mi ćemo nastaviti da nastupamo kao odgovorna kompanija i da dajemo svoj doprinos razvoju poljoprivrede u Srbiji, kaže Pribićević i dodaje da od ovoga ne žele da prave medijsku priču.
Dijana Marković-Bajalović, predsednica Komisije za zaštitu konkurencije, kaže da se ne bi previše radovala da je na mestu „Salforda“, jer presuda Vrhovnog suda Srbije nije ušla u suštinu problema.
– Osim manjih grešaka proceduralne prirode, najvažnija primedba Vrhovnog suda je da nismo primenili Uredbu na koju smo obavezni. Zamerka, ipak, ne stoji , jer se ova uredba primenjuje samo u slučaju kada proizvod koji je predmet postupka ima moguću zamenu ili supstitut na tržištu. U konkretnom slučaju, niti mlekare mogu da koriste nešto drugo umesto sirovog mleka u proizvodnji, niti primarni proizvođači, osim mlekarama, mogu nekom drugom da nude svoj proizvod, kaže Bajalović.
Prema njenim rečima „Salford” je sačekao da Komisija donese rešenje, a onda je, po već viđenom scenariju, u tužbi pred Vrhovnim sudom dostavio navodne dokaze.
– Vrhovnom sudu su podneli i izveštaj Instituta ekonomskih nauka koji se, u međuvremenu, odrekao autorstva nad njim, uvidevši na koji je način sačinjen, tvrdi predsednica i dodaje:
– Komisija će ispraviti proceduralne greške, primeniti uredbu i dokazati da ona nije primenjiva u ovom slučaju, a onda ćemo vrlo brzo doneti novo rešenje koje potvrđuje nalaze iz prethodnog, jasna je predsednica Komisije.
Komisija za zaštitu konkurencije je, da podsetimo, u januaru prošle godine utvrdila da je Investicioni fond „Salford”, vlasnik najvećih srpskih mlekara, zloupotrebio dominantan položaj na tržištu otkupa mleka. U rešenju je stajalo da je ova kompanija svoj položaj iskoristila i zloupotrebila na dva načina – u vidu nametanja nepravednih uslova poslovanja i diskriminacije proizvođača u pogledu ugovornih uslova.
Komisija je na ovom slučaju radila gotovo pola godine i ovaj slučaj je, kažu, bio specifičan, jer je Komisija na raspolaganju imala „sasvim dovoljno podataka iz različitih izvora da bi ovo telo valjano obavilo posao utvrđivanja odnosa ’Salforda‘ prema primarnim proizvođačima”.
Od „Salforda” se, prema zakonskim obavezama, očekivalo i da dostavi dokaze da je sproveo mere koje je Komisija izrekla u rešenju. One su se, između ostalog, ticale tipskih ugovora s većim dobavljačima mleka. Govorilo se i o tome da bi, prema ovoj meri, proizvođači ubuduće imali pravo da traže nezavisne analize kvaliteta mleka (do sada je na to pravo imao samo „Salford”, a od ovih analiza je direktno zavisila i otkupna cena).
– Na osnovu nalaza jednog holandskog stručnjaka utvrdili smo da je cena koja pokriva troškove proizvodnje, ili koja bi bila isplativa za proizvođače, bila i do 40 odsto niža od realne, što ukazuje na nepovoljan položaj u kome su se nalazili primarni proizvođači. Komisija, međutim, ne može da određuje cenu, ali može da drugim merama utiče na „Salford” da odnos prema proizvođačima bude korektniji, izjavila je tada Bajalović.
– Raspolagali smo dovoljnim brojem podataka i u našem rešenju je stajalo da „Salford” zauzima 47,4 odsto ovog tržišta i da je zloupotrebio dominantan položaj. Očekujem da će to potvrditi i novo rešenje, zaključuje Bajalović.

Kome život zaprži čorbu ruča u Narodnoj kuhinji
Da Dalibor Anjić (36) poslednjeg jutra prethodne radne nedelje, nije stao u red za pasulj sa kobasicom ispred zgrade Narodne kuhinje u Solunskoj ulici meso bi okusio samo u slučaju da se ujede za jezik. Celu noć cvokotao je zubima, jer je duž stare dorćolske pruge, gde je konačio, do zore cvileo vetar, a iz sna ga je, umesto budilnika, probudila buka dotrajalog auspuha sa automobila koji je protutnjao Dunavskom ulicom. Sa plastičnom kanticom od pola litra zatekli smo ga ispred kuhinje još pre osam sati. Kazao je da spava i hrani se gde stigne i da mu je „strašno krivo što mu je sudbina tako zapržila čorbu pa je postao čovek bez adrese, ostavljen da umre na ulici ”
– Ali, siromaštvo mi ne pada teško, teže su mi predrasude. Kad ljudi čuju da sam odrastao u domu, da su me roditelji napustili još po rođenju i da poslednjih nekoliko godina živim na ulici – nemaju razumevanja. Rodbine nemam, sa majkom sam u životu pričao tri puta po pet minuta. Verujte, više sam pričao sad s vama nego s njom – požalio se Dalibor, za koga su 4.200 dinara, koje mesečno primi na ime humanitarne pomoći, sve što mu od novca za mesec dana prođe kroz ruke. Leti, kad odradi neki sezonski posao, njegov tridesetodnevni budžet je nekoliko hiljada dinara teži, priznaje.
I dok se Dalibor novinarima žalio kakve muke ima kad treba da izvadi ličnu kartu, jer beskućnika niko neće da prijavi na svojoj adresi, Ljiljana Vujasinović (65), jadala se svojim, po nesreći drugaricama, kako celu noć oka nije sklopila. Njenoj nesanici, osim reume, kumovao je i nevenčani suprug za koga Ljilja tog jutra nije imala nijednu reč hvale.
– Mala, ako nisi udata nemoj nikad da se udaješ – dobacila je dok je iz torbe vadila kanticu od pola litra, koliko je tog jutra sledovalo. Noge su joj toliko otekle da se, kako kaže, jedva dovde dovukla iz Ulice braće Baruh.
Bliže kuvarici i njenoj kutlači probijala se i dvadesetšestogodišnja devojka. Nije imala vremena za razgovor. Kući je čekalo četvoro gladne dece.
– Pao sam na najniže grane – kazao je u prolazu Slobodan Pavićević (80). – Muka mi je kad samo pomislim da treba da stanem u ovaj red – promrmljao je i odmahnuo rukom.
I on i skoro svi oni koji su se tog jutra našli u redu ispred kutlače s pasuljem ubrajaju u bezmalo 582.000 onih građana Srbije, koje su statističari prošle godine evidentirali kao siromašne. Prema podacima Republičkog zavoda za statistiku, lane je 7,9 odsto populacije živelo ispod linije siromaštva. Gledano očima statističara, ispred nečijeg imena i prezimena može da se okači pridev „siromašan” ukoliko ima tu nesreću da mesečno potroši manje od 7.937 dinara. Za tročlanu porodicu, na primer, granica siromaštva je mesečna potrošnja od 18.652 dinara, jer se životom u porodici postižu određene uštede.
Elizabeti Cekić, zamenici direktora preduzeća „Lido”, koje hranom snabdeva svih 28 prestoničkih narodnih kuhinja, najteže padne kad od svojih korisnika sluša o nebrizi dece o roditeljima.
– Njihove priče su potresne, ima onih koji imaju i po tri ćerke i tri sina i od bolesti jedva dođu do kuhinje. Opet ima i onih ljudi koji bi radije gladovali, nego da ih neko slučajno vidi u ovom redu. Dnevno se u prestonici podeli 5.500 obroka, a u poslednjih nekoliko meseci, kako se kriza širi i u našoj zemlji, svakog dana još oko 200 ljudi sačeka kraj podele obroka ne bi li, ukoliko šta pretekne, pojeli nešto toplo – kaže Cekićeva.
(/slika2)Podaci Tima potpredsednika vlade Božidara Đelića za primenu Strategije za smanjenje siromaštva pokazuju da je prvi put u proteklih osam godina zabeležena stagnaciju u ovoj borbi protiv siromaštva. I dok je u prvoj polovini 2008. godine evidentirano smanjenje broja onih koji žive u bedi, od juna su stvari krenule u lošem pravcu, i što je još gore, negativan trend nastavlja se i ove godine.
Podaci iz istog izvora pokazuju da je u Beogradu skoro dva puta manje siromašnih nego u ostalim delovima Srbije. Sa druge strane, u Vojvodini, koju bije glas da je dobrostojeća regija, ima 9,2 odsto onih koji žive u bedi. U gradovima se živi bolje nego na selu, gde je u proseku svaki deseti siromašan. Skoro 20 odsto nezaposlenih nalazi se ispod linije siromaštva, dok od ukupno 1,6 miliona penzionera, 7,6 odsto njih živi u bedi.
Ako se analizira struktura siromaših prema godinama starosti najugroženiji su mladi i stari. Prema podacima Tima potpredsednika vlade za primenu ove strategije čak 10 odsto dece živi u siromaštvu. Svaki deseti građanin Srbije koji ima više od 65 godina takođe živi u bedi. Samci, samohrane majke, stari u seoskim domaćinstvima i velike porodice su najugroženiji slojevi stanovništva. Više od 11 odsto domaćinstava sa više od šest članova su siromašna.
Nalazimo se u vanrednoj situaciji kada je reč o pitanju siromaštva u našoj zemlji, istakao je nedavno Božidar Đelić, potpredsednik vlade za evropske integracije.
– Zbog toga je Vlada Republike Srbije odlučila da izradi paket mera koje će biti usvojene u borbi protiv siromaštva već ove godine. Odvojićemo i sredstva iz budžeta, a očekujemo i solidarnost sveta - i donatora i Evropske komisije i međunarodnih finansijskih organizacija koje će nam uz studije pomoći i kroz novac – kazao je Đelić.
On očekuje da se prilikom prekrajanja državne kase u aprilu ili najkasnije u maju ove godine, obezbede dodatna sredstva u iznosu od dva do pet milijardi dinara za borbu protiv siromaštva i pomoć najugroženijim grupama kao što su nezaposleni, Romi, osobe sa invaliditetom, deca, stari preko 65 godina koji ne primaju penzije, stanovništvo van gradova, siromašni penzioneri, domaćinstva sa većim brojem članova i samohrane majke.
– Može se reći da opšta populacija u Srbiji nije siromašna, ali da ipak dobar deo naših građana ne živi daleko iznad tog praga siromaštva – ocenio je Đelić.
Inače, za nekoliko godina koliko se u Srbiji primenjuje Strategija za smanjenje siromaštva od 174 zakona, parlament je usvojio 172 zakona. Prema pokazateljima iz 2007. godine, postignut je cilj ove strategije i siromaštvo u Srbiji je prepolovljeno.

Sudije sa ugledom
„Samo sudije mogu da čuvaju svoj ugled i autoritet”, smatra Nata Mesarović, novi v. d. predsednika Vrhovnog suda Srbije, javnosti poznata kao predsedavajući sudija u procesu za ubistvo Zorana Đinđića.
„Pravosuđe u Srbiji mora da se reformiše. Imam volje i elana da doprinesem sprovođenju promena na pravi način. Vrhovni sud zaslužuje veliki ugled jer se u tom sudu mnogo radi”, rekla je sudija Mesarović „Politici”, u prvoj izjavi koju daje s mesta predsednika svih sudija u Srbiji.
Proces KP 5/03, ubistvo Zorana Đinđića, obeležio je njenu karijeru. Najvažniji predmet srpskog pravosuđa poverio joj je kolegijum Posebnog odeljenja Okružnog suda, kada se iz procesa povukao sudija Marko Kljajević.
Nata Mesarović je znala da se dodelom ovog predmeta savesnost, nepristrasnost i odgovornost, ne samo podrazumevaju, nego i zahtevaju od nje. Nije obraćala pažnju na izjave koje su se mogle tumačiti kao pritisak na sud, ali joj je veoma smetalo suđenje u medijima, presuđivanje pre suda i to što su svi mislili da znaju sve. Sudiji Mesarović danas je žao što Marko Kljajević nije ostao u procesu do kraja.
Nata Mesarović rođena je u Beogradu gde je, 1974. godine, završila Pravni fakultet. Karijeru je započela u Privrednom sudu, a od 1976. do 1985. godine radila je kao sudija za prekršaje. Zatim je radila kao istražni i prvostepeni krivični sudija Četvrtog opštinskog suda, a od 1997. godine prelazi u Okružni sud. Bila je predsedavajući sudija na prvom suđenju za ratne zločine, u slučaju poznatom kao „Sjeverin”.
U karijeri je sudila i presuđivala u procesima za teška ubistva, razbojništva i silovanja. Godine 2003. izabrana je za sudiju Vrhovnog suda Srbije ali je veoma brzo delegirana u Specijalni sud, gde postaje član veća u procesu za ubistvo Đinđića. Kada je posle više meseci danonoćnog rada završila pisanje obrazloženja ove presude, vratila se u Vrhovni sud, gde su je sačekali problemi s rasporedom. Dobila je mesto u veću za opšti kriminal.
Svojevremeno je na pragu svoje vikendice zatekla crvene ruže, što je simbol Jedinice za specijalne operacije, čiji je komandant Milorad Ulemek bio prvooptuženi. Kasnije je crvene ruže i glave besnog vuka viđala na majicama pripadnika JSO koji su tako obučeni dolazili u sud i sedeli u sudnici kako bi pružali podršku svojim saborcima na optuženičkoj klupi.
„Ni mene ni ovo veće ne možete uplašiti”, rekla je Ulemeku kada je on u majici sa slikom vuka razjapljenih čeljusti stao za govornicu i počeo svoju završnu reč. O strahu ne razmišlja. „Ne osvrćem se na druge”, kratko odgovara na pitanja o ličnoj bezbednosti i zaštiti koju joj duguje država.
U slobodno vreme piše poeziju. Voli pop muziku, a njenu mladost obeležila je muzika Džimija Hendriksa koga i sada rado sluša. Voli klasičan balet i putovanja u drevne gradove Istoka. Oni koji je poznaju tvrde da je veoma duhovita, energična i hrabra.
Dorotea Čarnić

Sve obaveze iz „mape puta” do kraja aprila
Snežana Malović je na čelu ministarstva koje će ove godine izneti temeljnu reformu pravosuđa, ali i donošenja niza drugih veoma značajnih zakona. Nedavno je oštro reagovala povodom odluke Vrhovnog suda da pusti na uslovnu slobodu Milorada Bracanovića. Smenila je upravnika zatvora u Požarevcu i načelnika Službe za prevaspitanje i inicirala postupak za razrešenje troje sudija koji su doneli odluku o uslovnom otpustu.
Kako biste reagovali u slučaju da Nadzorni odbor ili Veliko personalno veće Vrhovnog suda utvrde da u odluci o uslovnom otpustu nema ničeg nezakonitog, odnosno da ne postoje razlozi za razrešenje sudija?
Zasigurno, kao i do sada, poštovaću svaku odluku suda odnosno sudskih organa koji će u odlučivanju biti potpuno nezavisni i samostalni.
Kako gledate na primedbe to jest kritike usmerene na reformu pravosuđa?
Najbolje je da svako rešava probleme u svom dvorištu. Srbija zaslužuje odgovorno i brzo pravosuđe, građani traže efikasno sprovođenje pravde. Ko može da prihvati maratonske predmete zbog kojih će država ponovo plaćati penale građanima na osnovu odluka koje će se donositi u Strazburu?
Žao mi je što deo ljudi iz pravosuđa i struke nije prepoznao suštinu reforme i, čini mi se, nije izveo pravilan zaključak da je dosadašnje stanje u pravosuđu potpuno nezadovoljavajuće. Upravo je to razlog za sveobuhvatnu reformu pravosuđa. U suprotnom, šta nam je alternativa? Još veći broj sudija, još veći broj predmeta u radu, nezadovoljne stranke, ukratko – sporo i neefikasno pravosuđe. A to nećemo ni mi ni građani, niti veliki deo nosilaca pravosudnih funkcija.
Određene kadrovske promene biće samo jedan, ali veoma bitan segment reforme. Promena određenih ljudi u pravosudnom sistemu je nužna, pa ako se sve menja korenito, i to je učinjeno u drugim sferama društvenog života za poslednjih osam godina, zašto bi pravosuđe ostalo nedodirljivo, privilegovano i pošteđeno provere kvaliteta postojećeg kadra. Moja poruka je da se reformom ne menjaju ljudi, već sistem.
Da li imate konkretnija saznanja o liberalizaciji viznog režima? Kakva je uloga Ministarstva pravde u tome i koje još uslove Srbija mora da ispuni?
Predložila sam 26 zakona od kojih je 14 usvojeno. To je rezultat našeg rada. Očekujem da će proces vizne liberalizacije biti završen uskoro. Srbija će obaveze definisane „mapom puta” ispuniti do kraja aprila. Sve obaveze Ministarstva pravde biće u potpunosti ispunjene posle ratifikacije seta konvencija i usvajanja Predloga zakona o međunarodnoj pravnoj pomoći u krivičnim stvarima, koje su u skupštinskoj proceduri.
Mi smo blagovremeno uradilisve poslove koji su nam povereni. U tom smislu mogu da se složim sa ocenom da smo nikada bliži „beloj šengen listi”, ali ne treba zaboraviti da je krajnja odluka na EU i da ona zavisi od unutrašnjih odnosa i procesa u Uniji, to jest izbora za Evropski parlament i formiranja nove Evropske komisije.
Utvrđen je Predlog zakona o međunarodnoj pravnoj pomoći u krivičnim stvarima. Šta je najvažnije u tom predlogu zakona i šta će to značiti za Srbiju?
Već sama okolnost da je oblast međunarodne pravne pomoći u krivičnim stvarima izdvojena iz Zakonika o krivičnom postupku u poseban zakon ukazuje na značaj koji Ministarstvo pravde pridaje ovoj materiji. Predlog zakona o međunarodnoj pravnoj pomoći u krivičnim stvarima je veoma značajan za proces pristupanja naše zemlje Evropskoj uniji i harmonizaciji naših propisa s propisima Unije, kao i za ukidanje viza građanima Srbije.
Da li su predložene izmene u postupku ekstradicije?
Kada je reč o ekstradiciji, zakon je jasno razgraničio nadležnosti suda od nadležnosti ministra pravde. U skladu s tim, pošto sud utvrdi da su ispunjenje pretpostavke za ekstradiciju, ministru pravde preostaje da oceni da li je reč o vojnom ili političkom krivičnom delu ili bi ekstradicija bila protivna osnovnim principima domaćeg pravnog poretka. U zavisnosti od toga, ministar dozvoljava ili ne dozvoljava ekstradiciju, uz postavljanje odgovarajućih uslova, kao što je zahtev da se izručenom licu ponovo sudi. Želim da naglasim da će novim zakonom biti uvedeni i potpuno novi instituti, kao što je izvršenje strane krivične presude uz premeštaj osuđenog lica, pod uslovom da se na taj način poboljšaju uslovi za rehabilitaciju osuđenog.
Vaše članstvo u Republičkoj izbornoj komisiji i plata koju ste primali kao član RIK-a izazvali su negativne komentare u javnosti. Podneli ste ostavku. Da li smatrate da ste prekršili zakon i da je ta afera ugrozila vaš autoritet ministra pravde?
Medijski linč nikome ne prija, pa ni meni koja sam tada bila na porodiljskom odsustvu. Međutim, stvari su potpuno jasne. Odbor za sprečavanje sukoba interesa je ranije u sličnim slučajevima zauzeo potpuno suprotan stav da član vlade nije u sukobu interesa kada je član RIK, čime sam se i ja rukovodila.
Podsetiću da su i neki drugi ministri bili članovi RIK-a u prethodnim sazivima. Pravna sigurnost je temelj pravnog sistema jedne države. Ako isto telo u istovetnim slučajevima donosi različite odluke, to je zabrinjavajuće. Smatrala sam da treba da podnesem ostavku na tu funkciju, a kada sam već to učinila onda je bilo sasvim logično da vratim i novac.
Svesna sam međutim, da je medijska hajka bila odgovor nekih uticajnih ljudi koji su se osetili ugroženi zakonima koje smo upravo doneli, a tu pre svega mislim na Zakon o oduzimanju imovine stečene kriminalom, čime se udara u srce organizovanog kriminala. Moja poruka je da ću sve učiniti u okviru nadležnosti Ministarstva pravde i dalje doprinositi odlučujućoj borbi protiv organizovanog kriminala.
Moj autoritet, s obzirom na funkciju koju obavljam, bazira se na postignutim rezultatima i aktivnostima koje sprovodim. Tu, pre svega, mislim na usvojene zakone koje sam predložila i branila, projekte u oblasti unapređenja rada pravosuđa, aktivnosti preduzete u pravcu približavanja Srbije EU. Moram da napomenem da sam na mesto ministra pravde predložena kao osoba iz struke koja ima iskustvo u radu vezanom za državne poslove i funkcije.
Najmlađi ste ministar u Vladi Srbije. Izneli ste usvajanje seta pravosudnih zakona koji će doneti velike promene, bili ste u Skupštini i u Ministarstvu od jutra do mraka, ali ste u isto vreme izneli trudnoću i vaša mlađa ćerka sada ima dva meseca. Da li vam je bilo teško? Da li vas posao ministra ometa u ulozi majke i da li materinstvo utiče na vaše svakodnevne aktivnosti kao ministra pravde?
Svaki posao je zahtevan na svoj način. Žao mi je što nemam vremena za porodicu i decu koliko bih možda želela, ali sam sigurna da i drugi roditelji imaju iste ili slične probleme. Nastojim da svaki minut svog slobodnog vremena provedem sa kćerkama i da ih vaspitavam na najbolji mogući način. Nije presudan kvantitet nego kvalitet vremena koje roditelji provodes decom.
S obzirom na značaj usvojenih pravosudnih zakona smatrala sam da je moja obaveza da u Skupštini Srbije budem sve vreme, bez obzira na trudnoću. Učiniću sve što je u mojoj nadležnosti da građani u najkraćem mogućem roku osete efekte promena i da se vrati poverenje u pravosudne institucije. Kada ovaj proces bude završen uverena sam da ćemo imati novo lice pravosuđa kojim će građani Srbije biti zadovoljni. Hoću brzu i efikasnu pravdu, a ne onu koja je „spora, ali dostižna”. Samim tim, omogućićemo i bolji život deci.
-----------------------------------------------------------
Pravo na pravdu
Očekujete li da će ova godina za sudstvo biti mnogo teža od prethodnih i da će sudstvo biti još sporije zbog opšteg izbora sudija i uspostavljanja nove mreže sudova?
Građani Srbije imaju pravo na brzu i efikasniju pravdu. Veoma sam zadovoljna dosadašnjim stepenom realizacije reforme pravosuđa. Reč je o velikim i sveobuhvatnim reformama koje se tiču drugačijeg načina organizacije i funkcionisanja pravosuđa, novih procesnih zakona koji će pojednostaviti i ubrzati sudske postupke. To se odnosi ne samo na sudije i tužioce, već i na ostale zaposlene u pravosuđu, na građane, advokate, druge službe i institucije koje se „naslanjaju” na pravosuđe. Međutim, uverena sam da će se za kratko vreme ti problemi prevazići. Postoji mnogo problema u pravosuđu, ali ne postoji problem koji ne može da se reši kada imate ovako dobar tim mladih i odlučnih ljudi kakav ja imam.
Aleksandra Petrović

Leskovački policajci brane svoje kolege
Leskovac – Četvorica od petorice policajaca, pripadnika 37. odreda Posebnih jedinica policije, za koje je tužilaštvo za ratne zločine zatražilo pokretanje istrage i određivanje pritvora pod sumnjom da su počinili ratne zločine nad civilnim i ratnim zarobljenicima na Kosovu 1999. godine, jesu s područja Leskovca. Među uhapšenima su Nenad Stojković, bivši načelnik leskovačkog SUP-a, policajci Zoran Marković iz Leskovca i Dragan Milenković iz Vlasotinca i penzionisani policajac Zoran Nikolić iz Lebana.
Hapšenje je izazvalo uznemirenje i revolt pripadnika policije u Leskovcu i u drugim gradovima južne Srbije koji tvrde da njihove kolege nisu počinile ratne zločine na Kosovu 1999. godine.
Ispred zgrade Policijske uprave u Leskovcu preksinoć i juče se okupilo nekoliko desetina policajaca koji su najavili da će otići pred Tužilaštvo za ratne zločine u Beogradu. Oni tvrde da su ključni svedoci u ovom slučaju policajci koji su najpre suspendovani, a potom dvojica otpuštena zbog ilegalnog posedovanja oružja i zbog šverca ukradenih automobila.
Kasno preksinoć, u zgradi Uprave grada Leskovca, održan je sastanak s predstavnicima MUP-a, ali nije izdato nikakvo zvanično saopštenje. Portparol Policijske uprave u Leskovcu Boban Zdravković rekao nam je da o ovom slučaju ne može ništa da kaže. Ispred zgrade Policijske uprave u Leskovcu i juče se okupilo dvadesetak policajaca od kojih smo saznali da je njihova petočlana delegacija otputovala u Beograd na razgovor s ministrom Ivicom Dačićem. Njima se pridružilo i nekoliko policajaca iz Niša, a očekuju da pristignu i kolege iz Pirota i Vranja.
M. Momčilović
-----------------------------------------------------------
Tužilaštvo: Nataša Kandić uznemirava javnost
Spiskovi policajaca potencijalno osumnjičenih da su na Kosovu i Metohiji tokom 1998. i 1999. godine počinili ratne zločine, koje Nataša Kandić iznosi u javnost, nisu relevantni za delovanje Tužilaštva za ratne zločine i izazivaju nepotrebno uznemirenje javnosti, posebno pripadnika MUP-a, navodi se u jučerašnjem saopštenju Tužilaštva.
U saopštenju stoji da je pritvaranje četvorice bivših i aktivnih pripadnika MUP-a „akcija usmerena protiv pojedinaca za koje se sumnja da su se teško ogrešili o odredbe humanitarnog prava, vršili likvidacije žena i dece i na taj način najveću moralnu štetu naneli časnim pripadnicima policije koji su na Kosovu i Metohiji branili svoju zemlju”.
Tužilaštvo za ratne zločine Srbije radi od 31. januara 2007. godine na aktuelnom predmetu ratnog zločina na osnovu koga su pritvorena četvorica pripadnika MUP-a, a, kako se navodi u saopštenju, „u svom delovanju Tužilaštvo se rukovodi isključivo prikupljenim dokazima, dok su iskazi pojedinih svedoka samo manji deo predmeta”.
M. A.

UGOJENI CRKVENI MIŠ
Dok svet ovih dana obeležava 200. godišnjicu rođenja tvorca teorije evolucionizma Čarlsa Darvina, srpska zemaljska vlast ozbiljno se brukala dopuštajući kreacionistima da otvore front odbrane morala nebeskog društva.
Oni koji su u vreme prethodne vlade zamalo uspeli u naumu da Darvinovu teoriju izbace iz školskih programa, ponovo su u naletu.
Kako je srpska vlada među onima koje su parafirale deklaraciju Saveta Evrope kojom se poriče kreativističko shvatanje sveta, Crkva se ovoga puta nije bavila darvinizmom koji izjednačava sa ateizmom. Gađaju se nove mete kako bi se sprečilo stvaranje „bezbožničkog”, čitaj civilnog društva.
Zahtevom u poslednji čas da se revidira predlog Zakona protiv diskriminacije i izbace neki njegovi članovi, priznatih sedam konfesija pokazalo je moć koja je po mnogima, uključujući i vernike, nedopustiva u državi koja sebe naziva laičkom.
Moderna Evropa nije „antireligiozna”, ali „Bogu zabranjuje da se meša u istoriju”. Tu neizbežno počinje konflikt. Povišenje nivoa ljudskih prava i sloboda koje nudi civilno društvo sukobljava carstvo zemaljsko i carstvo nebesko.
„Civilno društvo, demokratija, ljudsko pravo, iako imaju hrišćansko poreklo, u suštini su usmereni protiv crkvenih ustanova”, procenjuje ugledni teolog profesor Radovan Bigović.
Crkva je dakle sumnjičava. Pošto je manifestovala svoj uticaj, vlada je poslušnički povukla predlog zakona. Potom ga je prihvatila, a biće da Rasimu Ljajiću treba najviše zahvaliti što nije dirana njegova suština.
Zadržavam pravo da budem sumnjičav prema crkvi. Priznajem da mi je lakše da silazim sa „krošnji drveća” nego da verujem u biblijsko stvaranje kosmosa i čoveka u njemu.
Sve što se događalo navelo me je da se podsetim nekih stvari i priupitam zašto se SPC – kao najmoćnija, pa time i najodgovornija među crkvenim zajednicama – paralelno sa državnom legislativom ne bavi više sopstvenim problemima koji se skrivaju pod mantijama.
Kako to da u mnogim državama različitih hrišćanskih dominacija sveštenici odgovaraju za pedofiliju, a ovde se slučaj vladike sramno okonča farsičnim objašnjenjem? Šta je sa onim duhovnicima koji žive u bludu sa vernicama i nevernicama ili mladim ljubavnicima?
Šta je sa sveštenikom kome je usred službe u Topčiderskoj crkvi na mermer ispao pištolj? Šta sa onima kojima je omogućeno da mimo svih „tarifa” na svadbama i sahranama uzimaju novac od verničke sirotinje?
Šta je sa popom kome se ucveljena ćerka na sahrani svoje majke tiho požalila da je skratio opelo, a on prvo uzvratio „kol’ko para tol’ko muzike”?
Da li narastajuća finansijska snaga crkve, koja je poništila izreku o „crkvenom mišu”, potiskuje u stranu njen duhovni profil? Od kada se vozikaju skupim džipovima i sve češće viđaju po skupim restoranima. Otkud to da dostojanstvenici crkve po magazinima prikazuju svoje luksuzne stanove?
Ovo su neki od primera s kojima sam upoznat. Šta bi tek imali da kažu drugi koji nisu ovlašćeni da se pozivaju na Božji zakon? Ima li Boga koji odobrava ovakvo ponašanje nekih srpskih popova? Crkva ima svoj sud, pa zašto ne sudi?
Šta je sa onima koji su blagosiljali oružje i „patriote” zbog čijih smo zločina svi na krstu? Onima koji su raspirivali mržnju? Mešali se u dnevnu politiku pozivajući glasače da ne izađu na birališta. Šurovali sa bojažljivim političarima.
Sa takvim ponašanjem, i ambicijama, autoritet crkve se udaljava od ocene koju je nekada dao Martin Luter Ling: crkva ne treba da bude ni gospodar, ni sluga države. Ona, pre svega, treba da bude njena savest.
Ako crkva nije u stanju da prvo pomete svoje dvorište, onda teško da može da bude savest savremenog civilnog društva.
Ako Bog na sve ovo ćuti, ima li ga? Ako ga ima, mnogi će goreti u paklu. No, ne bih u te teme. Ostajem na zemlji i pitam se ko je srpskim popovima dao pravo da budu tako navalentni?
Omogućila im je država. A država to su političari. Koliko se razlikuju od Zorana Đinđića koji je imao snagu da kaže da je ateista a da pri tom zdušno pomaže gradnju Hrama Svetog Save i da sina Luku odvede na čas veronauke.
Kada uzmem u obzir kakvi su neki srpski popovi, a kakvi neki naši političari, deluje pomalo smešno da „crkveni bezbožnici” prete nevernicima. Neki od tih popova možda će mi zameriti na teškim rečima. Pitam se kako to da teške zamerke predlogu jednog zakona izgovaraju samo popovi – u laičkoj zemlji?
Mnogi dele mišljenje da crkva uporno odbija da bude verska zajednica. Pad uticaja u svojoj – isključivo duhovnoj zoni odgovornosti – uporno pokušava da nadoknadi ostvarivanjem političkog uticaja i zauzimanjem terena gde crkvi nije mesto.
SPC je odavno ušao u zabran politike – jer mu je to prvo dopustio Miloševićev režim u vreme „velikog okupljanja”. Posle je bilo kasno, a i demokratska vlast radije je koketirala sa crkvom ne želeći da je vrati u okvire koje određuje savremena, demokratska, sekularna država.
Nisam zato uopšte uveren da težište krivice pripada crkvama. Opora priča o predlogu zakona o diskriminaciji više je dokaz slabosti države nego snage crkve koja samo osvaja prostor koji je država ostavila, prepustila ili zaboravila.
Pre tri godine vođene su žestoke rasprave povodom predloga zakona o crkvama i verskim zajednicama koji je kritikovala i Venecijanska komisija, organ Saveta Evrope, i domaća javnost. Da podsetim, crkva je tada tražila da sveštenici dobiju imunitet i da bude oslobođena plaćanja poreza.
Da su zahtevi crkve prošli, morali bismo da ih menjamo: EU je 2007. od Hrvatske zatražila da verskim zajednicama ukine privilegiju neplaćanja poreza. Što dokazuje da su crkve vođene isključivo sopstvenim interesom koji ne uzima u obzir ciljeve budućnosti zemlje.
Sada smo ponovo otvorili problem definisanja odnosa crkve i države, kanonskog i državnog zakonodavstva. Od vremena Francuske revolucije, kada je u istoriju kročila sekularna država tražeći da se lojalnost iskazuje naciji, a ne veri, uređivanjem odnosa crkve i države po Zapadnoj Evropi bavi se posebna disciplina poznata kao državno-crkveno pravo. Tako nešta ovde ne postoji.
Nepostojanje pravne regulative podstiče česte nesporazume, posebno kada se radi o pitanjima ljudskih prava i sloboda, polne i rodne jednakosti, slobode izbora ili političkog angažmana verskih službenika. Srbija se, što se prava homoseksualaca tiče, nalazi u neatraktivnom društvu zemalja kao što su Albanija, Hrvatska, Makedonija i BiH. Što nije neka preporuka približavanja Evropi.
Ako se crkva razmahala, a jeste, najveću krivicu snose bojažljivi političari svih fela obuzeti potrebom da celivaju krstove i oltare kako bi sebe prikazali velikim pravoslavcima. Uključujući i socijaliste!
Jadni Srbi. Udara ih sa dve strane. S jedne su licemerni popovi, s druge prevrtljivi političari. Kako se spasti? Kome se požaliti? Od koga tražiti da kazni vladiku-pedofila, sveštenika-oružara, besramno sladostrastnog popa?
Zar sve to nije diskriminacija? Diskriminacija od onih koji se žale da su diskriminisani. Da bi se i sutra nametali kao bezgrešni arbitri svekolikog života.
Šta je temelj slobode: ono što branimo za sve, ili ono što se brani selektivno? Religiji i ateizmu, kao njenom antipodu nije mesto u sferi javnog već privatnog. U suprotnom, diskriminaciju je teško izbeći.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Viljnus zbog NATO samita kao tvrđava, sistemi Patriot usmereni ka Kaljiningradu
VILjNUS – NATO je pretvorio Viljnus, prestonicu Litvanije, u tvrđavu branjenu naprednim oružjem kako bi zaštitio američkog predsednika Džozefa Bajdena i druge lidere Alijanse na samitu sledeće nedelje, koji se održava 32 kilometra od litvanske granice sa ruskim saveznikom Belorusijom.
Više od 3.000 litvanskih vojnika brinuće o bezbednosti samita NATO-a u Viljnusu.
Šesnaest NATO saveznika poslalo je ukupno oko 1.000 vojnika da obezbeđuju dvodnevni samit 11. i 12. jula, koji se održava samo 151 km od same Rusije, prenosi Rojters.
 Mnogi od njih su poslali i napredne sisteme protivvazdušne odbrane koji nedostaju baltičkim državama.
„Bilo bi više nego neodgovorno da naše nebo bude nezaštićeno u trenutku kada Bajden i lideri 40 zemalja stižu“, rekao je predsednik Litvanije Gitanas Nauseda.
Nemačka je rasporedila 12 raketnih sistema Patriot, koji se koriste za presretanje balističkih i krstarećih raketa ili ratnih aviona.
Španija je dopremila sistem protivvazdušne odbrane NASAMS, Francuska šalje samohodne haubice Cezar, i uz Finsku i Dansku raspoređuje vojne avione u Litvaniji.
Ova zemlja je, uz Britaniju, isporučila sredstva protiv bespilotnih letelica.
Poljska i Nemačka su poslale snage za specijalne operacije pojačane helikopterima.
Drugi šalju opremu za borbu protiv bilo kakvih potencijalnih hemijskih, bioloških, radioloških i nuklearnih napada.
Litvanski predsednik vidi ove akcije saveznika kao potvrdu da je potrebno da NATO hitno uspostavi stalnu protivvazdušnu odbranu u baltičkim državama.
„Razmišljamo o tome šta će se desiti nakon završetka samita i radićemo sa saveznicima na stvaranju rotirajućih snaga za trajnu vazdušnu zaštitu“, rekao je on novinarima.
U selima pored beloruske granice, meštani su saopštili Rojtersu da se osećaju potpuno bezbedno, uprkos ponudi Minska da se tu nakon pobune smeste ruske plaćeničke trupe Vagner grupe i rusko nuklearno oružje.
Na aerodromu u Viljnusu, osam nemačkih raketnih bacača Patriot raspoređeno je sa cevima usmerenim u pravcu ruskog Kalinjingrada, a još dva prema Belorusiji.
„Znate gde se nalazite geografski i prilično dobro znate odakle pretnja dolazi. Litvanija je tražila od nas zaštitu samita, a takođe je NATO tražio pomoć od Nemačke. Ovo je naš odgovor“, rekao je potpukovnik Štefen Lib, komandant jedinice Patriota.
Litvanija je utrostručila jedinice pogranične straže na beloruskoj i ruskoj granici tokom leta, uz oficire iz Letonije i Poljske.
Dve zemlje su takođe poslale policiju da pomogne u patroliranju po Viljnusu.
Gradonačelnik Viljnusa je preporučio stanovnicima da odu na odmor van grada, ako žele da izbegnu gužve u saobraćaju, jer će veliki delovi centra prestonice biti zatvoreni tokom samita.
Kako javlja izveštač Tanjuga, deluje da su građani poslušali apel gradonačelnika, s obzirom na to da je na ulicama prisutan mali broj ljudi, policija patrolira i povremeno prolaze vozila pod njenom pratnjom.
Grad je okićen zastavama Litvanije, Ukrajine i NATO-a.

Zemljotres jačine 5,6 stepeni po Rihteru pogodio Tajvan
Zemljotres jačine 5,6 stepeni po Rihterovoj skali pogodio je danas Tajvan, saopštio je američki Geološki zavod.
Epicentar zemljotresa bio je 87 kilometara istočno od grada Hengčuna sa oko 31.200 stanovnika.
Do sada nema izveštaja o eventualnim žrtvama ili šteti.
Nije izdato upozorenje na cunami, preneo je Tas, prenosi Tanjug.

Petković: Svečlja kriminalizacijom Srba opravdava prisustvo parapolicije
Direktor Kancelarije za Kosovo i Metohiju Petar Petković ocenio je danas da je pokušaji ministra unutrašnjih poslova privremenih prištinskih institucija Dželjalja Svečlje da kriminalizuje Srbe sa severa KiM imaju za cilj da opravdaju, kako je naveo, protivpravno prisustvo parapolicijskih jedinica, „gde danonoćno terorišu srpski narod”.
„Lažni ministar, a pravi nasilnik i ekstremista Dželjalj Svećlja, zajedno sa njegovim okupacionim falangama preobučenim u odela Kosovske policije, jedini su kriminalci na severu Kosova i Metohije i tu nemaju šta da traže”, naveo je Petković u saopštenju. Poručio je da bi bilo najbolje da Svećlja „pođe od sebe i optužnice koja je godinama podignuta protiv njega zbog napada kamenicama na pripadnike tzv. Kosovske policije, ali i zbog prevrtanja vozila misije Euleks”.
Dodao je da bi Svećlja, umesto što „nezakonito da privodi Srbe navodnom poznanju pravde i prava”, trebalo prvo sam da prestane da beži od tog istog prava i pravde.
„Da li je sprovođenje reda i zakona to što je kukavički poslao svoje falange da duge cevi uperuju u sina predsednika Aleksandra Vučića zbog jedne majice? Da li je vladavina prava kada Kurtijevi specijalci pucaju u leđa Dragiši Galjku, Miljanu Deleviću, Milanu Jovanoviću, braći Stojanović iz Gotovuše? Ili, kada brutalno pretuku srpsku decu Daru i Kristijana”, zapitao je Petković. Naglasio je da „hibridni rat koji Svećlja kukavički vodi iz Prištine protiv svega srpskog i posebno severa Kosova i Metohije”, rezultirao time da „nema tog čestitog Srbina koji bi ni javno ni tajno pristao da bude alibi Svećlji u njegovoj bolesnoj opsesiji okupacije severa i proterivanja Srba sa Kosova i Metohije”.
„To mu nikada neće uspeti”, poručio je Petković. Svečlja je ranije danas u intervjuu portalu Košev rekao da nije protiv srpskog naroda, već, kako tvrdi â€žšovinističkih projekata Srbije i kriminalaca”.

Preteča slona živeo u Zaječaru?
Zaječar – Na Belom bregu u Zaječaru, na obodu grada, na levoj obali Crnog Timoka, zaječarski prirodnjaci pronašli su nedavno fosile kostiju (jedan zub i deo veće kosti) koje najverovatnije pripadaju ogromnom deinoterijumu, sisaru biljojedu, preteči slona, životinji koja je živela najverovatnije između tri i 20 miliona godina pre nove ere. Fosil trosegmentnog zuba pronašao je tamo, u jednom odronu, zaječarski ljubitelj prirode Milorad Pašić Pale i odmah ga doneo na identifikaciju kod prijatelja mr Đorđa Ilića. Znao je da je Ilić kao geolog i poznati istraživač nafte dosta upućen u prošlost naše planete.
– Za desetak minuta, uz pomoć obimne literature koju posedujem i fosila iz svoje zbirke, zaključio sam da je najverovatnije reč o ogromnom deinoterijumu, preteči slona. Ime životinje izvedeno je iz grčkih reči deinos (odvratan) i terion (zver), a literatura je poznaje kao kolosa koji je bio visok oko 4,5 metra i težak između 15 i 18 tona, tri puta masivniji od današnjeg slona.
Poznati ljubitelj prirode i vlasnik više prirodnjačkih zbirki (poznat i kao vlasnik kolekcije od 400 vrsta kaktusa i ukupno 1.000 ovih biljaka) Đorđe Ilić ispričao nam je da je on kao istraživač nafte proveo više od 10 godina u Kanadi i na Aljasci, i da se tamo „zarazio” proučavanjem fosila. Uporedio je ovdašnji pronalazak s fosilima iz svoje zbirke i slikama iz literature i ubedio Paleta da je pronašao čudovišno vredne „koščice”. Zatim su se zajedno dali u traganje i pronašli još jedan deo veće kosti od iste životinje i opet napravili poređenja. Deinoterijum – ništa drugo!
– U početku sam mislio da je zub mogao da ispadne slučajno u borbi ili u toku hranjenja i da je zver tuda samo prošla, ali kada smo pre nekoliko dana pronašli i ovu kost ubeđen sam da je „grozna zver” tu negde i uginula i da smo na tragu da pronađemo ceo skelet. Tek bi to bila senzacija. Ali, ko i koliko treba da kopa...
U šali, popularni Đole Naftaš kaže kako bi bilo dobro da neko „pusti buvu” kako je tu pronađeno i nekoliko zlatnika. Dobili bismo, kaže, besplatne kopače. Naišlo bi se tako na ogromnu količinu kostiju jer je deinoterijum bio drugi sisar po veličini koji je ikada hodao ovom planetom, posle mamuta. Živeo je na području Afrike, Evrope i Azije. Pronalazak skeleta bio bi i turistička atrakcija za Zaječar. Potvrdilo bi se, verovatno, da je Zaječar sa okolinom bio na migracionom putu ove praistorijske životinje iz Azije i Afrike u Evropu.
(/slika2)Đorđe Ilić ima 50 godina. Tvrdi da je jedini do sada kompletan skelet deinoterijuma iskopan krajem 19. veka u Rumuniji i da je sada izložen u Prirodnjačkom muzeju u Bukureštu. Ilić ga je i sam video pošto se školovao u Ploeštiju i sada poseduje svuda priznatu i cenjenu diplomu tamošnjeg Instituta za naftu. Vrhunski je, dokazani, stručnjak za dubinska bušenja. Naftu je istraživao više od 20 godina u našoj zemlji, Kanadi i na Aljasci. A kao turista i ljubopitljivi posmatrač bio je u Peruu, Boliviji, Meksiku, Singapuru, u mnogim predelima Kanade, Egiptu i svim zemljama severne Afrike, u gotovo svim zemljama Evrope, na Havajima, na Tajlandu i Bliskom istoku...
Svoje „koščice” koje sada upoređuje sa onima otkrivenim na Belom bregu doneo je iz Dramhalera u Kanadi, gde se sada nalazi najveći muzej dinosaurusa na svetu. Za razliku od deinoterijuma, koji je bio sisar, dinosaurus je bio gmizavac. I veći i od današnjeg „grozne” zaječarske zverke.
Đole i Pale se nadaju da će se uskoro pojaviti i skelet deinoterijuma. Nemaju ništa protiv da naši vrhunski specijalisti iz nadležnih institucija odmah krenu iz Beograda za Zaječar. Ali, Đole ne namerava da se odvaja od pronađenih kostiju. Plaši se, veli, da ne „ispare” na nekom crnom tržištu.
A i to se često događa, i kod nas, i u svetu.
Stojan Todorović

Milica jedna od šezdeset
Milica je svakodnevno na meti puščanih zrna, omči, klopki i automobila. Ona je jedan od šezdesetak preostalih mrkih medveda u Srbiji, koji su, pored približnog broja risova, najugroženije velike zveri u našoj zemlji, i, ukoliko Srbija ne preduzme mere za njihovu zaštitu, preti im izumiranje. Milica je ujedno i jedini medved koji se u našoj zemlji trenutno prati putem odašiljača. Poređenja radi, u Švedskoj odašiljače nosi blizu 500 ovih velikih životinja.
Mr Milan Paunović, viši kustos Prirodnjačkog muzeja u Beogradu gde je u toku izložba „Suživot sa zverima – izazov i mogućnost”, kaže za „Politiku” da retke životinje najviše ugrožava krivolov. Protiv tog svojevrsnog „ekološkog terorizma”, teško je boriti se, jer se odvija uglavnom noću. Lov na vuka, na primer, zabranjen je na teritoriji Vojvodine, ali je u Nacionalnom parku Fruška gora prošle godine ubijena jedna od ovih životinja. Mečkarenje je trenutno iskorenjeno, ali je pitanje dana kada će neko meče zaigrati. Veliki problem je i prirodno ukrštanje pasa i vukova, što se dešava kada je brojnost vukova smanjena, jer ove životinje češće upadaju u torove i ubijaju ovce. Ono o čemu se malo priča jeste nasilno ukrštanje vukova sa psima, koje se odvija u zatočeništvu.
– To se svodi na strašno mučenje životinja. Drže ih u malim kavezima, tuku ih štapovima, a sve to radi uzgajanja životinja pogodnijih za borbu pasa. Takve životinje su mnogo opasnije, jer se, kao ni psi, ne klone čoveka. Liče na vukove, pa se njihovi mučitelji često eksponiraju po čaršiji vodeći ih na povocu – objašnjava Paunović.
Na granicama sa BiH, Bugarskom i Makedonijom, po rečima našeg sagovornika, žive populacije velikih zveri, a u centralnom delu Srbije ih nema. Mreža puteva širom naše zemlje posebno je pogubna za velike zveri, jer im ugrožava stanište.
– U bogatijim zemljama se prave takozvani zeleni mostovi, nadvožnjaci sa zemljom i travom, koji koštaju oko pet miliona evra, da bi životinje mogle da prelaze sa jedne na drugu stranu autoputa. U Hrvatskoj ih ima u velikom broju, jer je Evropska unija svojevremeno dotirala izgradnju dobrog dela autoputa Zagreb-Rijeka, što je uslovilo postojanje zelenih mostova – navodi naš sagovornik.
On dodaje da se i kod nas predviđa izgradnja ovakvih mostova na nekim regionalnim putevima, na primer na potesu Pirot-Dimitrovgrad. Da bi se to sprovelo, potrebna je „tvrda” politika zaštite životne sredine. Strateški planovi za očuvanje vuka, medveda i risa postoje, utvrđeni su 2007. godine, a njihovu izradu iniciralo je Ministarstvo za zaštitu životne sredine.
– Treba napraviti i adekvatne zakonske osnove koji će odgovarati stanju u prirodi u kojoj su promene veoma dinamične. Nažalost, mi malo ulažemo u istraživanja i nemamo pravu sliku s terena – kaže Paunović.
Prema rečima našeg sagovornika, potrebno je formirati nacionalni komitet za velike zveri, koji će razmatrati stanje u prirodi, a lovnim kvotama treba odrediti koliko vukova godišnje sme da se odstreli po regionima. Nakon što se lov zatvori, populacija može da se obnovi, navodi Paunović i dodaje da adekvatne mere zaštite stoke koje će primenjivati vlasnici tek treba propisati.
– Šteta je onolika koliku stočari sami dozvole. U šali često kažem da nikad nisam sreo vuka sa kalauzom ili bazukom. Kolegi Paunoviću i meni nedavno je iz Ministarstva za životnu sredinu i prostorno planiranje javljeno da su nam odobrena sredstva za primenu našeg projekta kojim će stočari rešavati problem bezbednosti stoke. On podrazumeva električne ograde na torovima, ali i vraćanje na tradicionalni način čuvanja ovaca pomoću pastirskih pasa – kaže za „Politiku” dr Miroljub Milenković iz Instituta za biološka istraživanja „Siniša Stanković”.
On dodaje da država treba što pre da osnuje fondove iz kojih će se nadoknađivati šteta, ali i da lovačka društva treba da prestanu da ubrajaju vukove u štetnu vrstu.
Tereza Bojković

Ljudska prava na čekanju
„Sve vlade koje su povukle Predlog zakona o udruženjima su pale”, rekao je Miljenko Dereta, izvršni direktor Građanske inicijative, bivšem premijeru Zoranu Živkoviću, na promociji dopunjenog izdanja knjige „Budućnost civilnog društva u Srbiji”. Promociju je, povodom šest godina od smrti dr Zorana Đinđića, organizovao Centar za razvoj građanskog društva „Milenijum”.
Zakon o zabrani diskriminacije nije, dakle, jedini koji je povučen iz procedure. A „Politika” je pisala i o Predlogu zakona o tajnama koji je u policiji nestao sa svih 72.000 potpisa građana, da bi onda nekako ipak bio pronađen.
„Ovo je treći put da se zakon o udruženjima povlači iz procedure, a prethodna dva puta kada je povučen – vlade su pale”, kaže Dereta. Predsednica parlamenta Slavica Đukić-Dejanović je, prema pisanju „Mreže”, lista Građanske inicijative, rekla da je vlada povukla i predloge izmena Zakona o krivičnom postupku, o organizaciji i državnim organima nadležnim u suzbijanju organizovanog kriminala i o parničnom postupku. Predlog zakona o udruženjima je 17. decembra prošle godine povučen iz skupštinske procedure, ali će se naći na dnevnom redu prolećnog zasedanja parlamenta i očekuje se da bude usvojen do kraja marta 2009. godine, objasnila je predsednica Skupštine.
U vladi kažu da je zakon povučen da bi mogao da se usvoji budžet i produži važnost pasoša i da će biti vraćen u proceduru. Na zakon je podneto oko 70 amandmana, ali se pretpostavlja da neće biti problema oko usvajanja. Liberalno-demokratska partija jedina je javno najavila da će ga podržati.
Javna rasprava o Nacrtu zakona o udruženjima održana je 2007. godine, a predsednik Srbije Boris Tadić je na okruglom stolu rekao da je država ovim nacrtom pokazala da je svesna značaja delovanja ukupnog civilnog sektora i da se predloženim rešenjima uvodi nov kvalitet u regulisanje ove oblasti. On je tada rekao i da se na ovaj zakon čekalo sedam godina. Od tada je prošlo još dve godine.
Zašto se na jedan zakon čeka devet godina ako su u njegovoj izradi primenjeni evropski standardi, a Savet Evrope je od početka bio uključen u njegovo pisanje? Dereta kaže da nije ključno pitanje kada nego zašto. „Ako je kada onda ima opravdanja, a ako je zašto onda nema. Treba reći da su svi zakoni iz oblasti ljudskih prava na čekanju, a to je zato što ljudi kod nas ne shvataju značaj svega što je važno za ljudska prava. Uz ekonomske probleme svakako treba uključiti i ljudska prava. Drugi razlog što se toliko čeka na ovaj zakon je taj što su NVO neprijatan sagovornik pa im treba otežati posao. To je odbrambeni mehanizam svake vlasti protiv slobode.”
Nedostatak ovog zakona i odnos prema civilnom sektoru je, kako objašnjava Dereta, suštinsko nerazumevanje prava građana da učestvuju u donošenju odluka i da preuzmu deo odgovornosti od države a ne deo vlasti kako država misli i zbog toga što je delovanje civilnog sektora jeftinije od državnog. „Kod nas se izbegava da se prizna u kojoj meri civilni sektor doprinosi ekonomskom razvoju, promenama odnosa u društvu i smanjenju nepravde.”
Zakon je važan jer pojednostavljuje procedure i definiše pojmove, na primer, šta je nevladina organizacija. Novina je da ukida mogućnost da ministarstvo zabrani rad udruženjima i nevladinim organizacijama već o tome odlučuje Ustavni sud. I najinteresantnije je što predviđa da je za osnivanje NVO potrebno samo tri potpisa, dok je do sada bilo predviđeno deset. Dovoljno je da jedan od potpisnika ima sedište ili prebivalište u Srbiji, a osnivač može biti i maloletnik od 14 godina, uz overenu pismenu izjavu o davanju saglasnosti njegovog zakonskog zastupnika i skladu sa zakonom. „Zakon daje legitimitet slobodi udruživanja”, kaže Dereta.
Država je i do sada izdvajala sredstva za udruženja: 2006. godine 42,2 miliona evra a 2007. godine čak 54,3 miliona evra. Novim zakonom je pre svega predviđeno da se novac izdvaja za programe od javnog interesa kao što je socijalna zaštita, zdravstvena zaštita, briga o deci i invalidima, obrazovanje, zaštita ljudskih i manjinskih prava, nauka, kultura, borba protiv korupcije… „Sve što zarade NVO će morati da potroše na svoje aktivnosti. Zakon reguliše i moguće malverzacije, a osnova je i za pregovore s državom o drugačijoj distribuciji sredstava iz budžeta”, objašnjava Dereta.
Nevladine organizacije su osnovane po zakonu ali još nemaju svoj zakon, pa ljudi misle da rade mimo zakona. „Zakon jeste priznanje postojanja i drugačijeg odnosa države. Neke NVO rezonuju – zašto bismo vam pomagali kada nas ne priznajte. Drugačiju predstavu o nevladinim organizacijama građani mogu da dobiju baš dok traje ekonomska kriza. Jer ona je prava prilika za partnerstvo države sa NVO koje će davati svoje usluge, kao što su briga o deci ili narodne kuhinje, jeftinije. Treba reći i da NVO donose novac u zemlju i tu ga troše”, kaže Dereta.

Srbija i Hrvatska između saradnje i nesporazuma
Hrvatska i Srbija se, po svemu sudeći, pripremaju da započnu novo poglavlje u međusobnim odnosima, ali bez iluzija da će problemi biti rešeni brzo i lako.
Dve zemlje, koje slove kao ključni potencijalni partneri u regionu, neprekidno se nadmeću za lidersku poziciju, a imaju i različite poglede na situaciju u Bosni i Hercegovini. Srbija je čvrsto na pozicijama Dejtonskog sporazuma, a Hrvatska bi mogla da prihvati i njegovu reviziju. Ali, spoljnopolitičke okolnosti, odnosno činjenica da obe teže ka evropskim integracijama, teraju ih na ubrzano popravljanje odnosa.
„Delimo iste spoljnopolitičke ciljeve kada je reč o evropskim, a usudio bih se reći i evroatlantskim integracijama. To nam daje prostor da vodimo pragmatičan dijalog na bazi interesa. Naši odnosi će se kretati između emocija i interesa, biće potrebno stalno ih držati u fokusu. Mi nikada ranije nismo imali diplomatske odnose sa Hrvatskom. Uspostavljeni su 1996. godine, posle rata. Zato je svaki pomak u regulisanju odnosa dragocen, a svaki zastoj opasan”, kaže za „Politiku” Milan Simurdić, predsednik Foruma za međunarodne odnose Evropskog pokreta u Srbiji i bivši ambasador u Hrvatskoj.
Simurdić je uveren da su se okolnosti u kojima se razvijaju odnosi između dve zemlje bitno promenile. „Mi se nalazimo u nečemu što se može okarakterisati kao odnosi između saradnje i nesporazuma. To je realan okvir, ali nije iznenađenje ni za Beograd ni za Zagreb. Priznavanjem Kosova i hrvatskom tužbom pred Međunarodnim sudom pravde na svetlo dana su izašli svi problemi u vezi sa prošlošću – raspad zajedničke države i rat. Ostaje, međutim, da se u zajedničkom evropskom i evroatlantskom okviru traže adekvatna rešenja”, kaže on.
Kada je reč o teškom nasleđu prošlosti, saradnja pravosudnih i policijskih organa ima ogroman značaj. U Srbiji se sudi optuženima za zločin u Ovčari kod Vukovara, u Hrvatskoj su organizovana suđenja za zločin u luci Lora, Branimiru Glavašu za zbivanja u Osijeku kao i za zločin u Medačkom džepu, a pred Haškim tribunalom se sudi i srpskim i hrvatskim oficirima. Premijer Sanader je, posle izricanja presude za zločin u Ovčari, rekao da to pokazuje da je procese moguće uspešno organizovati u obe zemlje.
„Stranice prošlosti se sve manje i manje vraćaju, ukoliko je saradnja pravosudnih organa dobra. Ta saradnja je naročito važna zbog činjenice da ratni zločini ne zastarevaju i da ćemo još jako dugo živeti u njihovoj senci. Zajednički nam je interes da nas te teme ne koče”, kaže Simurdić.
Hrvatska strana svakako želi da amortizuje negativne posledice blokade sa kojom su suočeni kada je reč o Sloveniji. Hrvatski premijer Ivo Sanader kaže da se Zagreb, kada je reč o pograničnim problemima sa susedima, neće ponašati na način na koji se ponaša Slovenija prema Hrvatskoj. Ta izjava je važna, ali treba da izdrži test vremena. Srbija i Hrvatska nisu do kraja rešile spor samo na granici na Dunavu. Usvojen je protokol o principima razgraničenja i razmenjene su inicijalne karte sa linijama razgraničenja koje su dijametralno suprotne.
Suština spora je da Hrvatska insistira isključivo na katastarskim granicama, a Srbija smatra da Dunav kao ključna evropska međunarodna reka treba da bude granica sredinom vodenog toka. Simurdić smatra da je ohrabrujuće to što je pogranična saradnja dve zemlje bitno napredovala. Nema pograničnih incidenata, granične policije sve bolje sarađuju, saobraćaj nesmetano teče. Najava sporazuma o policijskoj saradnji je jako dobra činjenica. Kontrola granice je sve bolja i bolja, to u suštini diže poverenje, kaže on.
Dve zemlje imaju interes da što pre „zatvore” i humanitarni aspekt ratnih sukoba i da reše pitanja u vezi sa nestalima i izbeglicama. Srpske izbegličke organizacije govore o oko 2.500 nestalih Srba u Hrvatskoj, a Hrvatska strana traži oko 1.000 nestalih. Za međusobne odnose je veoma važna činjenica da najbrojnija srpska manjina u regionu živi u Hrvatskoj, a najbrojnija hrvatska u Srbiji. Srpska manjina u Hrvatskoj je snažno na strani proevropskog puta i saradnje sa Srbijom i učestvuje u vlasti već drugi mandat. „To dobrim delom skida stigmu rata i ukazuje na kulturne, demokratske i antifašističke korene srpske zajednice u Hrvatskoj”, kaže Simurdić.
Dragan Janjić
-----------------------------------------------------------
Pupovac: Srbija i Hrvatska su Francuska i Nemačka jugoistočne Evrope
Od našeg stalnog dopisnika
Zagreb – Srpska zajednica u Hrvatskoj s velikom pažnjom i očekivanjima iščekuje konkretne rezultate najavljenih državničkih poseta koje će razmeniti Srbija i Hrvatska. „Nema nikakve sumnje da treba stvoriti pretpostavke za rešavanje preostalih pitanja izbegličke problematike, odnosno povratka još jednog velikog broja ljudi koji je u izbeglištvu u Srbiji, njihovih imovinskih, socijalnih i statusnih pitanja kao što je pitanje bivših nosilaca stanarskih prava, penzija, pa sve do pitanja bezbednosti kada je reč o suđenjima za ratne zločine. U svemu tome ima određenih pomaka, ali toga još ima u znatnoj meri nerešenog”, kaže za „Politiku” Milorad Pupovac, predsednik Srpskog nacionalnog vijeća i lider SSDS-a.
Pupovac smatra da bi bilo dobro da Srbija i Hrvatska „postignu neku vrstu pisanog sporazuma o tome kako će rešavati ta pitanja, da postignu sporazum kako će uzajamno podsticati rešavanje izbegličke problematike. Neophodno je uložiti ne samo politički napor nego uložiti i finansijska sredstva da se to reši. Srbi očekuju i unapređenje saradnje u svim drugim oblastima života, posebno u ekonomiji, kako bi tržišta i ekonomije obe zemlje imale veće šanse za uspeh u odnosu na okruženje”, kaže on.
„Mislim da je od ogromne važnosti pitanje jedne vrste sporazuma o zajedničkoj evropskoj perspektivi, kojim bi se dve zemlje – koje po mojem mišljenju predstavljaju na jugoistoku Evrope ono što su Francuska i Nemačka predstavljale u Evropi – dogovorile o saradnji u svim onim pitanjima u kojima je ona objektivno neophodna. Nema nikakve sumnje da su politički kriterijumi iz Sporazuma o stabilizaciji i pridruživanju bilo jedne bilo druge zemlje u dobroj meri podudarni i u znatnoj meri se mogu lakše ispuniti ako dve zemlje sarađuju”, kaže Pupovac.
„Do prošle godine godišnje vraćalo oko 5.000 ljudi, ali je posle priznavanja Kosova to zastalo. Vladama obe zemlje UNHCR je predložio da se izvrši tačno istraživanje koliko se stvarno vratilo izbeglih, što do sada nije učinjeno, a postojeće procene su samo nagađanja. Očekujemo da će lokalni izbori u maju otvoriti prostor da ljudi počnu ponovo da se vraćaju, u čemu naravno treba da pomognu obe zemlje”, dodao je on.
Radoje Arsenić
-----------------------------------------------------------
Mićunović: Novi početak u odnosima Srbije i Hrvatske
„Mislim da se mojom posetom Hrvatskoj i najavljenom serijom uzajamnih poseta srpskih i hrvatskih funkcionera otvara novi početak u odnosima između dve zemlje”, kaže predsednik Odbora za međunarodne odnose Skupštine Srbije Dragoljub Mićunović. On smatra da nije normalno da dve zemlje, od kojih zavisi stabilnost regiona i koje su dugo živele u zajedničkoj državi, tako dugo budu u hladnim odnosima. „Da to nije prirodno, svedoči privredna saradnja u vrednosti od milijardu evra”, kaže Mićunović za „Politiku”.
„Što se tiče tužbe za genocid, pred Međunarodnim sudom pravde, ona je urađena kao ustupak javnom mnjenju a analitičari u Hrvatskoj uviđaju da ne može uspeti. Ali, sada je teško bilo kome da vrati stvar nazad”, rekao je on.
Tokom posete Hrvatskoj Mićunović je pokrenuo i pitanje sigurnosti povratnika u Hrvatsku. „Postoje liste optuženih za ratne zločine koje stvaraju nesigurnost. Hrvatska strana me je obavestila da je listu reducirala na oko 1.000 osoba i da će ta lista biti dostupna u ambasadi Hrvatske. Svako će moći da je pogleda i da utvrdi da li može bez rizika da ide u Hrvatsku ili ne. To će smanjiti strah i povećati broj ljudi zainteresovanih za povratak”, rekao je on.
„Sa Sanaderom i Mesićem sam pokrenuo pitanje priznavanja Kosova. Oni su rekli da je to realnost. Ja sam izneo mišljenje da status nije rešen i da realnost nije realnost dok ne dobije međunarodnu potvrdu, da se ceo slučaj nalazi pred Međunarodnim sudom i da Rezolucija 1244 nije povučena. Nismo se složili”, rekao je Mićunović.
Mićunović i Mesić se nisu složili ni kada je reč o Dejtonskom sporazumu. Mićunović je ponovio da je taj sporazum realnost i da ne može biti menjan bez pune saglasnosti sva tri naroda u Bosni i Hercegovini, a Mesić se držao stava da je revizija moguća.
D. J.

Red i za hranu i za globu
Od našeg stalnog dopisnika
Vašington, marta – Mlada komšinica jednom nedeljno maže džem na poveće količine hleba i to odnosi mališanima iz vašingtonskog prihvatilišta. Kad pojedu, igraju se satima, povremeno ih odvede u muzej, disko klub – što je njima i draže od skromne, priložene im užine.
Takvim druženjem, ona smatra da sociologiju, koju studira, primenjuje na delu. Praktična sociologija je u vremenima krize poput sadašnje pomoći nevoljnicima, kojima se „američki san” pretvorio u košmar.
Njen primer nije usamljen. Sve više građana, javlja se s raznih strana, učestvuje u akcijama potpore najugroženijima. Najuspešniji poduhvati otkrivaju, ujedno, i razmere životnih trauma u sistemskom posrtanju.
Scene iz grada Elkarta, u Indijani, ove nedelje su doživljene i kao dokaz oživljene solidarnosti i kao podsećanje na jade iz vremena Velike depresije, od pre sedam decenija. Konvoj vozila dovezao je tamo tovar dobrotvornih namirnica, sakupljenih širom SAD, a za sledovanja iz te pošiljke otegao se dugačak red, kao oko spasonosnih kazana sa „čorbuljakom” tridesetih godina prošlog veka.
Vanredni karavan
Čak 5.600 porodica Elkarta (sa ukupno nešto više od 50.000 stanovnika) prihvatilo je pakete prehrambene pomoći, vredne 2,1 milion dolara, u aranžmanu neprofitne organizacije „Karavan za vanrednu prehranu Amerikanaca”. U vanrednoj situaciji, pogotovu u redu gde se čekalo i više od jednog sata, ispoljavana su i vanredna osećanja. „Zahvalan sam na pomoći, ali je prosto neverovatno koliko ljudi na nju čeka”, rekao je lokalnom listu „Istina” Teri Beverli, iz mnoštva otpuštenih u industriji motora. „Raspodela namirnica bila je prosto fantastična”, uskliknula je koordinatorka pomoći Viki Majers na čijem je odredištu bio „red dugačak kao fudbalsko igralište”. Među 300 volontera koju su delili pakete bio je i Rendi Kifer, iako je i sam ostao bez posla, jer „zna kako je sapatnicima”… 
U prvi plan nacionalne zabrinutosti Elkart je izbio pre nešto više od mesec dana, kad ga je šef Bele kuće Barak Obama (na prvoj svojoj predsedničkoj konferenciji za štampu s direktnim prenosom u udarnom televizijskom terminu) pomenuo kao rekordera u nezaposlenosti (18,3 odsto) i kao dokaz da su neophodne hitne mere za stabilizaciju ekonomskih i socijalnih prilika. „Karavan za prehranu” se ubrzo uputio po liderovoj smernici. „Doći ćemo opet”, poručio je jedan od predvodnika Stiv Vitston, što je obećanje koje i raduje i „ne sluti na dobro”.
Pred dobrotvornim konvojem su mnoge druge „stanice”, širom Amerike, u kojoj, prema raspoloživim statistikama, svaki osmi građanin „nije prehrambeno bezbedan” (što je status koji se dobija i kad se ne radi o pravoj gladi, pa ne može ni da se poredi s dramatičnim nestašicama hrane u nerazvijenim zemljama). Kad se usmeri ka Teksasu, bolje bi mu bilo da ne ide putem koji vodi kroz varoš Tenaha, koja opravdava značenje svog imena na jeziku Indijanaca – „mutna voda”.
U tom mestu, sa svega 1.000 duša, policajci sprovode svoj „stabilizacioni program”, koji je se ispoljava kao nepoželjna krajnost u rvanju s krizom. Snage reda tamo – bespravno oduzimaju od namernika, svedoče izveštači s lica mesta.
Zaustavljaju vozače kao drumski razbojnici, pod pretnjom „pare ili zatvor”, tvrde pravni zastupnici udruženja za ljudska prava. Ovlašćeni da zaplenjuju imovinu stečenu pranjem novca stečenog u trgovini drogom, policajci Tenahe koriste priliku da „oglobe” putnike koji iz kockarnica Luizijane idu ka Hjustonu. 
Advokat Dejvid Gilori ih je zbog toga tužio sudu, tvrdeći da su policajci samo u 50 od 196 slučajeva zaplene u poslednje dve godine svoje postupke opravdavali prijavama za otkrivanje narkobiznisa. A svima su, bez razlike, oduzimali – gotovinu, nakit, mobilne telefone pa čak i automobile. Simptomatično je, dodaje, da su veliku većinu njihovih žrtava činili crnci. Dug je i tu red – ojađenih.
Pod pretnjom 
Učestalost globljenja nevinih, hroničari pripisuju potrebi policije da „agresivnijim pristupom” popuni svoj budžet, istanjen im kao i masi sunarodnika. Po principu, ako kriminala nema – izmisliću ga zarad povećanja „dohotka po učinku”.
Na primer, porodici Dženifer Boutrajt su, navodi „Los Anđeles tajms”, oduzeli 6.037 dolara iako je ona objašnjavala da je to novac namenjen kupovini polovnih kola. Morala je da im svotu preda, jer su, kaže, pretili da će joj oduzeti oba deteta (uzrasta 10 i godinu dana) i poveriti ih državnim starateljskim organima…
Možda su nekome tako i razbili porodicu. Možda su neki od eventualno uzapćenih mališana, oni kojima volonteri sada odnose užinu i izvode ih „u povod”.
Izvesnije je, uopšte uzev, da kriza ovde pojačava krajnosti. Od pružanja pomoći do zloupotrebe moći nad nemoćnima, od napora da se kriza ublaži do nastojanja da se ona zaoštri…
Momčilo Pantelić

Medvedev za reformu MMF-a, Svetske banke...
Od našeg dopisnika
Moskva, 14. marta – Predsednik Rusije Dmitrij Medvedev obelodanio je danas, u okviru sada već redovnog mesečnog obraćanja naciji putem intervjua jednoj od državnih TV stanica, ruske predloge za izlazak iz ekonomske krize sa kojima će nastupiti na samitu grupe 20 ekonomski najrazvijenijih zemalja početkom aprila u Londonu.
Medvedev je istakao da će se ruski predlozi ticati, između ostalog, i „stvaranja nove finansijske arhitekture koja mora biti usmerena na 21. vek, a ne da predstavlja ponavljanje arhitekture posleratnog perioda”.
Prema rečima ruskog predsednika, reforma načina rada međunarodnih finansijskih organizacija biće za RF jedna od prioritetnih tema na sastanku dvadesetorice 2. aprila. Izgradnja nove finansijske arhitekture podrazumeva „izmenu niza ključnih stvari, između ostalog, biće neophodno reformisati glavne međunarodne finansijske organizacije – MMF, Svetsku banku i druge”. „Sadašnja kriza pokazala je da njihov rad ni izdaleka nije idealan... veoma je važno da se to izmeni”, zaključio je on.
Iako je Rusija u više navrata izjavljivala da smatra postojeće finansijsko uređenje sveta nepravednim, Medvedev će o tome govoriti i na samitu u Londonu. „Neophodno je finansijsku arhitekturu učiniti pravednijom prema onim državama koje su nedavno ušle u grupu najvećih ekonomija, ekonomija koje se brzo razvijaju. Imam u vidu, naravno, Rusiju i druge zemlje sa kojima sarađujemo na tom planu”, rekao je predsednik RF.
On smatra da se posebna pažnja mora posvetiti organizacijama za nadzor. „Tu moraju postojati jasna, normalna, pravedna pravila koja odgovaraju svima, a ne samo grupi država, makar one bile i veoma razvijene.”
Rusija će predložiti i „uvođenje sistema kontrole makroekonomskih pokazatelja zemalja koje utiču na opštu svetsku finansijsku situaciju”, kao i stvaranje mehanizama delovanja na pogrešne odluke tih zemalja. To bi, prema rečima Medvedeva, pomoglo drugim zemljama da izbegnu „tešku lančanu reakciju” koja je posledica toga što je „neko tamo odlučio da odobri ogroman broj hipotekarnih kredita”. Ako ne bude nikakvih kontrolno-vaspitnih mehanizama na međunarodnom nivou, krize će se ponavljati svakih 10-15 godina, smatra ruski predsednik.
On ističe da o neophodnosti preobražaja međunarodnih finansijskih institucija u celini i odnosa među državama u finansijsko-ekonomskoj sferi „govore sve države, ali je pitanje akcenata i pitanje da li želimo da krenemo napred ili da konzerviramo situaciju kakva je danas. Naš stav je da moramo da idemo napred”, rekao je Medvedev i izrazio nadu da će taj stav imati podršku ostalih učesnika na samitu dvadeset najrazvijenijih svetskih ekonomija.
Ruski predsednik ističe da na samitu G20 moraju biti formulisani i usaglašeni osnovni stavovi, a posle toga mora uslediti rad na nivou eksperata i ministarstava, kako bi se dogovoreno pretvorilo u niz međunarodnih konvencija. „I u tom smislu se iskreno nadam da ćemo moći da se dogovorimo, inače ćemo se sa sličnim problemima susretati vrlo često”, zaključio je Medvedev.
Ljubinka Milinčić

Dve priče o Tibetu
Kina je protekle nedelje izrazila nezadovoljstvo zbog američke kritike kineskog rukovođenja Tibetom i poziva SAD da Peking uspostavi dijalog sa dalaj-lamom, koji se tačno 50 godina nalazi u izgnanstvu.
„Tražimo od Kine da promeni svoju politiku prema Tibetu, koja je stvorila tenzije i negativan uticaj na tibetansku religiju, kulturu i život”, istakao je portparol Stejt departmenta.
Dalaj-lama je u govoru povodom polovine veka provedene u egzilu optužio Kinu za „nečuvenu patnju i razaranje” Tibeta tvrdeći da je „stvoren pakao na zemlji”. Uprkos ovakvoj izjavi, dalaj-lama je rekao da će ipak nastaviti s politikom „umerenog puta”, koja znači odricanje od nezavisnosti u korist „pune autonomije” za šest miliona Tibetanaca.
Prostran kao dva Teksasa, na površini od 1.221.700 kvadratnih kilometara, Tibet čini četvrtinu ukupne kineske teritorije, a Peking tvrdi da ga se neće odreći ni pod kojim uslovima. I uporno ponavlja da Tibet ima status autonomnog regiona od 1951. godine.
Od tada do danas o Tibetu kruže dve priče. Prva je holivudska i govori o njemu kao visoravni čuda, rajskoj zemlji Šangrila, gde ljudi ispunjavaju svoje prazne živote, gde kolaju žute lamaističke čarolije i gde lame hrane ptice – pokojnicima.
Prema holivudskim filmovima o Tibetu, prestonica Lasa neodoljivo miriše na ječmeno pivo i tamjan, a ljudi tu dolaze da bi tragali za egzotičnim i spiritualnim, što kvari prisustvo naoružanih kineskih vojnika.
Tibet je mitska čudesna zemlja na koju projektujemo naše snove, kaže holivudska zvezda Ričard Gir, inače sledbenik dalaj-lame, dok njegov istomišljenik „mali Buda” Kijanu Rivs tvrdi da tibetanski budizam čini jednu od osnova hedonističke new age (nju ejdž) spiritualnosti, koja je postala izuzetno popularna na Zapadu.
Dalaj-lama (73), spiritualni lider Tibetanaca, uvažena ličnost na Zapadu i dobitnik Nobelove nagrade za mir (1989), najzaslužniji je za sadržaj holivudske priče. Prema njoj, Kinezi na Tibetu brutalni su osvajači i okupatori koji razaraju religioznu i kulturnu tradiciju Tibeta.
Kineska priča je potpuno drugačija. Tibet je u vazalskim odnosima sa Kinom još od 13. veka, u vreme dinastije Juan. On nikad nije bio Šangrila, nego ekstremno zaostalo feudalno društvo, koje su obeležavali beda, korupcija i sukobi klerikalnih klanova.
Ova nebeska visoravan (na 4.000 metara nadmorske visine) nekad je bila, prema kineskoj verziji, leglo pedofila u monaškim braon togama, gde su dečaci bili sluge moćnih lama. Tibet je uvek imao izvesnu autonomiju, ali pod budnim okom kineskih imperatora, koji su davali presudan uticaj na izbor dalaj-lame, pančen-lame i drugih najviših religioznih ličnosti na Tibetu.
Izuzetak je bio u 19. veku kada su Britanci posle pobede u opijumskim ratovima preuzeli Tibet kao sferu svojih interesa. Kineska Crvena armija pod vođstvom Mao Cedunga je, pak, 1951. umarširala na Tibet, koji je tada dobio status autonomnog regiona unutar kineske države.
Dalaj-lama, prema oceni Pekinga, napustio je Tibet nakon neuspešne pobune 1959. i u gradu Daramsala, na severu Indije, formirao vladu u egzilu. Kina smatra da dalaj-lama, „đavo sa ljudskim likom”, nije potisnuo ideju o nezavisnosti Tibeta, iako je „zagovornik zašećerene priče o autonomiji”.
Poslednjih godina, ipak, Kina je promenila strategiju prema Tibetu. Depolitizovana religija se toleriše, čak se i potpomaže. Kina se oslanja više na etičku i ekonomsku kolonizaciju nego na vojnu prinudu. To pretvara tibetansku prestonicu Lasu u kinesku verziju Diznilenda gde se danas nižu lamaističke čajdžinice i karaoke-barovi u budističkim tematskim parkovima za turiste sa Zapada.
Kineska vlada je ranije bila optuživana za hanizaciju Tibeta (Hani čine 93 odsto stanovništva prenaseljene Kine) i ograničavanje ljudskih, posebno religioznih prava Tibetanaca i njihovu malu zastupljenost u političkoj strukturi autonomne oblasti.
Peking danas podseća da Tibetanci čine 90 odsto državnih i političkih funkcionera na Tibetu i da je sve manje pritužbi na ograničenje religioznih sloboda. U obnovljenim budističkim manastirima, od kojih je većina teško bila oštećena u „kulturnoj revoluciji”, sada ima 120.000 lama.
Veruje se da je za fleksibilniju politiku na Tibetu posebno zaslužan kineski predsednik Hu Đintao, koji je nekad dugo službovao u toj himalajskoj oblasti. Strani posmatrači ukazuju da je Hu inicirao i poluzvanične kontakte sa dalaj-lamom.
Iako odbija da je Tibet bilo šta drugo osim njena unutrašnja stvar, Kina je, menjajući stav prema dalaj-lami, uvažila dve činjenice: da je on, uz pomoć Zapada, relativno uspešan u internacionalizovanju tibetanskog pitanja i da je, unutar tibetanskog separatističkog pokreta, zagovornik „srednjeg puta”, odnosno šire autonomije unutar granica Kine.
Analitičari, pak, ukazuju da je letošnja pobuna na Tibetu, uoči Olimpijade u Pekingu, proistekla iz rivalske potrebe vodećih zapadnih sila, u prvom redu SAD, da Kini umanje samopouzdanje, da je u zahuktalom ekonomskom usponu „povuku za rukav” i da joj ukažu da je ranjiva kad su u pitanju ljudska prava.
Kineski zvaničnici kažu da su spremni na direktne pregovore sa dalaj-lamom samo ako on javno prizna da je Tibet neodvojivi deo Kine, što su uostalom prihvatile i sve članice UN. Svi osim dalaj-lame, njegovih sledbenika, zagovornika i Holivuda.
Dve priče o Tibetu, visoravni čuda i krovu sveta, i dalje traju.

Traži se izlaz iz globalne krize
Prema izveštajima agencija
Horšam – Ministri finansija Grupe dvadeset industrijski najrazvijenijih zemalja sveta i država sa ekonomijama u usponu obavezali su se juče da će uložiti „trajni napor” kako bi obnovili ekonomski rast u svetlu kreditne krize. „Rešeni smo da učinimo trajni napor neophodan za obnovu rasta”, navodi se u saopštenju G20, posle sastanka ministara finansija sa guvernerima centralnih banaka u Horšamu na jugu Engleske.
Uoči samita G20, zakazanog za 2. april u Londonu, ministri finansija i guverneri centralnih banaka zemalja učesnica razmatrali su načine za ublažavanje globalne recesije i pokušali da premoste razlike u pristupu svetskoj finansijskoj krizi.
Rasprava je vođena u vezi sa opravdanošću mera koje predviđaju znatno ulaganje države i onih koje naglašavaju regulisanje privrede. To je uslovilo da veći deo jučerašnjeg sastanka bude posvećen razgovorima o jačanju podrške globalnim i regionalnim finansijskim institucijama, poput Međunarodnog monetarnog fonda (MMF), Azijske razvojne banke i ostalih kojima će biti potrebne nove količine novca da bi pomogle nacionalnim privredama.
Ministri su u zajedničkoj izjavi dodali da je neophodno obezbediti normalan tok investicija i zajmova. Kako prenosi agencija Rojters, sredstva koja stoje na raspolaganju MMF-u treba da budu uvećana da bi organizacija mogla da izađe u susret ugroženim ekonomijama.
Domaćin skupa, britanski ministar finansija Alister Darling rekao je da „svaka država mora da se obaveže da će stati uz sopstvenu privredu sve dok kriza ne bude prevaziđena”. Istovremeno, ministri G20 obećali su da će se boriti protiv „svih oblika protekcionizma u cilju očuvanja slobodne razmene robe i investicija”.
Predsednik Svetske banke Robert Zelik poručio je da novac koji vlade izdvajaju za borbu protiv krize predstavlja samo kratkoročnu meru, dok je potrebno da „rade sa bankama kako bi se oslobodile ’zatrovane imovine’ i poslova koji dalje umanjuju poslovno poverenje”.
Na odvojenom sastanku sa nemačkom kancelarkom Angelom Merkel, koji je održan juče u Londonu, britanski premijer Gordon Braun najavio je „ogromne promene” koje će zahvatiti oblast finansijskih tržišta, što obuhvata nadzor nad hedž fondovima i u još nekim oblastima koje nisu bile dovoljno uređene.
Angela Merkel izrazila je optimizam i veru da će predstojeći samit G20, koji se održava u Londonu 2. aprila, uspeti da iznađe odgovarajuće mere za borbu protiv globalne finansijske i ekonomske krize.
„Taj samit će zaista dati veoma pozitivne signale i biće to poruka ostatku sveta da želimo da promovišemo rast na globalnom nivou”, izjavila je nemačka kancelarka.
M. K.

Nesporazum ili nešto drugo
Od našeg dopisnika
Bukurešt, marta – Rumunske vlasti poništile su ranije izdatu dozvolu za sletanje aviona mađarskog predsednika Lasla Šoljoma u rumunskom gradu Trgu Mureš. Povodom mađarskog državnog praznika, 15. marta, on namerava da poseti pripadnike mađarske manjine u Rumuniji.
Prema mađarskoj agenciji MTI, kancelarija predsednika Šoljoma je zbog toga izmenila program pa će on doputovati danas posle podne u rumunsku pokrajinu Transilvaniju (Erdelj) u kojoj živi brojna mađarska manjina. Istovremeno je saopšteno da mađarski predsednik i vlada ostaju uvereni da uzajamne posete predstavnika susednih zemalja doprinose jačanju poverenja i prevazilaženju predrasuda, pa zato Šoljom namerava da nastavi s tom praksom.
Državni sekretar Ministarstva spoljnih poslova Mađarske Marta Horvat Fekši izjavila je da Budimpešta ne shvata odluku rumunske strane. „Stojimo pred odlukom rumunskih vlasti sa nerazumevanjem. Verujemo da je u pitanju nekakav nesporazum”, rekla je ona.
Rumunske vlasti su nedavno naznačile da ne smatraju ni za aktuelno ni potrebno da mađarski predsednik bude u Rumuniji na dan 15. marta s obzirom na to što podržava mađarske autonomističke težnje. Rumunski predsednik Trajan Basesku je prošlog meseca tokom posete Budimpešti i susreta sa Šoljom upozorio da Transilvanija nikad ne može dobiti autonomiju.
Predsednik Mađarske je, inače, trebalo prvobitno da dođe u višednevnu „privatnu posetu”, kao gost mađarske zajednice u Vojvodini i zajedno sa njima proslavi 15. mart, tj. godišnjicu izbijanja mađarske revolucije 1848. Taj dan se u susednoj Mađarskoj slavi kao nacionalni praznik, ali ga mađarska zajednica i u Srbiji tradicionalno obeležava.
U međuvremenu je, navode u Budimpešti, iz Kabineta predsednika Srbije sugerisano kancelariji njegovog mađarskog kolege da bi pomenuta poseta „mogla negativno da utiče na aktuelnu raspravu o statutu Vojvodine i neka druga otvorena pitanja”. Šoljom je, zbog toga, u poslednjem trenutku odlučio da, radi daljeg negovanja dobrosusedstva, dođe samo na jedan dan, 15. marta, i to na svega nekoliko sati i da bude prisutan na proslavama u Staroj Moravici i Subotici, a da drugi deo posete realizuje u junu ove godine. 
Međutim, ni do takve, jednodnevne privatne posete neće doći, jer je rukovodstvo Saveza vojvođanskih Mađara (SVM) posle svega jednoglasno odlučilo da ta stranka i simpatizeri sami obeleže ustanak Lajoša Košuta i Šandora Petefija, ocenjujući da je skraćivanje privatne posete predsednika matične zemlje „gorko i ponižavajuće” za vojvođanske Mađare.
I tako je mađarski predsednik odlučio da poseti Mađare u Rumuniji, gde ga izgleda ne žele ni na nekoliko sati...
M. Lazarević

Ruski veto na Haški tribunal?
Specijalno za „Politiku” od dopisnika Bete
Hag – Predlogom Evropskog parlamenta da se Haškom tribunalu produži mandat za bar dve godine uslišeni su više puta ponovljeni apeli najviših zvaničnika suda u Hagu da „tribunal ne sme zatvoriti vrata” dok se pred njim ne nađu preostali optuženi begunci – Ratko Mladić i Goran Hadžić – i, podrazumeva se, dok ne budu okončani započeti postupci.
Imajući u vidu da odluku o produženju mandata može doneti samo Savet bezbednosti UN, Tribunal je, istovremeno, oprezno naznačio da ostaje posvećen okončanju svog rada u terminima koje je odredio Savet – do kraja 2010. za prvostepena suđenja, a do 2012. za žalbene postupke.
Ako Evropska unija, kako nagoveštava rezolucija njenog parlamenta, pokrene inicijativu za produženje rada tribunala pred Savetom bezbednosti UN – sve i da izostane očekivano protivljenje Rusije i, možda, Kine – samo po sebi će se postaviti pitanje ko će to platiti. Evropska unija nije se o tome izjasnila, verovatno čekajući da čuje stav dosadašnjih finansijera, Ujedinjenih nacija. Budžet tribunala za 2008–2009 godinu iznosi više od 342 miliona dolara. U tribunalu trenutno radi 1.129 ljudi iz 84 zemlje.
Sa Ist Rivera su u Hag stizale zabrane zapošljavanja novog osoblja, dok je staro, iskusno i kvalifikovano odlazilo, suočeno s relativno brzim zatvaranjem tribunala, najčešće u stalni Međunarodni krivični sud.
U poslednjem izveštaju Savetu bezbednosti UN, krajem prošle godine, predsednik tribunala Patrik Robinson procenio je da sedam tekućih prvostepenih suđenja, kao i četiri procesa koja još nisu ni počela, mogu biti okončana do decembra 2010, kako je Savet i preporučio.
Ali, već sada je prilično izvesno da to neće biti moguće. Pri kraju su samo suđenja bosanskim Srbima Milanu i Sredoju Lukiću, koji se terete za zločine nad muslimanima u Višegradu, te sedmorici oficira Vojske Republike Srpske, optuženim za genocid u Srebrenici.
Veoma spori tempo izvođenja svedoka optužbe navodi na pomisao da za predviđene dve godine neće biti završeno ni, za Srbiju veoma važno, suđenju generalu Momčilu Perišiću, kome se na teret stavlja da je kao načelnik Generalštaba Vojske Jugoslavije pomagao zločine u Sarajevu, Srebrenici i Zagrebu.
U komplikovanom postupku protiv Anta Gotovine i još dvojice hrvatskih generala, saoptuženih za progon Srba iz Kninske krajine 1995, takođe se čini nerealna prognoza predsednika tribunala da se presuda može očekivati do oktobra ove godine, ako se ima u vidu da još nije počeo dokazni postupak odbrane.
Pored toga, malo je verovatno da proces Radovanu Karadžiću, optuženom za genocid i zločine nad nesrbima širom BiH 1992–95, može početi već ovog aprila i potrajati 18 meseci, kao što je predvideo sudija Robinson. Pored Karadžića, na suđenje čekaju još ratni pomoćnik komandanta VRS Zdravko Tolimir, takođe optužen za genocid u Srebrenici, kao i bivši zvaničnici MUP-a RS Mićo Stanišić i Stojan Župljanin.
U vidu valja imati i nepredviđeni razvoj događaja – poput bolesti zbog koje je odloženo suđenje Jovici Stanišiću i Franku Simatoviću – ili proceduralnih komplikacija koje su zaustavile postupak protiv Vojislava Šešelja.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Viljnus zbog NATO samita kao tvrđava, sistemi Patriot usmereni ka Kaljiningradu
VILjNUS – NATO je pretvorio Viljnus, prestonicu Litvanije, u tvrđavu branjenu naprednim oružjem kako bi zaštitio američkog predsednika Džozefa Bajdena i druge lidere Alijanse na samitu sledeće nedelje, koji se održava 32 kilometra od litvanske granice sa ruskim saveznikom Belorusijom.
Više od 3.000 litvanskih vojnika brinuće o bezbednosti samita NATO-a u Viljnusu.
Šesnaest NATO saveznika poslalo je ukupno oko 1.000 vojnika da obezbeđuju dvodnevni samit 11. i 12. jula, koji se održava samo 151 km od same Rusije, prenosi Rojters.
 Mnogi od njih su poslali i napredne sisteme protivvazdušne odbrane koji nedostaju baltičkim državama.
„Bilo bi više nego neodgovorno da naše nebo bude nezaštićeno u trenutku kada Bajden i lideri 40 zemalja stižu“, rekao je predsednik Litvanije Gitanas Nauseda.
Nemačka je rasporedila 12 raketnih sistema Patriot, koji se koriste za presretanje balističkih i krstarećih raketa ili ratnih aviona.
Španija je dopremila sistem protivvazdušne odbrane NASAMS, Francuska šalje samohodne haubice Cezar, i uz Finsku i Dansku raspoređuje vojne avione u Litvaniji.
Ova zemlja je, uz Britaniju, isporučila sredstva protiv bespilotnih letelica.
Poljska i Nemačka su poslale snage za specijalne operacije pojačane helikopterima.
Drugi šalju opremu za borbu protiv bilo kakvih potencijalnih hemijskih, bioloških, radioloških i nuklearnih napada.
Litvanski predsednik vidi ove akcije saveznika kao potvrdu da je potrebno da NATO hitno uspostavi stalnu protivvazdušnu odbranu u baltičkim državama.
„Razmišljamo o tome šta će se desiti nakon završetka samita i radićemo sa saveznicima na stvaranju rotirajućih snaga za trajnu vazdušnu zaštitu“, rekao je on novinarima.
U selima pored beloruske granice, meštani su saopštili Rojtersu da se osećaju potpuno bezbedno, uprkos ponudi Minska da se tu nakon pobune smeste ruske plaćeničke trupe Vagner grupe i rusko nuklearno oružje.
Na aerodromu u Viljnusu, osam nemačkih raketnih bacača Patriot raspoređeno je sa cevima usmerenim u pravcu ruskog Kalinjingrada, a još dva prema Belorusiji.
„Znate gde se nalazite geografski i prilično dobro znate odakle pretnja dolazi. Litvanija je tražila od nas zaštitu samita, a takođe je NATO tražio pomoć od Nemačke. Ovo je naš odgovor“, rekao je potpukovnik Štefen Lib, komandant jedinice Patriota.
Litvanija je utrostručila jedinice pogranične straže na beloruskoj i ruskoj granici tokom leta, uz oficire iz Letonije i Poljske.
Dve zemlje su takođe poslale policiju da pomogne u patroliranju po Viljnusu.
Gradonačelnik Viljnusa je preporučio stanovnicima da odu na odmor van grada, ako žele da izbegnu gužve u saobraćaju, jer će veliki delovi centra prestonice biti zatvoreni tokom samita.
Kako javlja izveštač Tanjuga, deluje da su građani poslušali apel gradonačelnika, s obzirom na to da je na ulicama prisutan mali broj ljudi, policija patrolira i povremeno prolaze vozila pod njenom pratnjom.
Grad je okićen zastavama Litvanije, Ukrajine i NATO-a.

Zemljotres jačine 5,6 stepeni po Rihteru pogodio Tajvan
Zemljotres jačine 5,6 stepeni po Rihterovoj skali pogodio je danas Tajvan, saopštio je američki Geološki zavod.
Epicentar zemljotresa bio je 87 kilometara istočno od grada Hengčuna sa oko 31.200 stanovnika.
Do sada nema izveštaja o eventualnim žrtvama ili šteti.
Nije izdato upozorenje na cunami, preneo je Tas, prenosi Tanjug.

Petković: Svečlja kriminalizacijom Srba opravdava prisustvo parapolicije
Direktor Kancelarije za Kosovo i Metohiju Petar Petković ocenio je danas da je pokušaji ministra unutrašnjih poslova privremenih prištinskih institucija Dželjalja Svečlje da kriminalizuje Srbe sa severa KiM imaju za cilj da opravdaju, kako je naveo, protivpravno prisustvo parapolicijskih jedinica, „gde danonoćno terorišu srpski narod”.
„Lažni ministar, a pravi nasilnik i ekstremista Dželjalj Svećlja, zajedno sa njegovim okupacionim falangama preobučenim u odela Kosovske policije, jedini su kriminalci na severu Kosova i Metohije i tu nemaju šta da traže”, naveo je Petković u saopštenju. Poručio je da bi bilo najbolje da Svećlja „pođe od sebe i optužnice koja je godinama podignuta protiv njega zbog napada kamenicama na pripadnike tzv. Kosovske policije, ali i zbog prevrtanja vozila misije Euleks”.
Dodao je da bi Svećlja, umesto što „nezakonito da privodi Srbe navodnom poznanju pravde i prava”, trebalo prvo sam da prestane da beži od tog istog prava i pravde.
„Da li je sprovođenje reda i zakona to što je kukavički poslao svoje falange da duge cevi uperuju u sina predsednika Aleksandra Vučića zbog jedne majice? Da li je vladavina prava kada Kurtijevi specijalci pucaju u leđa Dragiši Galjku, Miljanu Deleviću, Milanu Jovanoviću, braći Stojanović iz Gotovuše? Ili, kada brutalno pretuku srpsku decu Daru i Kristijana”, zapitao je Petković. Naglasio je da „hibridni rat koji Svećlja kukavički vodi iz Prištine protiv svega srpskog i posebno severa Kosova i Metohije”, rezultirao time da „nema tog čestitog Srbina koji bi ni javno ni tajno pristao da bude alibi Svećlji u njegovoj bolesnoj opsesiji okupacije severa i proterivanja Srba sa Kosova i Metohije”.
„To mu nikada neće uspeti”, poručio je Petković. Svečlja je ranije danas u intervjuu portalu Košev rekao da nije protiv srpskog naroda, već, kako tvrdi â€žšovinističkih projekata Srbije i kriminalaca”.


  </body>
 </text>
</TEI>