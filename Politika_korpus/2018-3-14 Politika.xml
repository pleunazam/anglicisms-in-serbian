<TEI version="3.3.0" xmlns="http://www.tei-c.org/ns/1.0">
 <teiHeader>
  <fileDesc>
   <titleStmt>
    <title>The shortest TEI Document Imaginable</title>
   </titleStmt>
   <publicationStmt>
    <p>First published as part of TEI P2, this is the P5
         version using a namespace.</p>
   </publicationStmt>
   <sourceDesc>
    <p>No source: this is an original work.</p>
   </sourceDesc>
  </fileDesc>
 </teiHeader>
 <text>
  <body>
Od nekom­pletnih podataka do pri­vre­menog rešenja
Gra­đa­ni­ma ko­ji su ste­kli pra­vo na pen­zi­ju Fond za pen­zij­sko i in­va­lid­sko osi­gu­ra­nje, osim traj­nih, iz­da­je i pri­vre­me­na re­še­nja. U ko­jim se si­tu­a­ci­ja­ma ona iz­da­ju, od­no­sno zbog če­ga osi­gu­ra­ni­ci če­sto do­bi­ja­ju naj­pre njih, a tek ka­sni­je i ko­nač­na re­še­nja, pi­ta­li smo nad­le­žne u Fon­du PIO. Bu­du­ći da se na traj­no re­še­nje če­ka i po ne­ko­li­ko me­se­ci, u za­vi­sno­sti od slu­ča­ja do slu­ča­ja, osi­gu­ra­ni­ci se če­sto s pra­vom pi­ta­ju i da li se nov­ča­ni za­o­sta­ci is­pla­ću­ju na­knad­no u ce­lo­sti.  
– Od ukup­nog bro­ja onih ko­ji ostva­re pra­vo na pen­zi­ju, oko 95 od­sto gra­đa­na do­bi­je pri­vre­me­no re­še­nje o pen­zi­ji. Ono pod­ra­zu­me­va da pen­zi­ja ni­je pri­vre­me­no ogra­ni­če­na u vre­men­skom smi­slu, već da je iz­nos pen­zi­je utvr­đen na osno­vu ne­kom­plet­nih po­da­ta­ka o sta­žu, za­ra­da­ma i vi­si­ni do­pri­no­sa za pen­zij­sko i in­va­lid­sko osi­gu­ra­nje. Od du­ži­ne ostva­re­nog sta­ža osi­gu­ra­nja, za­ra­da i vi­si­ne upla­će­nih do­pri­no­sa za­vi­si i vi­si­na iz­no­sa pen­zi­je. Uko­li­ko se po do­no­še­nju pri­vre­me­nog re­še­nja na­knad­no kom­ple­ti­ra­ju svi po­da­ci o sta­žu, za­ra­da­ma i do­pri­no­si­ma, mo­že se do­ne­ti ko­nač­no re­še­nje o pen­zi­ji. U pro­tiv­nom, uko­li­ko se ne kom­ple­ti­ra­ju svi po­da­ci, do­no­si se no­vo pri­vre­me­no re­še­nje – ob­ja­šnja­va­ju u Fon­du PIO i do­da­ju da od te či­nje­ni­ce za­vi­si da li će na­knad­no utvr­đe­ni iz­nos pen­zi­je po no­vom pri­vre­me­nom, od­no­sno ko­nač­nom re­še­nju bi­ti ve­ći ili ma­nji od iz­no­sa utvr­đe­nog po pret­hod­nom pri­vre­me­nom re­še­nju.

O Beogradu na vodi i oko njega
Stara zgrada „Geozavoda” svakako jedna od najlepših u Beogradu, renovirana arapskim parama postala je dom za prezentaciju Beograda na vodi. Divno su obnovljene dve sale, krov, dvorište, ispred svakog prozora postavljen je reflektor, tako da i noću zgrada prelepo izgleda.
Ali, postoji i druga, ona skrivena strana, koja se ne vidi odmah. Zgrada je ogromna, ima sedamdesetak kancelarija koje zvrje prazne, mnoge još od devedesetih godina. Ova prezentacija Beograda na vodi će potrajati bar još 25, a lično mislim i punih 30 godina. Da li to znači da će ove kancelarije biti prazne više od pola veka, i to u tako lepoj zgradi u skoro centru grada?
Vidi se odmah da u ovoj zemlji nema pravog domaćina, da li je to krivica grada ili republike, na njima je da se dogovore. Možda je pravo rešenje da se tamo preseli Saobraćajni institut CIP sa svojih 400 zaposlenih, ili možda neka privatna firma od koje će grad ili država uzimati rentu za zakup. Ogroman problem je parkiranje i mora se odmah izgraditi zidana višespratna garaža u blizini, možda baš na mestu gde su srušene one kućice u Hercegovačkoj ulici.
Stara zgrada železničke stanice posle toliko godina ide najzad u zasluženu penziju. Planira se da postane železnički muzej. Ideja je svakako na svom mestu, ali i ona će kao i zgrada „Geozavoda” biti bez života sa samo spolja lepom fasadom i brojnim reflektorima. Zašto se ne adaptira i u nju se useli železnička škola, koja inače ima problem sa prostorom? Prirodno je da je baš toj školi mesto u ovoj zgradi.
D. Dragojević,
penzioner „Geozavoda”

Predvidivi Oskari
Pojavljivanje glumaca Fej Danavej i Vorena Bitija u finalu 90. dodele Oskara u Los Anđelesu podsetila je mnoge na prošlogodišnji skandal kada je na dodeli nagrada Američke filmske akademije pogrešno saopšteno koji film je proglašen za najbolji. Umesto „Mesečine”, Biti je tada pročitao „La la lend” jer mu je bio predat pogrešan koverat. Ove godine takvih (ne)prijatnih iznenađenja nije bilo – zvezdama klasika „Boni i Klajd” uručen je pravi koverat i za najbolji film proglasili su „Oblik vode”.
Ova drama, bajka o melanholičnoj ljubavi između neme žene i vodozemca, trijumfovala je i u kategorijama – najbolja režija (Giljermo del Toro), originalna muzika (Aleksandar Depla) i scenografija. Del Toro se tako pridružio kolegama iz Meksika nagrađenim za režiju poslednjih godina: Alfonso Kuaron je za „Gravitaciju” slavio 2014, a Alehandro Gonzales Injaritu naredne dve godine za filmove „Čovek ptica” (proglašen i najboljim filmom) i „Povratnik”. Sva trojica su veliki prijatelji: dok su radili u Meksiku pomagali su se međusobno i stekli nadimak „tri amigosa”.
Primajući prvo Oskara za režiju a zatim, kao producent, i za najbolji film, Del Toro se osvrnuo na sve češće nagrađivanje Meksikanaca. Dao je i važan podstrek mladim kolegama da ne odustaju od svojih neobičnih snova:
„Oskara posvećujem svim mladim rediteljima u svetu koji imaju nameru da snimaju filmove baš onako kako oni hoće”, rekao je reditelj i dodao da je i on imigrant u Americi.

Gari Oldman (Foto E. Agostini / AP)

Dodela prestižnih filmskih nagrada bila je predvidiva, dosadnjikava i ne baš glamurozna, iako glumice nisu bile obučene u crno (za modni hit proglašena je toaleta koju je nosila Nikol Kidman), kao na dodeli „Zlatnih globusa” i „Bafta” nagrada, čime su podržale koleginice koje su digle glas protiv seksualnog zlostavljanja i uznemiravanja u filmskoj industriji. Povodom skandala Vajnstin, bilo je govora protiv uznemiravanja žena, a nisu izostale ni parole o nacionalnoj diskriminaciji niti o rasizmu u američkom društvu. Da bi ipak nešto bilo podsticajno, voditelj dodele Džimi Kimel ukazao je da je posle nekoliko godina ponovo žena nominovana za režiju (Greta Gerving za „Lady Bird”), kao i da je prvi put žena nominovana za fotografiju – Rejčel Morison za „Mudbound”. Ipak, u ovoj kategoriji, posle 13 nominacija, zasluženo je slavio Rodžer Dikens za snimateljski rad u filmu „Blejd raner 2049”.
Gari Oldman: Mama, stavi vodu za čaj, doneću Oskara
U glumačkim kategorijama trijumfovali su oni umetnici kojima se i predviđala pobeda. Sem Rokvel nagrađen je za epizodu u „Tri bilborda ispred Ebinga u Misuriju” za koji je Franses Makdormand (60) osvojila drugog Oskara za glavnu ulogu, posle „Farga” 1997. godine. Primajući nagradu za epizodu u filmu „Ja, Tonja” Alison Dženi je duhovito zahvalila sebi jer, kako je rekla, sve je postigla sama, a Gari Oldman (59) slavio je za maestralno tumačenje Vinstona Čerčila u drami „Najmračniji čas”, kojem je pripala i nagrada za šminku (šminker Kazuhiro Cuji zahvalio je svojim mačkama):
„Želeo bih da zahvalim svojoj majci koja ima 99 godina i koja je starija od Oskara. Mama, stavi vodu za čaj, stižem, doneću Oskara”, kazao je Oldman koji je pre ovogodišnjeg trijumfa samo jednom bio nominovan za prestižnu nagradu. Dan posle dodele, društvene mreže preplavila je fotografija Oldmana kako grli majku, posle donetog Oskara kući i ispijene šoljice čaja.
Džejms Ajvori (89) nagrađen je za adaptirani scenario drame „Skrivena ljubav”, a Džordan Pil za originalni predložak filma „Beži”. Pil se i pre dodele upisao u istoriju Oskara: postao je prvi Afro-Amerikanac koji je u istoj godini nominovan za najbolji film (kao producent), originalni scenario i režiju, i tek treći u istoriji koji je uspeo da se kandiduje debitantskim filmom.


Franses Makdormand, levo (Foto E. Agostini / AP)





Oskari

NAJBOLjI FILM: „Oblik vode”
REŽIJA: Giljermo del Toro – „Oblik vode”
GLAVNA ŽENSKA ULOGA: Franses Makdormand – „Tri bilborda ispred Ebinga u Misuriju”
GLAVNA MUŠKA ULOGA: Gari Oldman – „Najmračniji čas”
SPOREDNA ŽENSKA ULOGA: Alison Dženi – „Ja, Tonja”
SPOREDNA MUŠKA ULOGA: Sem Rokvel – „Tri bilborda ispred Ebinga u Misuriju”
ORIGINALNI SCENARIO: Džordan Pil – „Beži”
ADAPTIRANI SCENARIO: Džejms Ajvori – „Skrivena ljubav”
STRANI FILM: „Fantastična žena” iz Čilea
ANIMIRANI FILM: „Koko”
DOKUMENTARNI FILM: „Ikar”
ORIGINALNA MUZIKA: Aleksandar Depla – „Oblik vode”
ORIGINALNA PESMA: „Remember Me” iz filma „Koko”
FOTOGRAFIJA: „Blejd raner 2049”
MONTAŽA: „Denkerk”
SCENOGRAFIJA: „Oblik vode”
KOSTIM: „Fantomska nit”
ŠMINKA: „Najmračniji čas”
ZVUK: „Denkerk”
MONTAŽA ZVUKA: „Denkerk”
VIZUELNI EFEKTI: „Blejd raner 2049”

Zahvalnost gledaocima
Konflikt između stare i nove filmske industrije, koji se razbuktao prošle godine, ovog marta dobio je epilog. Personifikacija prvog – Američka filmska akademija nagradila je simbol drugog – striming servis „Netfliks”. Za najbolji dokumentarni film proglašen je „Ikar”, delo o navodnom dopingovanju sportista u Rusiji, iako je favorit bio dokumentarac „Poslednji čovek u Alepu”. Još jedno sportsko delo nagrađeno je Oskarom – „Draga košarko” za kratki animirani film koji je sa Glenom Kinom režirala NBA legenda Kobi Brajant.
Najinteresantniji trenutak dodele bio je kada je voditelj Kimel pozvao nekoliko umetnika, među kojima Del Tora, Marka Hamila iz „Ratova zvezda” i oskarovku Lupitu Njongo, da iz „Dolbi” teatra prošetaju do susednog Kineskog teatra i posete publiku na probnoj projekciji. Kada su poznati ušetali u salu, gledaoci su poskali od sreće. Zvezde su im delile kokice, hotdogove, sendviče, sokove i rekli: „Hvala što nas gledate, nastavite da kupujete karte.”
„Kodak” teatrom šetali su Kristofer Plamer (88), ove godine najstariji nominovani glumac, glumica iz filma „Na dokovima Njujorka” – Eva Mari Sent (93) ili Rita Moreno (86), iz „Priče sa zapadne strane”, koja je Oskara za najbolji strani film dodelila čileanskoj „Fantastičnoj ženi” u kojoj igra transrodna glumica Danijela Vega.
Vajnstin izbačen iz akademije
Džimi Kimel, domaćin dodele drugu godinu zaredom, otvorio je ceremoniju monologom gotovo u potpunosti posvećenom seksualnom skandalu holivudskog producenta Harvija Vajnstina. Ovogodišnja dodela Oskara održana je prvi put bez Vajnstina jer ga je američka akademija posle izbijanja afere isključila iz članstva. Tri dana pre dodele, američki ulični umetnik, poznat pod pseudonimom Plastični Isus postavio je ispred „Dolbi” teatra skulpturu Vajnstina kako sedi u blago otvorenoj kućnoj haljini držeći u jednoj ruci statuetu Oskara. Izostali su i Džejms Franko, zvezda „Očajnog umetnika”, i Kejsi Aflek koji je trebalo da uruči Oskara za glavnu žensku ulogu, obojica jer su nedavno optuženi za seksualno uznemiravanje. Kevina Spejsija niko nije ni očekivao…

Zamrznuti konflikt sa Albancima – poguban za građane Srbije
Univerzitetski profesor
CEO TEKST SAMO U ŠTAMPANOM I DIGITALNOM IZDANjU

Saša je bilo
Pisac i novinar
TEKST SAMO U ŠTAMPANOM I DIGITALNOM IZDANjU

Zaljubljena u avione i bezbedno nebo
Gledano na konzervativan način, na čelu Direktorata civilnog vazduhoplovstva trebalo bi da bude muškarac. Međutim, rodna ravnopravnost ovde je u Srbiji zasijala snažnim svetlom: ovo ozbiljno zaduženje povereno je jednoj šarmantnoj i odlučnoj dami – Mirjani Čizmarov. Ona to očigledno dobro radi:već dve godine je na listi – sto najuspešnijih žena u Srbiji.
– Direktorat civilnog vazduhoplovstva ima 150 zaposlenih, od toga je 98 odsto visokoobrazovani kadar. Naš je cilj bezbedno i sigurno nebo nad Srbijom i ispunjavanje svih standarda i propisa, koje propisuju Evropska agencija za bezbednost vazdušnog saobraćaja i Međunarodna organizacija civilnog vazduhoplovstva. Veoma mali broj zemalja je ostvario taj nivo usklađenosti. Prednjačimo čak i u odnosu na mnoge države Evropske unije – ističe direktorka Čizmarov, koja je zbog zasluga za evropske integracije dobila priznanje „Najevropljanin 2016”.
Prva žena vazdušne plovidbe Evrope
Evropa je prepoznala kojim kapacitetom i kakvim tempom radi direktorat u primeni bezbednosnih standarda u vazdušnom saobraćaju i zato je Mirjana Čizmarov pre dve godine izabrana za potpredsednika Proširenog komiteta Evropske agencije za bezbednost vazdušne plovidbe u Briselu, a prošle godine joj je tajnim glasanjem taj mandat i produžen. Ove godine Mirjani je ukazana i čast da predsedava stalnoj komisiji Evrokontrola, tako da je faktički prva žena vazdušne plovidbe u Evropi. To je, kaže, divan osećaj i potvrda da to što radi, dobro radi.



Ne krije jugonostalgiju

– Ponosna sam što sam prošle godine u Beogradu uspela da okupim sve direktore vazduhoplovnih vlasti iz zemalja bivše Jugoslavije. Gotovo sa svima imamo potpisane memorandume o saradnji – ističe Mirjana inicijator osnivanja regionalnog komiteta za traganje i spasavanje u vazduhoplovstvu, prvog ove vrste u Evropi.

Mada, priznaje da joj nije bilo lako kada je došla na čelo Direktorata civilnog vazduhoplovstva, jer nije baš uobičajena pojava da „slabiji” pol obavlja bilo kakve poslove u ovoj oblasti. Autoritet je gradila na čvrstim temeljima godinama sticanog znanja i iskustva, ali i vere u sebe.
Mirjana je od malih nogu vezana za vazduhoplovstvo. Kuća njenih roditelja bila je vrlo blizu aerodroma u Batajnici, pa su kao deca često peške odlazili tamo da bi se družili sa budućim pilotima iz raznih zemalja koji su se tu obučavali.
I posle, gde god je stanovala, aerokoridor je prolazio iznad njene zgrade.
Kada se kao diplomirani pravnik zaposlila u Privrednoj komori, bila je i jedan od učesnika radne grupe u formiranju Direktorata civilnog vazduhoplovstva Republike Srbije i tadašnje Agencije za kontrolu letenja Srbije i Crne Gore.

Mirjana Čizmarov na radnom mestu (Foto iz arhive Direktorata civilnog vazduhoplovstva)

U direktoratu je od 2006. godine. Misli da njeni saradnici vole to što je čovek „iz kuće”, s obzirom na to da je pre imenovanja za direktora jedno vreme bila rukovodilac dva sektora. Kao šefica, veruje da je, tolerantna kada su u pitanju stvari lične prirode, ali od kolega traži da budu maksimalno posvećeni onome što rade.
Da dobro vodi firmu govori i to što su pre dve godine kupili zgradu u Skadarskoj ulici i tu preselili svoje službene prostorije iz Novog Beograda, gde su bili podstanari. U šali dodaje da im ova lokacija savršeno odgovara i zato što, ako „zaginu” na poslu, u dva koraka pređu u neki od obližnjih ugostiteljskih objekata, koje ne doživljavaju kao kafane, već kao svoju menzu, isto kao nekad „Politikini” novinari „Šumatovac” i „Grmeč”.
Šetnjom održava formu
Zbog posla često putuje u Brisel i Pariz, ponekad i u Keln. Privatno bira grčka ostrva. Ranije je bila vezana i za Istru. Poreč je njen omiljeni gradić u koji je kao mlada često odlazila na letovanje. Priželjkuje da vidi afričke i južnoameričke zemlje.
Kada je kod kuće, Mirjana svaki slobodan trenutak koristi da prošeta. To joj pomaže da ostane u dobroj formi.
– Imam sreću da živim na Banovom brdu. Blizu su mi i Košutnjak i Ada, pa sam često na nekoj od tih staza, nekad sama, a nekad sa mojom kucom, crnom labradorkom Atinom. Nek se drugi ne ljute, ona je najbolje društvo. Ta količina pozitivne energije koju razmenjujemo je beskrajna. Sva tuga, čemer i neraspoloženje ode mi u trenu kad nju zagrlim – otkriva „slatke” detalje, prisećajući se kako je kuca ušla u njihov dom, ali i u njihova srca.



Nema strah od letenja

– Avion često koristim. Bilo je situacija kada nije baš bilo prijatno, ali nikad se nisam uplašila. Volim da letim. Maštam da jednog dana položim za dozvolu PPL pilota, da vidim svoj lepi grad iz vizure najvećih zaljubljenika u letenje – otkriva Mirjana svoje planove.

– Kad je trebalo da je donesemo, suprug je bio kategoričan: Pas u kuću, ja iz kuće! Mislim da sad on više voli Atinu nego mene i decu zajedno. Nas dve smo svakog jutra u šest sati u parku bez obzira na vremenske prilike, a po podne je redovno šeta on – kaže naša sagovornica.
U Mirjaninom uobičajenim aktivnostima i pijaca se podrazumeva. Subotom pazari na Banovom brdu, a nedeljom na Kaleniću. Tamo ima svoju teta Radu kod koje već 25 godina uzima kajmak i Ratka kod koga kupuje sir. Inače, za taj deo grada posebno je vezana.
– Duša mi se vije na Vračaru. Mada, zavolela sam i Banovo brdo. Prozor moje dnevne sobe okrenut je ka Savi. Nemam nikakvu prepreku, pa su mi kompletna Ada i aerodrom kao na dlanu. I zalazak sunca je predivan – pomalo je romantična.
Kerozin u venama
Misli da su ukućani zadovoljni njenim kulinarskim umećem.
– Odrasla sam u sremačkom selu, ali nisam Sremica. Moji otac i majka poreklom su iz Hercegovine, a ja sam rođena u Beogradu. Verovatno je komšiluk iz detinjstva imao uticaj na moje kuvanje s obzirom na to da mi od ruke najbolje idu dizana testa, krofne, štrudle... Sećam se da je devedesetih u ćošku našeg stana uvek stajao džak sa brašnom, jer sam svakoga dana mesila hleb. Isprobavam i neka nova jela, međutim, moja deca su tradicionalisti što se tiče hrane, tako da u tome uživamo samo suprug i ja – kaže ova uspešna poslovna žena ne skrivajući da životni saputnik u kuhinji „pokriva” njena česta odsustvovanja od kuće.
– On je inženjer, ali njegove obaveze su drugačije prirode od mojih, pa mi uvek priskače u pomoć. Kod pripremanja hrane smo – egal. Dostojno me menja u kuhinji. Nisam ga učila da mesi i da zavija sarmu, ali sve ostalo zna da pripremi i, što je najvažnije, ne opire se tome. Srećom, deca su velika, oboje su studenti, pa prihvataju taj ritam. Znaju da volim svoj posao i da ga radim najbolje što mogu. Predana sam i radujem se svakom novom danu. Pričali su mi da onaj kome kerozin uđe u vene, teško može da se oslobodi toga. Meni se, izgleda, to dogodilo.

Zimska oaza nobelovca
Posetioci Herceg Novog, već od juna moći će da obiđu kuću, u kojoj je nobelovac Ivo Andrić provodio zime. Zdanje, koje je podigao zajedno sa suprugom Milicom Babić, intenzivno se obnavlja. Još od prošle jeseni, zahvaljujući angažovanju opštine Herceg Novi i posvećenika u kulturu, uređuje se letnjikovac i cvetna oaza, koju je nobelovac sam održavao. Kuća se nalazi u naselju Topla, u Njegoševoj ulici.
Kako kaže dr Vladimir Roganović, književni istoričar i kulturolog, ideja o revitalizaciji kuće nobelovca nije nova. U različitim vidovima postojala je od sedamdesetih godina 20. veka nakon što je opština Herceg Novi otkupila letnjikovac. Posle piščeve smrti kuća je pripala Andrićevoj svastici Danki Zajcev, koja ju je prodala opštini.
U objektu od 210 kvadratnih metara, na placu od 859 kvadrata, potonjih decenija jedno vreme je radilo obdanište, pa Klub književnika, restoran... Unazad godinama bila je zakatančena. Od septembra 2017, svesni kulturološke važnosti, u akciju je krenuo tim u kome su i prof. dr Dragan Bulatović i Dimitrije Vujadinović. Obratili su se predstavnicima lokalne samouprave sa idejom o otvaranju i istog dana dobili – potvrdan odgovor.

Letnjikovac u Herceg Novom (Foto Jefto Bjelica)




U suncu je sedam berićeta

Ivo Andrić je često kao samac dolazio u Herceg Novi. Odsedao je u hotelu „Boka”. Posle venčanja sa Milicom dolazili su 1960, 1961. Plac su kupili već naredne godine i tokom 1962/1963. zidana je kuća na Toploj. Kako je pisao prijatelju Ljubi Jandriću, Milica i on lako su se odlučili za Bokokotorski zaliv.
– Najviše nas je privuklo sunce. Kad god bih se našao dole, setio bih se one bosanske poslovice: „U suncu je sedam berićeta, a u kiši samo jedan” – pisao je Andrić.

– Na tromeđi ulica u naselju Topla zidana je kuća, koja nije tipična za primorske krajeve. Više podseća na bosanske kuće. Primera radi nema škure – štitnike od bure na prozorima, unutra su drvene stepenice koje vode na sprat. Od 1963. do 1968. kada su Andrić i Milica najviše boravili, bašta je bila sva u cveću i zelenilu, a tek kasnije je dvorište dobilo betonske delove. Prema ličnim zapisima pisca romana „Na Drini ćuprija”, u bašti su imali 51 vrstu biljaka – kaže Roganović.
Stevan Katić, predsednik opštine Herceg Novi navodi da sama lokacija gde se nalazi kuća za grad ima poseban značaj.
– U neposrednoj blizini su gradski muzej Mirka Komnenovića, škola koju je pohađao Njegoš, spomen-kuća pesnika Stevan Raičkovića. Građevina, uprkos protoku vremena nije bila uništena, te su izvedeni minimalni konzervatorski radovi. U arhivama je pronađen originalni projekat izgradnje. Povod za otvaranje u junu je još jedan: 14. jula obeležavamo tri veka od uvođenja savremene opštinske administracije te je otvaranjem za umetnike i sve goste, kuća Ive Andrića dokaz da Herceg Novi nije puka morska, turistička adresa, već grad koji gaji poseban odnos prema umetnicima i kulturi – objašnjava za „Politikin Magazin”, predsednik opštine Herceg Novi.
On dodaje da je vrednost radova oko 100.000 evra, a da bi se kuća obnovila što vernije vremenu kada je književnik sa suprugom boravio u njihovom gradu, pomažu i kontakti sa ambasadom Švedske u Crnoj Gori i institucijama kulture iz Srbiji.
Decenija zvanične ljubavi
Ovog marta navršava se tačno pola veka kako je Ivo Andrić spakovao kofer i zauvek otišao iz Herceg Novog. Krajem marta 1968. tačnije 24. u kući na Toploj umrla je Andrićeva supruga Milica Babić. Kremirana je u Beogradu, a urna je položena u Aleji zaslužnih građana na Novom groblju.
Ivo i Milica u braku su bili jednu deceniju. Venčali su se 27. septembra 1958. u beogradskoj opštini Stari grad. On je tada imao 66 godina, a Milica, kostimografkinja Narodnog pozorišta 49 godina. Ona je bila udovica Nenada Jovanovića, sa kojim je bila u braku od 1933. godine, sve do njegove smrti 1957.
Ivo Andrić je preminuo osam godina kasnije – 13. marta, 1975. u Beogradu, u 83. godini.

Barselona sigurna protiv Čelsija
Fudbaleri Barselone plasirali su se u četvrtinu finala Lige šampiona, pošto su u revanš utakmici osmine finala pobedili Čelsi sa 3:0. Pre tri nedelje u Londonu Čelsi i Barselona igrali su nerešeno 1:1, pa su Katalonci tako ukupnim rezultatom 4:1 izborili plasman u narednu fazu najjačeg evropskog takmičenja.
Utakmica na stadionu Kamp nou loše je počela po goste, pošto je Barselona već posle nešto više od dva minuta igre povela golom Lionela Mesija koji je gotovo iz mrtvog ugla uspeo da proturi loptu kroz noge golmanu Tibu Kurtoi.
Primljeni gol nije mnogo poremetio goste, koji su uzvratili jakim ritmom i visokim presingom, ali i pored nekoliko solidnih situacija pred golom domaćina, nisu uspeli da savladaju golmana Barselone.
Posle nove greške fudbalera Čelsija na sredini terena Barselona je praktično rešila utakmicu u 20. minutu. Nakon brzog kontranapada Mesi je s levog boka proigrao Usmanea Dembelea na drugoj strani koji je preciznim i jakim udarcem povisio na 2:0.
Čelsi se i posle tog gola nije predavao nastavio je da igra ofanzivno, Barselona je uglavnom bila koncentrisana na odbranu svog gola, ali nikako nisu uspevali da dođu do gola. Najbliži smanjenju zaostatka bili su u 44. minutu kada je Markos Alonso iz slobodnog udarca sa oko 20 minuta pogodio raklje.
Sve nedoumice oko pobednika susreta otklonio je Mesi u 63. minutu kada je posle dobre akcije i proigravanja Luisa Suaresa postavio konačnih 3:0. To je bio njegov 100. gol u Ligi šampiona.
Pored Barselone, u četvrtfinalu Lige šampiona igraće Juventus, Mančester siti, Liverpul, Sevilja, Real Madrid, Roma i Bajern iz Minhena. Žreb za četvrtfinalne utakmice Lige šampiona održaće se u petak od 12.00 u Nionu. (Beta)

Bajern opet bolji od Bešiktaša za četvrtfinale LŠ
Istanbul - Fudbaleri Bajerna plasirali su se u četvrtfinale Lige šampiona, pošto su večeras u revanšu osmine finala savladali Bešiktaš u Istanbulu sa 3:1 (1:0). Oba tima su nastupila u kombinovanim sastavima, jer je u prvom meču u Minhenu bilo 5:0 za Bavarce.
Strelci za Bajern bili su Tijago Alkantara u 17, Gokan Gonul autogol u 46. i Sandro Vagner u 84. minutu, a za Bešiktaš Vagner Lav u 59. minutu. (Tanjug)

Zvezda ispala, Mačva preko penala u polufinale
Šabac - Fudbaleri Mačve priredili su danas iznenađenje i plasirali se u polufinale Kupa Srbije, pošto su na svom terenu pobedili Crvenom zvezdom izvođenjem jedanaesteraca sa 5:4, pošto u regularnom delu meč nije bilo golova. Šapčani su izjednačili najveći uspeh u klupskoj istoriji, jer su drugi put izborili polufinale nacionalnog kupa posle 1969.godine.
Nakon 90 minuta nije bilo golova, a onda je domaćin pogodio svih pet udaraca sa „bele tačke”, za razliku od Nemanje Radonjića koji je prebacio ceo gol i postao tragičar Crvene zvezde. (Tanjug)
I Parizan, Mladost i Čukarički u polufinalu
Novi Sad, Kruševac - Fudbaleri Mladosti iz Lučana i Čukarički pridružili su se Partizanu i Mačvi iz Šapca u polufinalu Kupa Srbije. Lučanci su iznenadili Vojvodinu u Novom Sadu pobedom sa 1:0. Gol je postigao Miloš Trifunović u 89. minutu.
Čukarički je lakše nego što se očekivalo eliminisao Napredak u Kruševcu sa 2:0, golovima Marka Docića u 32. i Petra Bojića u 46. minutu. Ranije danas Partizan je savladao Javor u Ivanjici 2:0. (Tanjug)

Srpska jedina štiti Ustav BiH i Dejton
Od našeg stalnog dopisnika 
Banjaluka – Republika Srpska nije izvor problema, već mesto na kom se donose odluke koje pozivaju na domaći dogovor i pronalazak rešenja. U Banjaluci nisu izglasani akti o secesiji, već akti koji omogućavaju relaksaciju i koji pozivaju na dijalog i dogovor. Kao što se desilo na nedavnoj sednici dve entitetske vlade, što mi vidimo kao model odnosa za budućnost, rekao je Nenad Stevandić, predsednik Narodne skupštine Republike Srpske. On je u razgovoru za „Politiku” istakao da je već posle tri dana nakon zajedničke sednice vlada Republike Srpske i Federacije BiH došao „doprinos” saradnji naroda i entiteta i od strane Kancelarije visokog predstavnika (OHR).
„Oni su svoje sporne odluke doneli svega tri dana posle sednice na kojoj su započeti domaći dogovori. To sve objašnjava. Ne dozvoljavaju da se sami dogovorimo. Ne odgovara im da se priča o investicijama, o povratku mladih, zapošljavanju i rastu BDP-a”, rekao je on. Govoreći o podeli državne imovine, podsetio je da su jedine granice koje su nacrtane posle Drugog svetskog rata one koje su podelile entitete u BiH. „Te granice su plod međunarodnog ugovora. Šta one dele ako već nisu međudržavne granice? Pa dele imovinu entiteta! Stoga pokušaj osporavanja imovine Republike Srpske u stvari predstavlja svesno izazivanje krize i sukoba.”
 
Utisak je da BiH ulazi u ozbiljnu krizu. Skupština je usvojila dva zakona i njima odbacila odluke visokog predstavnika i Ustavnog suda BiH. Oba zakona suspendovao je Kristijan Šmit. Šta je Srpsku opredelilo na ove korake? 
Nesporno je da je visoki predstavnik generator sukoba i nesporazuma u BiH. To proističe iz činjenice da on nema legalno imenovanje. Po relevantnim rezolucijama SB UN, BiH je bez visokog predstavnika. Jake zemlje, koje ne zavise mnogo od SB UN, progurale su da Šmit sedne u kancelariju visokog predstavnika bez obzira na to što nema legalitet. Zato imamo stvaranje cikličnih krugova krize. Takođe, Ustavni sud BiH je jedina institucija koja ne počiva na dejtonskim principima – konsenzusu dva entiteta i tri naroda. Tamo dominiraju tri stranca, koji zajedno s dva Bošnjaka preglasavaju Srbe i Hrvate. To je izvor svih problema. Sve što je i ranije radila Narodna skupština RS bila je reakcija na odluke koje donose ove institucije. Neverovatno je da Bošnjaci ne žele da imaju još jednog Bošnjaka u Ustavnom sudu, već nastoje da tamo ostane Nemac ili Albanac. To je za nas znak da se sa BiH upravlja spolja, a za druge nada da će strane sudije, kao u ratu strani avioni, doneti prednost Bošnjacima.
 
Odluke Skupštine RS nailaze na ozbiljnu ljutnju na Zapadu. 
Mi moramo ostati jedinstveni i uporni, ne sme biti pukotina među Srbima. Moramo sačuvati odlične odnose sa Srbijom i svoju neutralnost. Imamo otvorene sve komunikacijske kanale, čak i sa zemljama koje nas stalno kritikuju. Mi ćemo nastaviti da nudimo rešenja, koja će uvek biti zasnovana na dejtonskim principima, a to znači da nijedna odluka ne sme da bude doneta preglasavanjem, bez saglasnosti dva naroda i dva entiteta. A upravo su to radili visoki predstavnik i Ustavni sud BiH. Mi to razumemo kao nastojanje da se ovde provociraju krize i sukobi. Na to reagujemo pametno i nećemo dozvoliti da budemo okrivljeni za ono što je neko drugi smislio.
 
Da li je nametanje model po kom dugoročno može disati BiH? 
Ne, naprotiv, to je potpuno glupo, jer u BiH je već ispod 1,5 miliona Bošnjaka, oko milion Srba i manje od pola miliona Hrvata. Niko nikog tu ne može da nadjača i ugrozi. Mogu samo da se stvaraju nepotrebne krize. Razumem frustraciju Bošnjaka zbog percepcije da samo oni nemaju svoju državu. Zato postoji neki prikriveni cilj da se preko geopolitičke osovine – koju ovde drže Amerikanci i Britanci, posredstvom OHR-a i stranih sudija – isposluje neka supremacija Bošnjaka. Ali to ne može i neće ići preko leđa druga dva naroda i može samo silom da se desi. To ne žele ni Hrvati, koji su u zadnje vreme bili zavisni od Srba, i čiju smo poziciju štitili samo zato da ne bismo mi došli na red, a ne zato što smo u ljubavi s onima koji često pokazuju proustaške stavove. Srpska nije osnovana voljom tih sila koji sada rade protiv nje, ali je od njih prihvaćena kao neminovnost. Ipak se nadležnosti Srpske stalno tope i ako se to nastavi biće kao da je nismo ni stvorili i zato je reakcija RS tako odlučna.
 
Dakle, sem brige za državnu imovinu, korake Srpske uslovila je akumulacija nezadovoljstva. Ipak stižu upozorenja. 
Sva briga kojom Dodika žele da predstave kao figuru koja krši Dejtonski sporazum i ustavni poredak velika je laž. Dodik ima poseban stil, ali on je samo alibi da se dovrši posao obesmišljavanja i obezvlašćivanja RS. Manji deo opozicije to ne razume. Pa još daju podsticaj alibiju međunarodnog faktora. Dodik ima veliki politički kapacitet i vuče najveći broj konaca. Ali to je stvar koja pripada političkom spektru. U pravnom spektru ni Dodik ni RS nikada nisu doneli odluke o disoluciji. Nijedna institucija RS nije donela odluku o otcepljenju. Naše odluke treba pažljivo čitati. Mi u njima tražimo da se izaberu sudije Ustavnog suda BiH, jer je tako predviđeno. Ali volje za to nema kod Bošnjaka koji te sudije mogu da koriste za atak na RS. I zato smo tu gde jesmo. Što se imovine RS tiče, kada smo 2012. potpisivali ugovor s nemačkom kompanijom u vezi s izgradnjom energetskih objekata – isti ovaj kakav sad imamo sa Srbijom, jer su Nemci odustali – tada Ustavni sud nije problematizovao imovinu. Nije smeo protiv stranaca, niti su federalni partneri vikali da ne možemo bez njihove saglasnosti. U pozadini je srbofobija, a ne zajednički razvoj.
 
Dakle, odgovornost za krizu smeštate pre svega u Sarajevo i kod međunarodnih predstavnika. 
Pogledajte, na 9. januar su ranije dolazili svi. Sve do momenta kada su stranci odlučili da izazovu krizu. Nakon što su Dan RS proglasili neustavnim, počinje kriza, a mi počinjemo još žešće da ga slavimo. Svetosavska nagrada je takođe problematizovana od Bošnjaka, ali je Ustavni sud odlučio da ona nije uvredljiva. Taj sud je ušao u formu da deli srpske svece. Da procenjuje koji svetac vređa interese bošnjačkog naroda. Pa ih valjda Sveti Sava ne vređa, jer je Srbin, a Sveti Stefan, ipak, vređa. Oni su se upustili i u meritum verskog, društvenog, običajnog i potpuno polupali lončiće.
 
Da li RS nastupa jedinstveno u aktuelnoj krizi? 
Kao osnivač SDS-a i iz kog sam izašao u vreme čudne nacionalne politike u najvećoj stranci opozicije, mogu samo da skinem kapu za poslednje stavove i da kažem da se ta partija ponaša državotvorno. Nadam se da će tako i ostati. Trenutno, SDS je stranka opozicije koja razume razliku između vlasti i države.
Setite se, targetiranje Karadžića nekada je bilo isto kao aktuelno prokazivanje Dodika. Karadžića su najpre oterali u šumu, pa u zatvor, a prethodno su mu garantovali da neće biti procesuiran. Pravili su hajku kako bi od njega napravili kriminalca, lažući da je iz Prijedorske banke odneo tri miliona maraka. Želeli su stvoriti nezadovoljstvo naroda prema njemu, što nije uspelo. Ne verujem ni da će uspeti aktuelni pokušaji po istom principu. Nismo mi društvo koje drugačije živi i radi ili ima drugačije demokratske principe od nemačkog, francuskog ili švajcarskog modela. U vreme evropske cenzure u vezi s ratom u Ukrajini možemo čak reći da smo pet puta slobodniji. U Banjaluci možete da kritikujete i hvalite Putina ili Zelenskog, a u Berlinu i Parizu to ne smete. Udar na RS, sem napada na naše vrednosti, jeste udar i na demokratsko društvo.
 
Neki u poslednjim dešavanjima u RS pronalaze baš uticaj dešavanja u Ukrajini. 
Sukob u Ukrajini ima veze sa situacijom u celom svetu. Pa ima refleksije i na Balkan. Mi u tom ratu ne učestvujemo. Nepoštovanje međunarodnih ugovora je uvek generator koji dovodi do ratova. Nepoštovanje Kumanovskog sporazuma i Rezolucije 1244 izaziva krizu na KiM, jer Srbi nisu dobili svoje bezbednosne snage da ih štite. Minski sporazumi nisu poštovani dok je trajala tortura nad stanovništvom Donbasa. Ako se setimo kako se pred Drugi svetski rat raspalo Veće naroda i kako se danas ljuljaju UN, možemo da povučemo mnoge paralele. Ali mi nigde ne treba da srljamo. BiH treba da se liši ambicije za priključivanje u bilo kakve vojne asocijacije. Ali EU je odlučila da pritisne BiH da se mora opredeliti. Na svu sreću bez mišljenja Srba to se ne može desiti. Blokirali smo pristupanje NATO-u i uvođenje sankcija Rusiji. Srpska može da se ponosi kako tretira ukrajinsku manjinu, koja je ovde najbrojnija. U Prnjavoru živi nekoliko hiljada Ukrajinaca, koji imaju svoje crkve i mi želimo da niko u Srpskoj nema ikakvih problema. To je za nas čast.
 
Verujete li u neka saznanja da se razmatra smena Dodika? 
Mi smo OHR još ranije potpuno pobedili, argumentima i dokazima. Dokazali smo da su svi visoki predstavnici imenovani rezolucijama SB UN. Prezentovaćemo dokumente koji su potpisani između parafa i potpisa Dejtonskog sporazuma, sa takozvane Konferencije za implementaciju mira u Londonu – koja je ustanovila Savet za sprovođenje mira (PIK) i pozvala zvaničnim dokumentima SB UN da potvrdi prvog visokog predstavnika. Dakle, čak i kada bi Šmit smenio Dodika, mi to ne bismo objavili, jer nema legalitet. Ako nema legalitet imenovanja i njegove odluke su nelegalne. Pa kako onda da njegove odluke objavljujemo u „Službenom glasniku RS”? Ovog trenutka, Srpska je ta koja čuva pravni poredak u BiH. Sve akcije iz RS zasnovane su na pravu i to svi dobro znaju. Zato su prešli na drugu strategiju – zloupotrebu Ustavnog suda.
 
Šmit je nametnuo zakon koji inkriminiše one koji ne poštuju njegove, kao i odluke Ustavnog suda. 
Time želi da upotrebi domaće institucije za izazivanje krize. To će opet raditi nametanjem zakona. Oni koji budu prihvatili da sprovode takve zakone mogu da naprave poremećaj mira. Zato je Dodik najavio da će u Nemačkoj tužiti Šmita za lažno predstavljanje, ali i za narušavanje mira, a to je najveći zločin. Mi u RS sem pravnog poretka RS i BiH čuvamo i mir.
 
Posebnu nervozu na Zapadu izazvala je najava suspenzije ingerencije Suda i Tužilaštva BiH i agencije Sipa. 
Jedan šeik je u otporu zapadnjačkoj agresiji rekao da muslimani ne jedu svinjetinu, ali da ako treba da umru od gladi, možda i mogu da ih nateraju na to. Ako naše postojanje bude ugroženo, bićemo prinuđeni da donosimo zakone koji će imati pravni legalitet i koji će se primenjivati na teritoriji RS. A sasvim drugi zakoni će važiti u FBiH. Imaćemo praktično dve zemlje. To ne priželjkujem, već se nadam da će biti pameti u međunarodnim centrima, što uključuje i neophodnu katarzu u EU, koja ovde treba da zameni OHR. Treba da se imenuju domaće sudije i da se sprovode domaći zakoni, te da niko nikome ne koči razvoj.
 
Na osnovu čega tvrdite da se neće dozvoliti da Srbi u BiH budu svedeni na manjinu i podvrgnuti nasilju kao na KiM? 
Teroristički režim koji na KiM ugrožava Srbe često pominje Srpsku, što je za nas veliko priznanje. Kada tvrde da neće dozvoliti RS na KiM, to je potvrda da je Srpska toliko etablirana da joj se ni ćošak ne može odbiti. Niko sem naše skupštine neće donosi odluke u ime nas, niti će imenovati gradonačelnike u ime naših građana tako što će da raspisuje izbore i sa dva-tri odsto izlaznosi priznaje njihove rezultate. A mnogi u Sarajevu bi to voleli. U RS postoje dva veća naselja sa Bošnjacima, Kozarac i Janja, koja uživaju svu našu pažnju, prava i ljubav. Ipak, BiH iz devedesetih i danas nije ista. U Sarajevu nema Srba, svi gradovi su monoetnički u oba entiteta, uz izuzetke Drvara, Glamoča, Grahova i Petrovca u FBiH. Izmaštana multietnička priča je samo lažni građanski model za konačnu supremaciju Bošnjaka.

Bajden: Saudijska Arabija i Izrael daleko su od sporazuma o normalizaciji odnosa
Izrael i Saudijska Arabija su daleko od sporazuma o normalizaciji koji bi uključivao sporazum o odbrani i američki civilni nuklearni program, rekao je predsednik SAD Džozef Bajden u intervjuu za Si-En-En.
Američki zvaničnici su posredovali u pokušaju da postignu dogovor o normalizaciji odnosa između dve zemlje, podseća Rojters.
„Daleko smo odatle. Imamo o mnogo čemu da razgovaramo”, rekao je Bajden.
Izraelski ministar energetike Izrael Kac je prošlog meseca izrazio protivljenje ideji da Saudijska Arabija razvija civilni nuklearni program kao deo bilo kakvog uspostavljanja odnosa između dve zemlje posredstvom SAD.
Bajden je ukazao na odluku Saudijske Arabije, uoči njegove posete kraljevstvu prošlog leta, da otvori svoj vazdušni prostor za sve avio-prevoznike, otvarajući put za više preleta ka i iz Izraela, prenosi Tanjug.

Bajden otputovao na evropsku turneju, posetiće Britaniju, Litvaniju i Finsku
Predsednik SAD Džozef Bajden otputovao je danas na evropsku turneju tokom koje će posetiti Veliku Britaniju, Litvaniju i Finsku, javlja Rojters.
Bajden će večeras stići u London, a narednog dana će se sresti sa britanskim kraljem Čarlsom III, prvi put od kada je krunisan.
On će razgovarati i sa britanskim premijerom Rišijem Sunakom u Dauning stritu.
Sledeća poseta je samit NATO u Viljnusu, u Litvaniji.
Bajden će provesti dva dana u glavnom gradu Litvanije, koja je domaćin godišnjeg samita NATO.
On ćee učestvovati na sastancima sa liderima i održati govor na Univerzitetu u Viljnusu.
Konačna stanica je Helsinki, gde se očekuje da će Bajden u četvrtak proslaviti proširenje NATO sa Finskom kao najnovijom članicom alijanse.
Ova nordijska zemlja je u aprilu postala 31. članica NATO.
Bajdenov savetnik za nacionalnu bezbednost Džejk Saliven rekao je da će Bajdenovo putovanje „pokazati predsednikovo vođstvo na svetskoj sceni”, navodi AP, prenosi Tanjug.

Budi hrabra – reci NE nasilju
Od početka godine čak 22 žene ubijene su u porodičnom nasilju, a među njima se nalaze i dve devojčice. Podaci Centra za podršku ženama govore da je od 2010. godine u porodično-partnerskom odnosu ubijeno više od 330 žena, a statistika svedoči da se svaka treća žena ranije obraćala institucijama sistema za pomoć. Brojke takođe upozoravaju da je u prethodnoj deceniji trećina žena ubijena vatrenim oružjem, a taj trend nastavlja se i u ovoj godini, u kojoj je šest žena stradalo na ovaj način. Statistika koja svedoči da osam od deset žena strada od ruke muža, oca ili brata postaje još bolnija kada se iza nje pomole lica više od 400 dece koja su u poslednjih deset godina ostala bez majki i odrastaju s doživotnim žigom da im je otac ubica – neki od njih nastavili su život s bakama i dekama, drugi odrastaju u hraniteljskim porodicama, a neki mališani detinjstvo provode u domovima za decu bez roditeljskog staranja.
Is­tra­ži­va­nje po­ve­re­ni­ka za za­šti­tu rav­no­prav­no­sti i Pro­gra­ma Uje­di­nje­nih na­ci­ja za raz­voj u Sr­bi­ji (UNDP), ko­je je ura­đe­no na re­pre­zen­ta­tiv­nom uzor­ku od 1.004 že­ne pokazalo je da najveći broj že­na ko­je su po­sta­le žr­tve po­ro­dič­nog ili part­ner­skog na­si­lja ne pri­ja­vlju­je nasilnika iz stra­ha od nje­go­ve osve­te. Po­lo­vi­na njih pri­zna­je da su stid i sra­mo­ta zbog agre­si­je ko­jom su iz­lo­že­ne, kao i spo­zna­ja da ne­ma­ju gde da odu ako od­lu­če da iza­đu iz začaranog kru­ga na­si­lja glav­ni raz­log zbog ko­jeg ne pri­ja­vlju­ju na­si­lje in­sti­tu­ci­ja­ma si­ste­ma.
Studija re­a­li­zo­va­na u okvi­ru pro­jek­ta „In­te­gri­sa­ni od­go­vor na na­si­lje nad ženama i de­voj­či­ca­ma u Sr­bi­ji”, ko­je u part­ner­stvu s Vla­dom Sr­bi­je spro­vo­de agen­ci­je Ujedinjenih na­ci­ja u Sr­bi­ji, ta­ko­đe po­ka­zuje da že­ne naj­ve­će po­ve­re­nje ima­ju u Si­gur­ne žen­ske ku­će, a po­tom u zdrav­stvo, po­li­ci­ju i ver­ske in­sti­tu­ci­je, a naj­ma­nje ve­ru­ju jav­nom tužilaštvu i cen­tri­ma za so­ci­jal­ni rad. Naj­ve­ći broj že­na ko­ji je uče­stvo­vao u ovom is­tra­ži­va­nju na­veo je da su raz­u­me­va­nje i podrška oko­li­ne, od­no­sno po­ro­di­ce i pri­ja­te­lja, ključ­na stvar ko­ja bi ih mo­ti­vi­sa­la da prijave na­si­lje u po­ro­di­ci – ako bi po­sta­le žr­tve na­si­lja, čak 38 od­sto že­na pr­vo bi tražilo podršku od čla­no­va po­ro­di­ce, 28 pro­ce­na­ta njih oti­šlo bi u po­li­ci­ju, dok bi se prijateljima po­ve­ri­lo sve­ga de­vet pro­ce­na­ta že­na.
Iako je veća šansa da neko ko je ekonomski zavisan od nasilnika ostane u nasilnom odnosu, u Sigurnoj ženskoj kući nalaze se i žene koje su na veoma visokim socijalnim položajima i koje su izbačene iz sopstvenog doma, a nasilnik koji je trebalo da završi u zatvoru, pronašao je rupu u zakonu kroz koju se provukao uz pomoć umešnog advokata.
Iskustvo govori da je situacija kada žena reši da ostavi nasilnika po nju najrizičnija – ubistva se dešavaju kada žena konačno „prelomi” i saopšti partneru da ga napušta, a neka istraživanja govore da se femicid obično dešava unutar tri meseca od odlaska žene. Iako stručnjaci apeluju da se mora napraviti veoma detaljan plan zaštite žrtve, dešava se da neka karika u lancu zaštite žrtve, koga čine policija, tužilaštvo i sud, jednostavno ne proceni dobro bezbednosni rizik.
Kako bi se sprečila kategorizacija na „laka” i „teška” ubistva, udruženje „FemPlatz” zahteva od nadležnih da se krivično delo femicida uvede kao posebno krivično delo. Istraživanje koje je uradilo ovo udruženje pokazuje da je u skoro trećini slučajeva femicida sud dosudio kaznu od 10 do 15 godina. „FemPlatz” takođe traži od nadležnih uspostavljanje nezavisnog tela za praćenje femicida, čime će se obezbediti prikupljanje podataka o ubistvima žena koji će biti dostupni javnosti i ujedno unaprediti rad institucija i poboljšati sistem zaštite žena od nasilja.
Mada sta­ti­sti­ka upozorava da sva­ke go­di­ne iz­me­đu 20 i 30 že­na bi­va ubi­je­no u po­ro­dič­nom ili part­ner­skom na­si­lju, ve­li­ki broj njih je i spa­sen za­hva­lju­ju­ći ade­kvat­noj re­ak­ci­ji dr­ža­ve – podaci Ministarstva pravde govore da je to­kom 2022. go­di­ne pro­du­že­no vi­še od 20.000 hitnih me­ra za­šti­te žr­tve i iz­ra­đe­no 19.017 pla­no­va za­šti­te žr­tve, a od 2017, od­no­sno od po­čet­ka pri­me­ne Za­ko­na o spre­ča­va­nju po­ro­dič­nog na­si­lja, pa do po­čet­ka ove go­di­ne iz­re­če­ne su 103.864 hit­ne me­re. Vi­še od hi­lja­du pred­stav­ni­ka pra­vo­sud­nog si­ste­ma bi­lo je na obu­ci i spe­ci­ja­li­zo­va­noj edu­ka­ci­ji o pre­ven­ci­ji po­ro­dič­nog na­si­lja.

I Harvard strepi od veštačke inteligencije
Upotreba veštačke inteligencije jeste fascinantna, sigurno će biti velikih promena u obrazovanju i mi na Harvardu dosta razmišljamo na temu „ChatGPT”, jer ne možemo to da ignorišemo. Studenti definitivno koriste VI u programiranju, ali na američkim univerzitetima i posebno na Harvardu postoji kod časti i potpuno poverenje da student neće čak ni kada radi ispit kod kuće da prepisuje i vara. Dešavalo se da nekada nekog uhvatimo, ali većini studenata je čast da budu na Harvardu i niko neće rizikovati da tu šansu prokocka. To je i najveća razlika u odnosu na naš sistem: nije poenta u bubanju, već da se mladi ljudi zainteresuju da nauče da razmišljaju, da postignu nešto u životu. Ništa mi ne znači da zapamte formulu napamet, mogu da je nađu u knjizi, ja sam na svom kursu rekao studentima da mogu da koriste bilo koji onlajn izvor, kaže na početku razgovora za „Politiku” prof. dr Marko Lončar sa Fakulteta tehničkih i primenjenih nauka Univerziteta Harvard. 
 
Dr Lončaru je ove nedelje u SANU uručena nagrada Fondacije „Prof. dr Marko V. Jarić” za 2019. godinu, što ranije nije bilo moguće zbog pandemije kovida 19. Ova nagrada, koja se u medijima naziva i „Srpski Nobel za fiziku”, dodeljuje se već punih 25 godina za izuzetne rezultate. Prema odluci žirija dr Lončar ju je više nego zaslužio za doprinose u oblasti nanofotonike, primenjene fizike i integrisane optike.
Nismo mogli a da ne pitamo profesora da li zna da je u Beogradu ove godine primljen jedan brucoš na fizici i šta savetuje – kako popuniti klupe na fakultetima prirodnih nauka. Odgovor nas je malo iznenadio:
– Mi imamo sličan problem na Harvardu, jer se tu dolazi zbog prava i medicine i borimo se za studente koji bi da postanu inženjeri, i to inženjeri elektrotehnike. Zato sam moj kurs prilagodio da bude praktičan, da bude više laboratorijskih vežbi, da rade projekte. Moj savet srpskim kolegama jeste da se reformišu studije, da bude više prakse. Ne mora baš sve da se nauči, uvek mogu knjigu da otvore ako im zatreba neka formula.
Svoj put do Harvarda opisuje kao kombinaciju genetike, pameti, sreće i podrške porodice i profesora. Detinjstvo je proveo gledajući oca, inženjera elektrotehnike, koji je radio u vojsci, kako stalno nešto popravlja. Krenuo je tatinim stopama, ali je na kraju odabrao svoj put. Kaže da su presudan uticaj imali fantastični profesori matematike i fizike, prvo u Osnovnoj školi „Svetozar Miletić” u Zemunu, koju je završio kao đak generacije, a potom i u Matematičkoj gimnaziji na programerskom smeru u vreme kada su kompjuteri bili retkost i papreno koštali.
– Fizika me zanimala, ali sam upisao elektroniku na Elektrotehničkom fakultetu. Po završetku studija sam aplicirao za Ameriku jer kod nas gotovo ništa nisam mogao eksperimentalno da radim, neka istraživanja su vrlo skupa i tako sam stigao 1997. do Kal teka i profesora Ćuka. Ali stara ljubav zaborava nema i vratio sam se fizici – priča ovaj harvardski profesor.
Prvi šok je bio kada je shvatio koliko je neverovatno teorijski potkovan u odnosu na američke kolege, ali praksa je bila slaba tačka, zbog nedostatka opreme i materijala na fakultetima u Srbiji u to vreme pogotovu.
– Brzo se čovek navikne na bolje. Tu sam završilo i doktorat. Posle šest godina u Los Anđelesu preselio sam se u Boston, najevropski američki grad i krenuo na postdoktorske studije na Harvardu. U SAD nije uobičajeno da student koji „izuči zanat” na jednom univerzitetu tu i ostane, gledaju da dovode profesore koji donose nešto novo, ali eto ja sam ostao i danas imam svoju katedru i predajem osnove elektrotehnike – priča profesor i dodaje da je na postdoktorskim studijama trenutno jedan student iz naše zemlje. Koliko mu je poznato, na Harvardu je jedini profesor iz Srbije, ali ima kolegu iz naših krajeva na MIT.
Uglavnom su mi prijatelji roditelji moje dece, kaže i dodaje da se dosta njegovih prijatelja iz Matematičke gimnazije preselilo u Ameriku i nastanilo u istom predgrađu u kojem i on živi sa suprugom Evelin, koju je upoznao u Los Anđelesu. Danas su u istoj ulici kuće osam đaka Matematičke gimnazije, tako da se svi lepo druže, kao i njihova deca.
Ostati ili otići – pitamo ga na kraju. To je sve individualno, odgovara. – Ja sam uvek zamišljao da ću da se vratim negde u Evropu, ali u Americi su resursi za bavljenje naukom zaista veliki. Možda se vratim kad se penzionišem, ako se to ikada dogodi – kaže kroz osmeh.
Bilo je tu još mnogo toga da se kaže i pita, ali je profesor morao nazad u Boston, uz obećanje da će se brzo vratiti u Beograd. Čekalo ga je i predavanje našim studentima elektrotehnike, među kojima će možda pronaći nekog budućeg kolegu na Harvardu. U hodnicima SANU ostale su reči dr Aleksandra Bogojevića, direktora Instituta za fiziku, inače institucije koja je pokrovitelj ove nagrade: „Mi smo mala zemlja sa visokim procentom uspešnih ljudi u naučnoj dijaspori, nema osobe koja nije čula za Teslu ili Pupina. A dr Marko Lončar je još jedan dokaz da Srbiji dobro ide fizika”.
 
 
Antrfile
 
Impresivna biografija
Dr Lončar je posle Matematičke gimnazije završio Elektrotehnički fakultetu u Beogradu, a potom doktorirao na Kalifornijskom institutu za tehnologiju na temi lasera i talasovoda na bazi fotonskih kristala. Postdoktorske studije je završio na Harvardu, gde je postao docent, pa vanredni i redovni profesor, da bi 2012. bio unapređen u profesora sa katedrom. Danas je jedan od vodećih svetskih stručnjaka u nanofotonici i nanotehnologiji, a posebno su zapažena njegova dostignuća u nanofabrikaciji dijamanata. Dobitnik je brojnih nagrada, ima više od 20 patenata i autor je impresivnog broja radova koji se objavljuju u najuticajnijim naučnim časopisima.
 
Antrfile
 
Plavi dijamanti najpopularniji, roze najskuplji
 
Zašto od studenata neprekidno dobija nagrade za najinteresantnija predavanja, pokazao je okupljenima u SANU, gde je govorio o tome zašto su dijamanti najbolji prijatelji fizičara. Iako su u publici mahom bili akademici, on je pričao jednostavno, da svako može da razume, duhovito kombinujući slike, citate i primerke veštačkih dijamanata koje je iz Amerike doneo u koferčiću. Saznali smo od čega se sastoje dijamanti, zašto imaju boju, da su plavi najpopularniji, žuti najjeftiniji, a da su roze retki i zato i skupi. Uz uobičajenu priču o tome kako je dijamant najtvrđi mineral u prirodi koji se koristi za bušenje, sečenje i brušenje, mogli smo, recimo, koristeći samo toplotu svog tela da dijamantom sečemo led u čaši…

Milatović stigao u posetu Srbiji, dočekao ga Dačić
Predsednik Crne Gore Jakov Milatović stigao je danas u zvaničnu dvodnevnu posetu Srbiji, a na aerodromu „Nikola Tesla” u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
„Poželeo sam dobrodošlicu predsedniku Crne Gore Jakovu Milatoviću, koji će boraviti u dvodnevnoj zvaničnoj poseti Republici Srbiji! Radujem se ovom susretu koji će dodatno učvrstiti tradicionalno prijateljske odnose i saradnju naših zemalja”, naveo je Dačić na Instagramu, gde je objavio i fotografije sa Milatovićem.
U čast posete Milatovića, ambasada Crne Gore prirediće večeras svečani prijem u Crnogorskoj kući u Beogradu, navodi se u saopštenju službe za informisanje predsednika Crne Gore.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”.
Poseta Milatovića Srbiji dolazi nakon poseta Briselu i institucijama EU i NATO, a sa ciljem jačanja političkih i ekonomskih odnosa dve države i unapređenja regionalne saradnje, dodaje se u saopštenju predsednika Crne Gore, prenosi Tanjug.

Fudbalski savez Grčke na korak od izbacivanja iz Fife
ATINA – Grčki fudbalski savez blizu je da bude izbačen iz Fife posle haosa na meču u Solunu kada je predsednik Paoka Ivan Savidis sa pištoljem uleteo na teren, izjavio je danas funkcioner najveće fudbalske organizacije Herbert Hubel.
Vlada Grčke je prvo prekinula fudbalsko prvenstvo, posle čega je morala da reaguje Fifa i pošalje svoje funkcionere u Atinu.
„Nove mere moraju da budu prihvaćene od svih. „Gregzit” koji je izgledao daleko, više nije. Grčki fudbal je došao na ivicu ambisa”, rekao je Hubel posle današnjeg sastanka u Atini sa grčkim zamenikom ministra sporta Jorgosa Vasilijadisa.
Kako je naglasio, postoji mnogo loših stvari u grčkom fudbalu poput pretnji, ucena, problema sa huliganizmom.
„Mnogo je tenzije unutar i van terena. Osećamo da mnogi faktori nisu spremni da pomognu, ne gleda se interes fudbala, kao što Fifa želi. Nasilja je previše, kako deca da dođu tamo gde su pištolji, bombe, baklje... To je neprihvatljivo”.
Dodatan problem je što je odluku za prekid prvenstva donela Vlada Grčke, što je prema pravilima Fifa mešanje politike u sport.
„Neophodna je nezavisnost fudbala. Sigurnost i integritet čelnika Saveza su na kocki, mora da se pronađe rešenje i dobio sam obećanje da hoće. Cilj je da fudbal pobedi, a ne oružje i pretnje. Podneću Fifa izveštaj koji neće opisati situaciju kao dobru”.
Samo dan ranije, zamenik ministra sporta Jorgos Vasilijadis je izjavio da je spreman za scenario „Gregzit” samo da bi se smirila situacija oko nasilja u Grčkoj na fudbalskim priredbama. (Tanjug)

Gugl zabranjuje reklame za kriptovalute od juna
NjUJORK – Američka kompanija Gugl će od juna zabraniti onlajn oglase u kojima se promovišu kripovalute ili inicijalne ponude kripovaluta (ICO), javlja njujorška agencija „Blumberg”.
Iz Gugla je saopšteno da će početi da blokiraju oglase za „kripovalute i sadržaje koji su u vezi sa kriptovalutama”.
Internet pretraživač će, takođe, ograničiti reklame za finansijske proizvode kao što binarne opcije i još neke rizične derivate.
Sličan potez u januaru je preduzeo i Fejsbuk kada je zabranio oglase za kriptovalute.
Posle najnovije vesti, vrednost kriptovaluta - bitkoina, etereuma i ripla - zabeležila je pad. (Tanjug)

Premijer Slovenije objavio da podnosi ostavku
Ljubljana - Premijer Slovenije Miro Cerar objavio je da podnosi ostavku, javlja STA. Cerar je takvu odluku doneo nakon odluke Ustavnog suda Slovenije da poništi referendum o železničkom projektu Koper-Divača. On će o svojoj ostavci zvanično obavestiti slovenačkog predsednika Boruta Pahura u četvrtak.
„To sam učinio jer je neophodno znati šta je ispravno, a šta pogrešno. Ovo je odgovornost koju preuzimam i odluka koju bi prihvatio svaki časni političar”, naveo je Cerar na svom tviter nalogu. (Tanjug)

Sobranje na burnoj sednici uvelo albanski kao zvaničan jezik
Skoplje – Makedonski parlament je, bez rasprave o gotovo 36.000 amandmana koje je podnela opoziciona stranka VMRO-DPMNE, sa 64 glasa za, bez glasova protiv i uzdržanih, usvojio Zakon o upotrebi jezika, koji albanski uvodi kao drugi zvanični jezik u toj državi, javlja Tanjug.
Predsedavajući parlamenta Talat Džaferi, iz redova albanske DUI, sproveo je svoj unapred najavljeni naum i odbacio amandmansku raspravu, što je umalo dovelo do obračuna između njega i bivšeg lidera VMRO-DPMNE i prethodnog premijera Makedonije Nikole Gruevskog, pa je moralo da reaguje i obezbeđenje.
Kako su preneli makedonski mediji, Gruevski je prišao Džaferijevom stolu izvadio njegovu karticu iz sistema za glasanje i polio čašu vode po stolu. Nakon toga Džaferi je proglasio pauzu u trajanju od 15 minuta, a dalji sukob sprečilo je obezbeđenje Sobranja koje je stalo između Gruevskog i Džaferija.
VMRO-DPMNE je hiljade amandmana na zakon podneo nakon što je on usvojen u parlamentu u januaru, a predsednik države Đorđe Ivanov, blizak toj stranci, odbio je da ga potpiše i vratio ga u Sobranje.
Sat vremena nakon početka sednice, zasedanje je prekinuto zbog napetosti, a predsednik parlamenta Džaferi je, na zahtev opozicije, proglasio jednočasovnu pauzu. Prethodno je Džaferi, kako je prenela Beta, preskočio tačku dnevnog reda o Zakonu o jezicima kojom je trebalo da počne skupštinska sednica. Dok su poslanici VMRO-DPMNE tražili pauzu, poslanička većina je glasala za zakone koju su bili sledeći na dnevnom redu. Pošto su opozicioni poslanici počeli da galame, Džaferi je ipak proglasio pauzu.
Ispred Sobranja su u tom trenutku bile stotine ljudi koji su protestovali zbog Zakona o upotrebi jezika. Kao i VMRO-DPMNE i Ivanov, oni ga smatraju opasnim po nacionalno jedinstvo Makedonije.

Protest ispred Sobranja (Foto Beta-AP)
Zakon je na kraju, po završetku pauze, ipak izglasan, bez rasprave o amandmanima, za koje je vladajuća većina ocenila da su podneseni bez namere da se taj akt popravi nego samo da bi njegovo usvajanje bilo blokirano. Džaferi je zauzeo stav da je o zakonu već jednom, pred usvajanje u januaru koje je vetom oborio Ivanov, raspravljano te da nacionalni ustav propisuje da u takvom slučaju nema potrebe da se taj deo procedure ponavlja i da odmah sledi ponovno glasanje.
Većina poslanika VMRO-DPMNE usprotivila se onome što su ocenili kao kršenje poslovnika. Poslanik te stranke Ilija Dimovski je upozorio da će usvajanje tog zakona bez rasprave biti u suprotnosti sa standardima, a posebno zato što je taj akt obeležen evropskom zvezdom. VMRO je zatražio da predlog zakona bude povučen iz rasprave i potpuno odbačen i poručio da Zaev uništava Makedoniju.
Lider VMRO Hristijan Mickovski je još pre pauze napustio zgradu parlamenta, a potom demantovao da se uoči sednice sastao sa premijerom Zoranom Zaevom i predsednikom parlamenta Džaferijem, kako su to neki mediji ranije preneli. VMRO-DPMNE, inače, bojkotovao je rad Sobranja sve do ove sednice.
Zakon su prvi put izglasali poslanici vladajuće većine koju čine Socijaldemokratski savez Makedonije i DUI, najveća partija Albanaca u Makedoniji. SDSM Zorana Zaeva je ušao u koaliciju s albanskim partijama tek nakon što je prihvatio takozvanu „Tiransku platformu”, koja je predvidela određene uslove političkih partija Albanaca da podrže makedonsku vladu, među njima i usvajanje Zakona o jeziku.
Ovaj novi, treći zakon o jezicima za poslednjih desetak godina predviđa da albanski konačno postane drugi službeni jezik u Makedoniji. Predlog zakona nameće obavezu da se albanski jezik koristi u svim institucijama vlasti na državnom i lokalnom nivou. Makedonski je službeni jezik na teritoriji cele države i u međunarodnim odnosima.
Ovaj, kao i prethodni zakoni o jezicima, poziva se na peti amandman na Ustav Makedonije, koji predviđa da „drugi jezik”, koji govori najmanje 20 procenata građana, može da se koristi u službenoj komunikaciji. Cenzus o brojnosti ispunjavaju samo pripadnici albanske nacionalnosti.
VMRO, međutim, smatra da je novi zakon o jezicima suprotan Ustavu i upozoravaju da će zakon o upotrebi jezika od Makedonije napraviti dvonacionalnu i dvojezičnu državu. Za ovu opozicionu stranku Zaev i njegova vlada su predstavnici „marionetskog režima” podložnog stranim uticajima, a novi zakon je posledica popuštanja pred spoljnim, ali i pritiscima koalicionih partija Albanaca, bez čijeg učešća nije mogao da sastavi vladu.
Stoga oni optužuju Zaeva da je spreman da pod stranim pritiskom „proda” ime države, identitet nacije i jezik. Ivan Stoilković, poslanik Demokratske partije Srba, koja je u savezu sa VMRO-DPMNE, kaže za Tanjug kaže da taj zakon ne samo da izlazi iz okvira Ustava Makedonije, već je i izvan okvira najliberalnijih tumačenja Ohridskog sporazuma. Stoilković kaže i da je reč o aktu koji predstavlja samo uvod u federalizam ustavnopravnog poretka.

Dodik: Republika Srpska jedina celina u BiH koja funkcioniše
BANjALUKA - Predsednik Milorad Dodik izjavio je da je Republika Srpska jedina političko-teritorijalna celina koja apsolutno funkcioniše u BiH, te da je, čim funkcioniše, u službi stabilizacije prilika, koje nisu tako sjajne ni u Federaciji BiH, ni na nivou zajedničkih organa BiH.
Dodik je naglasio da kvalifikovati Republiku Srpsku kao problem ili destabilizujući faktor na Balkanu, mogu samo oni koji ne vole ni svoj narod ni državu.
„Forsiranje lažnih tema kao što su podrška paravojim formacijama, kojih nema i obuka srpske dece, koje takođe nema, i slično, narudžbina je koju je SDS dobio od mentora spolja u funkciji su eliminacije vlasti u Republici Srpskoj nedemokratskim sredstvima”, poručio je predsednik Srpske reagujući na izjavu ministra bezbednosti BiH Dragana Mektića.
Mektić je naime ranije u izjavi za Rojters optužio lidere u Republici Srpskoj za nacionalističku retoriku i podršku paravojnim organizacijama kako bi zastrašili političke protivnike i pridobili glasače uoči oktobarskih izbora.
Politika u Srpskoj trguje strahom, što povećava osećaj nesigurnosti, rekao je Mektić.
Predsednik Reublike Srpske kaže da razume potrebe nekih ljudi iz opozicije da iskoriste sve mogućnosti u borbi protiv vlasti, što je demokratski.
„Ali, oni koji Republiku Srpsku lažno optužuju kao izvor nestabilnosti neprijatelji su i svog naroda i države”, smatra Dodik.
Prema njegovim rečima, tvrdnje da vlast u Republici Srpskoj vodi rizičnu politiku dolaze upravo od onih koji u nedostatku svoje, sprovode tuđu politiku.
„Vlast i opozicija imaju dovoljno terena i tema na kojima mogu da ukrste koplja. Teren na kojem se danas nalaze istaknuti predstavnici SDS je živo blato u koje žele da povuku sve za sobom svesni debakla na predstojećim izborima”, zaključio je Dodik. (Tanjug)

Pusić: Kitarović da objasni izjavu da su Hrvati tražili slobodu u Argentini
ZAGREB - Izjavu predsednice Grabar-Kitarović da su „nakon Drugog svetskog rata mnogi Hrvati upravo u Argentini našli prostor slobode u kojem su mogli da svedoče svom domoljublju i ističu opravdane zahteve za slobodu hrvatskog naroda i domovine”, saborska zastupnica Vesna Pusić je ocenila nerazumljivom i neshvatljivom.
Kitarović, koja se nalazi višednevnoj poseti zemljama Južne Amerike, izjavila je u Buenos Ajresu da su nakon Drugog svetskog rata mnogi Hrvati upravo u Argentini tražili i našli prostor slobode u kojemu su mogli da svedoče svoje domoljublje i ističu opravdane zahteve za slobodom hrvatskoga naroda i domovine.
„Hrvati su, kao i Argentinci, ponosan narod. Ne zaboravljamo svoju veru, himnu, grb, svoj jezik, zastavu, ime i svoj rod. I upravo zato vam zahvaljujem i u svoje lično, ali i u ime svih naših predaka koji su u Argentini našli prostor slobode i prijateljstva”, rekla je Kitarović, saopšteno je iz njenog kabineta.
„To je meni potpuno nerazumljiva i neshvatljiva izjava, osim u kontekstu da, čini se, predsednica s kim je, takva je. Ako se okruži s jednom vrstom ljudi, onda se pokušava prilagoditi i govoriti ono što misli da će se njima svideti i to menja zavisno od auditorijuma”, rekla je Pusić.
Njoj je, kaže, takva izjava predsednice Kolinde Grabar Kitarović apsolutno neobjašnjiva i smatra da bi predsednica to morala da objasni Evropi, svetu, a u prvom redom Hrvatskoj.
„I ideja da bi predsednica države govorila protiv Ustava svoje zemlje je takođe nešto nečuveno. O čemu se tačno radi, što se tačno dogodilo, meni je neobjašnjivo, ali ona svakako mora stati pred hrvatsku javnost i reći o čemu se radi”, navela je Pusić.
Upitala je podržava li predsednica naciste i napad na hrvatski Ustav.
„To su izvorne osnove, nije neka ustavna odredba pa sad vi možete pokrenuti inicijativu, to je pitanje identiteta, ko smo mi kao društvo i ne možemo biti polufašisti. Moramo biti jasni na tu temu”, istakla je Pusić, javila je Hina a preneo Tanjug.
 
Kitarović: Zlonamerno tumačenje izjave
ZAGREB - Samo zlonamerni mogu iz izjave predsednice da iščitavaju „veličanje jednog totalitarnog režima i njegovih predvodnika”, poručila je hrvatska predsednica Kolinda Grabar Kitarović kritičrima njene izjave koju je dala tokom višednevne posete Južnoj Americi.
Buru u hrvatskoj javnosti izazvala je izjava predsednice Kitarović koja je u Buenos Ajresu rekla da „nakon Drugog svetskog rata mnogi Hrvati su upravo u Argentini našli prostor slobode u kojem su mogli da svedoče svoje domoljublje i ističu opravdane zahteve za slobodom hrvatskog naroda i domovine”.
Izjavu Grabar Kitarović kritikovali su, između ostalih, poslanici SDP Arsen Bauk, poslanica GLASA Vesna Pusić i direktor instituta „Simon Vizental”, Efraim Zurof..
Grabar Kitarović je u svom odgovoru za zagrebačku N1 tv odbacila, kako je rekla, „zlonamerna tumačenja njene izjave tokom obraćanja argentinskim Hrvatima”.
„Ta izjava ni na koji način nije u suprotnosti s vrlo jasno više puta izrečenim stavovima o NDH, kao i o doprinosu antifašizma u stvaranju moderne hrvatske države. Samo zlonamjerni mogu iz predsedničine izjave iščitavati veličanje jednog totalitarnog režima i njegovih predvodnika”, navela je Grabar Kitarović.
Tužno je, kazala je, što se ni dan danas ne priznaje žrtva mnogim iseljenicima koji nisu smeli izražavati domoljublje u svojoj zemlji, težnju za slobodnom i nezavisnom Hrvatskom, a koji su za vreme bivše Jugoslavije „bili zatvarani, proganjani, pa čak i ubijani”. (Tanjug)
 
Zurof pita Kitarović: Zar se ponosite Pavelićem
ZAGREB - Efraim Zurof, lovac na naciste i direktor jerusalimskog centra „Simon Vizental”, poslao je pismo hrvatskoj predsednici Kolindi Grabar-Kitarović, u kojem navodi da je zgrožen i da protestuje zbog njenih izjava tokom posete Argentini, objavio je portal 24sata.hr.
„Prema hrvatskom portalu Index.hr, rekli ste da ste 'ponosni na sve generacije Hrvata koje su došle u Argentinu”. Ako je to tačno, očito ste ponosni i na zloglasne ustaške ratne zločince poput Ante Pavelića, Eugena Dide Kvaternika, Dinka Šakića, Nade Šakić, Ive Rojnice, Vinka Nikolića i Franje Nevistića, da samo nabrojimo neke od ustaša koji su pobegli u Argentinu da bi izbegli kaznu i koji su „delili sudbinu svog naroda tokom bivšeg jugoslovenskog komunističkog režima”, naveo je Zurof.
Takva izjava je, kako je dodao, „obično prikrivanje jezivih zločina ustaškog režima u NDH i strašna uvreda žrtvama, njihovim porodicama i onima koji su se borili protiv njega”, napisao je Zurof. (Tanjug)

Bračni par stradao dok se vraćao iz vikendice u Borči
Muk i neverica vladali su u prostorijama Sportsko-ribolovačkog društva „Dunav” čiji su članovi bili bračni par Milan (62) i Snežana M. (60) stradali u nesreći na Dunavu kada je u njih udario teretnjak pod hrvatskom zastavom „Sveti Nikola”. Prema rečima članova kluba „Dunav”, Milan i njegova supruga svakodnevno su prelazili na borčansku stranu reke gde su imali vikendicu.
– I u utorak, kada se dogodila nesreća, išli su tamo. Koliko znam, nesreća se dogodila upravo pri njihovom povratku kući u blizini Velikog ratnog ostrva, stotinak metara od Lida. Šta je tačno bilo ni mi ne znamo. Naš kolega je u to vreme bio na šljunkari u Borči i prvi posle nesreće priskočio je u pomoć. Nažalost, Milan i Snežana su već bili mrtvi kada je stigao. Kako nam je kolega ispričao, on jeste bio u čamcu, ali okrenut prema šljunkari. Pre nesreće je čuo zvuke sirene, a zatim i tup udarac. Kada se okrenuo, imao je šta da vidi. Oštećeno i prevrnuto plovilo. Pohitao je tamo i u vodi zatekao telo nesrećne žene. U tom trenutku su mu valjda priskočili u pomoć i članovi posade broda „Sveti Nikola”. Uspeli su nekako da iz brodića izvuku i Milanovo telo – priča jedan od članova SRD „Dunav”.

Neće zemlju ni za džabe
Kra­lje­vo – Pod­ruč­je gra­da Kra­lje­va, po po­vr­ši­ni naj­ve­će u od­no­su na dru­ge lo­kal­ne za­jed­ni­ce u Sr­bi­ji, ima iz­van­red­ne uslo­ve za raz­voj po­ljo­pri­vre­de. To se is­ti­če u sva­koj bro­šu­ri o gra­du, jer se na­se­lja pro­sti­ru na rav­ni­čar­skom, brd­skom, pla­nin­skom te­re­nu, po­kraj re­ka i po­to­ka, pa je sve to do­bra pret­po­stav­ka za ra­zno­li­ku po­ljo­pri­vred­nu pro­iz­vod­nju.
Upr­kos to­me, na de­se­ti­ne se­la, na­ro­či­to u pla­nin­skom kra­ju je pu­sto i pra­zno, a ze­mlja u par­lo­gu. U pri­log to­me go­vo­re i sta­ti­stič­ki po­da­ci pre­ma ko­ji­ma oko 12.000 po­ljo­pri­vred­nih do­ma­ćin­sta­va ov­de ko­ri­sti tek 38.000 hek­ta­ra od ras­po­lo­ži­vih 78.000 hek­ta­ra ze­mlji­šta po­god­nog za nji­ve, li­va­de, voć­nja­ke, pa­šnja­ke, vi­no­gra­de... Broj­ni vla­sni­ci par­ce­la ko­ji su na­pu­sti­li svo­ja og­nji­šta i ži­ve u gra­du i pri­grad­skim na­se­lji­ma nu­de ze­mlju i to bez na­kna­de sa­mo da se uz­o­re, po­ko­si, za­se­je... 
Ali, po­tra­žnja je to­li­ko ma­la da na hi­lja­de hek­ta­ra opet osta­je neo­bra­đe­no iako se na ob­ra­du nu­de bez di­na­ra na­kna­de. Ta­ko je i sa dr­žav­nom ze­mljom ko­je, po­sle de­talj­nog po­pi­sa ura­đe­nog pre dve go­di­ne, ima oko 10.000 hek­ta­ra ili ne­što vi­še od 13.000 par­ce­la. Tu su uglav­nom pa­šnja­ci, li­va­de, ora­ni­ce, utri­ne...

Ko će ukloniti opasan otpad iz Novog Sada
No­vi Sad – Opa­san ot­pad ko­ji je pro­na­đen u No­vom Sa­du kra­jem ja­nu­a­ra i da­lje se na­la­zi na istom me­stu, u kru­gu sta­re fa­bri­ke HINS. Nad­le­žni tvr­de da za­ga­đe­nja pod­zem­nih vo­da ne­ma, ni­ti su u obli­žnjem ka­na­lu pri­me­će­ne ma­sne mr­lje. Naj­pre se mi­sli­lo da je oko hi­lja­du to­na ova­kvog ot­pa­da bi­lo ne­pro­pi­sno skla­di­šte­no u bu­ra­di­ma i pod­zem­nim bun­ke­ri­ma he­mij­ske fa­bri­ke, ali član po­kra­jin­ske vla­de i re­sor­ni se­kre­tar za za­šti­tu ži­vot­ne sre­di­ne Vla­di­mir Ga­lić na­vo­di da je tu na­đe­no čak 2.100 to­na. 
„Sa­da sa si­gur­no­šću mo­že­mo da ka­že­mo da se ra­di o opa­snom ot­pa­du, jer je In­sti­tut za za­šti­tu na ra­du u No­vom Sa­du dao pre­ci­znu ana­li­zu”, ka­že za „Po­li­ti­ku” Ga­lić, na­vo­de­ći da je pro­na­đen ot­pad od ulja sa te­škim me­ta­li­ma i dru­gim kan­ce­ro­ge­nim sup­stan­ca­ma.

Ideja je bila da se oku­pe najbolji
Se­dam de­ce­ni­ja po­sto­ja­nja Ju­go­slo­ven­skog dram­skog po­zo­ri­šta obe­le­ži­će­mo pri­me­re­no okol­no­sti­ma u ko­ji­ma smo se na­šli po­sle ve­li­kog gu­bit­ka ko­ji nas je za­de­sio i od­la­ska Ne­boj­še Glo­gov­ca sa ži­vot­ne i te­a­tar­ske sce­ne. Upra­vo iz tih raz­lo­ga, ova zna­čaj­na go­di­šnji­ca, dan pr­ve pre­mi­je­re JDP-a (3. april) obe­le­ži­će­mo sa­mo na­+šim re­dov­nim ak­tiv­no­sti­ma: tra­di­ci­o­nal­nim do­de­lji­va­njem go­di­šnjih na­gra­da i pre­mi­je­rom, a ce­la go­di­na pro­te­ći će u zna­ku 70 go­di­na JDP-a, ka­že u in­ter­vjuu za „Po­li­ti­ku” Ta­ma­ra Vuč­ko­vić Ma­noj­lo­vić, di­rek­tor­ka JDP-a, na­ja­vlju­ju­ći, po­red osta­log, mo­no­gra­fi­ju po­sve­će­nu ovoj ugled­noj te­a­tar­skoj ku­ći, či­ja pro­mo­ci­ja se oče­ku­je do kra­ja se­zo­ne.
U du­hu do­bre tra­di­ci­je an­sambl JDP uve­li­ko pri­pre­ma no­vu po­stav­ku ko­ma­da „Kralj Be­taj­no­ve” Iva­na Can­ka­ra u re­ži­ji Mi­la­na Ne­ško­vi­ća sa ko­jim je, da pod­se­ti­mo, ova te­a­tar­ska ku­ća otvo­re­na 3. apri­la 1948. go­di­ne. Bu­du­ći da se u Slo­ve­ni­ji obe­le­ža­va 100 go­di­na od smr­ti Iva­na Can­ka­ra, pred­sta­va „Kralj Be­taj­no­ve” već je po­zva­na da go­stu­je u Ma­ri­bo­ru i Lju­blja­ni. Već u apri­lu rad na no­voj pred­sta­vi za­po­če­će hr­vat­ski umet­nik Bo­bo Jel­čić, a an­sambl JDP-a je u iš­če­ki­va­nju i ru­ko­pi­sa no­vog na­ru­če­nog ko­ma­da Bi­lja­ne Sr­blja­no­vić či­ja pre­mi­je­ra se oče­ku­je u sep­tem­bru.

Srpska jedina štiti Ustav BiH i Dejton
Od našeg stalnog dopisnika 
Banjaluka – Republika Srpska nije izvor problema, već mesto na kom se donose odluke koje pozivaju na domaći dogovor i pronalazak rešenja. U Banjaluci nisu izglasani akti o secesiji, već akti koji omogućavaju relaksaciju i koji pozivaju na dijalog i dogovor. Kao što se desilo na nedavnoj sednici dve entitetske vlade, što mi vidimo kao model odnosa za budućnost, rekao je Nenad Stevandić, predsednik Narodne skupštine Republike Srpske. On je u razgovoru za „Politiku” istakao da je već posle tri dana nakon zajedničke sednice vlada Republike Srpske i Federacije BiH došao „doprinos” saradnji naroda i entiteta i od strane Kancelarije visokog predstavnika (OHR).
„Oni su svoje sporne odluke doneli svega tri dana posle sednice na kojoj su započeti domaći dogovori. To sve objašnjava. Ne dozvoljavaju da se sami dogovorimo. Ne odgovara im da se priča o investicijama, o povratku mladih, zapošljavanju i rastu BDP-a”, rekao je on. Govoreći o podeli državne imovine, podsetio je da su jedine granice koje su nacrtane posle Drugog svetskog rata one koje su podelile entitete u BiH. „Te granice su plod međunarodnog ugovora. Šta one dele ako već nisu međudržavne granice? Pa dele imovinu entiteta! Stoga pokušaj osporavanja imovine Republike Srpske u stvari predstavlja svesno izazivanje krize i sukoba.”
 
Utisak je da BiH ulazi u ozbiljnu krizu. Skupština je usvojila dva zakona i njima odbacila odluke visokog predstavnika i Ustavnog suda BiH. Oba zakona suspendovao je Kristijan Šmit. Šta je Srpsku opredelilo na ove korake? 
Nesporno je da je visoki predstavnik generator sukoba i nesporazuma u BiH. To proističe iz činjenice da on nema legalno imenovanje. Po relevantnim rezolucijama SB UN, BiH je bez visokog predstavnika. Jake zemlje, koje ne zavise mnogo od SB UN, progurale su da Šmit sedne u kancelariju visokog predstavnika bez obzira na to što nema legalitet. Zato imamo stvaranje cikličnih krugova krize. Takođe, Ustavni sud BiH je jedina institucija koja ne počiva na dejtonskim principima – konsenzusu dva entiteta i tri naroda. Tamo dominiraju tri stranca, koji zajedno s dva Bošnjaka preglasavaju Srbe i Hrvate. To je izvor svih problema. Sve što je i ranije radila Narodna skupština RS bila je reakcija na odluke koje donose ove institucije. Neverovatno je da Bošnjaci ne žele da imaju još jednog Bošnjaka u Ustavnom sudu, već nastoje da tamo ostane Nemac ili Albanac. To je za nas znak da se sa BiH upravlja spolja, a za druge nada da će strane sudije, kao u ratu strani avioni, doneti prednost Bošnjacima.
 
Odluke Skupštine RS nailaze na ozbiljnu ljutnju na Zapadu. 
Mi moramo ostati jedinstveni i uporni, ne sme biti pukotina među Srbima. Moramo sačuvati odlične odnose sa Srbijom i svoju neutralnost. Imamo otvorene sve komunikacijske kanale, čak i sa zemljama koje nas stalno kritikuju. Mi ćemo nastaviti da nudimo rešenja, koja će uvek biti zasnovana na dejtonskim principima, a to znači da nijedna odluka ne sme da bude doneta preglasavanjem, bez saglasnosti dva naroda i dva entiteta. A upravo su to radili visoki predstavnik i Ustavni sud BiH. Mi to razumemo kao nastojanje da se ovde provociraju krize i sukobi. Na to reagujemo pametno i nećemo dozvoliti da budemo okrivljeni za ono što je neko drugi smislio.
 
Da li je nametanje model po kom dugoročno može disati BiH? 
Ne, naprotiv, to je potpuno glupo, jer u BiH je već ispod 1,5 miliona Bošnjaka, oko milion Srba i manje od pola miliona Hrvata. Niko nikog tu ne može da nadjača i ugrozi. Mogu samo da se stvaraju nepotrebne krize. Razumem frustraciju Bošnjaka zbog percepcije da samo oni nemaju svoju državu. Zato postoji neki prikriveni cilj da se preko geopolitičke osovine – koju ovde drže Amerikanci i Britanci, posredstvom OHR-a i stranih sudija – isposluje neka supremacija Bošnjaka. Ali to ne može i neće ići preko leđa druga dva naroda i može samo silom da se desi. To ne žele ni Hrvati, koji su u zadnje vreme bili zavisni od Srba, i čiju smo poziciju štitili samo zato da ne bismo mi došli na red, a ne zato što smo u ljubavi s onima koji često pokazuju proustaške stavove. Srpska nije osnovana voljom tih sila koji sada rade protiv nje, ali je od njih prihvaćena kao neminovnost. Ipak se nadležnosti Srpske stalno tope i ako se to nastavi biće kao da je nismo ni stvorili i zato je reakcija RS tako odlučna.
 
Dakle, sem brige za državnu imovinu, korake Srpske uslovila je akumulacija nezadovoljstva. Ipak stižu upozorenja. 
Sva briga kojom Dodika žele da predstave kao figuru koja krši Dejtonski sporazum i ustavni poredak velika je laž. Dodik ima poseban stil, ali on je samo alibi da se dovrši posao obesmišljavanja i obezvlašćivanja RS. Manji deo opozicije to ne razume. Pa još daju podsticaj alibiju međunarodnog faktora. Dodik ima veliki politički kapacitet i vuče najveći broj konaca. Ali to je stvar koja pripada političkom spektru. U pravnom spektru ni Dodik ni RS nikada nisu doneli odluke o disoluciji. Nijedna institucija RS nije donela odluku o otcepljenju. Naše odluke treba pažljivo čitati. Mi u njima tražimo da se izaberu sudije Ustavnog suda BiH, jer je tako predviđeno. Ali volje za to nema kod Bošnjaka koji te sudije mogu da koriste za atak na RS. I zato smo tu gde jesmo. Što se imovine RS tiče, kada smo 2012. potpisivali ugovor s nemačkom kompanijom u vezi s izgradnjom energetskih objekata – isti ovaj kakav sad imamo sa Srbijom, jer su Nemci odustali – tada Ustavni sud nije problematizovao imovinu. Nije smeo protiv stranaca, niti su federalni partneri vikali da ne možemo bez njihove saglasnosti. U pozadini je srbofobija, a ne zajednički razvoj.
 
Dakle, odgovornost za krizu smeštate pre svega u Sarajevo i kod međunarodnih predstavnika. 
Pogledajte, na 9. januar su ranije dolazili svi. Sve do momenta kada su stranci odlučili da izazovu krizu. Nakon što su Dan RS proglasili neustavnim, počinje kriza, a mi počinjemo još žešće da ga slavimo. Svetosavska nagrada je takođe problematizovana od Bošnjaka, ali je Ustavni sud odlučio da ona nije uvredljiva. Taj sud je ušao u formu da deli srpske svece. Da procenjuje koji svetac vređa interese bošnjačkog naroda. Pa ih valjda Sveti Sava ne vređa, jer je Srbin, a Sveti Stefan, ipak, vređa. Oni su se upustili i u meritum verskog, društvenog, običajnog i potpuno polupali lončiće.
 
Da li RS nastupa jedinstveno u aktuelnoj krizi? 
Kao osnivač SDS-a i iz kog sam izašao u vreme čudne nacionalne politike u najvećoj stranci opozicije, mogu samo da skinem kapu za poslednje stavove i da kažem da se ta partija ponaša državotvorno. Nadam se da će tako i ostati. Trenutno, SDS je stranka opozicije koja razume razliku između vlasti i države.
Setite se, targetiranje Karadžića nekada je bilo isto kao aktuelno prokazivanje Dodika. Karadžića su najpre oterali u šumu, pa u zatvor, a prethodno su mu garantovali da neće biti procesuiran. Pravili su hajku kako bi od njega napravili kriminalca, lažući da je iz Prijedorske banke odneo tri miliona maraka. Želeli su stvoriti nezadovoljstvo naroda prema njemu, što nije uspelo. Ne verujem ni da će uspeti aktuelni pokušaji po istom principu. Nismo mi društvo koje drugačije živi i radi ili ima drugačije demokratske principe od nemačkog, francuskog ili švajcarskog modela. U vreme evropske cenzure u vezi s ratom u Ukrajini možemo čak reći da smo pet puta slobodniji. U Banjaluci možete da kritikujete i hvalite Putina ili Zelenskog, a u Berlinu i Parizu to ne smete. Udar na RS, sem napada na naše vrednosti, jeste udar i na demokratsko društvo.
 
Neki u poslednjim dešavanjima u RS pronalaze baš uticaj dešavanja u Ukrajini. 
Sukob u Ukrajini ima veze sa situacijom u celom svetu. Pa ima refleksije i na Balkan. Mi u tom ratu ne učestvujemo. Nepoštovanje međunarodnih ugovora je uvek generator koji dovodi do ratova. Nepoštovanje Kumanovskog sporazuma i Rezolucije 1244 izaziva krizu na KiM, jer Srbi nisu dobili svoje bezbednosne snage da ih štite. Minski sporazumi nisu poštovani dok je trajala tortura nad stanovništvom Donbasa. Ako se setimo kako se pred Drugi svetski rat raspalo Veće naroda i kako se danas ljuljaju UN, možemo da povučemo mnoge paralele. Ali mi nigde ne treba da srljamo. BiH treba da se liši ambicije za priključivanje u bilo kakve vojne asocijacije. Ali EU je odlučila da pritisne BiH da se mora opredeliti. Na svu sreću bez mišljenja Srba to se ne može desiti. Blokirali smo pristupanje NATO-u i uvođenje sankcija Rusiji. Srpska može da se ponosi kako tretira ukrajinsku manjinu, koja je ovde najbrojnija. U Prnjavoru živi nekoliko hiljada Ukrajinaca, koji imaju svoje crkve i mi želimo da niko u Srpskoj nema ikakvih problema. To je za nas čast.
 
Verujete li u neka saznanja da se razmatra smena Dodika? 
Mi smo OHR još ranije potpuno pobedili, argumentima i dokazima. Dokazali smo da su svi visoki predstavnici imenovani rezolucijama SB UN. Prezentovaćemo dokumente koji su potpisani između parafa i potpisa Dejtonskog sporazuma, sa takozvane Konferencije za implementaciju mira u Londonu – koja je ustanovila Savet za sprovođenje mira (PIK) i pozvala zvaničnim dokumentima SB UN da potvrdi prvog visokog predstavnika. Dakle, čak i kada bi Šmit smenio Dodika, mi to ne bismo objavili, jer nema legalitet. Ako nema legalitet imenovanja i njegove odluke su nelegalne. Pa kako onda da njegove odluke objavljujemo u „Službenom glasniku RS”? Ovog trenutka, Srpska je ta koja čuva pravni poredak u BiH. Sve akcije iz RS zasnovane su na pravu i to svi dobro znaju. Zato su prešli na drugu strategiju – zloupotrebu Ustavnog suda.
 
Šmit je nametnuo zakon koji inkriminiše one koji ne poštuju njegove, kao i odluke Ustavnog suda. 
Time želi da upotrebi domaće institucije za izazivanje krize. To će opet raditi nametanjem zakona. Oni koji budu prihvatili da sprovode takve zakone mogu da naprave poremećaj mira. Zato je Dodik najavio da će u Nemačkoj tužiti Šmita za lažno predstavljanje, ali i za narušavanje mira, a to je najveći zločin. Mi u RS sem pravnog poretka RS i BiH čuvamo i mir.
 
Posebnu nervozu na Zapadu izazvala je najava suspenzije ingerencije Suda i Tužilaštva BiH i agencije Sipa. 
Jedan šeik je u otporu zapadnjačkoj agresiji rekao da muslimani ne jedu svinjetinu, ali da ako treba da umru od gladi, možda i mogu da ih nateraju na to. Ako naše postojanje bude ugroženo, bićemo prinuđeni da donosimo zakone koji će imati pravni legalitet i koji će se primenjivati na teritoriji RS. A sasvim drugi zakoni će važiti u FBiH. Imaćemo praktično dve zemlje. To ne priželjkujem, već se nadam da će biti pameti u međunarodnim centrima, što uključuje i neophodnu katarzu u EU, koja ovde treba da zameni OHR. Treba da se imenuju domaće sudije i da se sprovode domaći zakoni, te da niko nikome ne koči razvoj.
 
Na osnovu čega tvrdite da se neće dozvoliti da Srbi u BiH budu svedeni na manjinu i podvrgnuti nasilju kao na KiM? 
Teroristički režim koji na KiM ugrožava Srbe često pominje Srpsku, što je za nas veliko priznanje. Kada tvrde da neće dozvoliti RS na KiM, to je potvrda da je Srpska toliko etablirana da joj se ni ćošak ne može odbiti. Niko sem naše skupštine neće donosi odluke u ime nas, niti će imenovati gradonačelnike u ime naših građana tako što će da raspisuje izbore i sa dva-tri odsto izlaznosi priznaje njihove rezultate. A mnogi u Sarajevu bi to voleli. U RS postoje dva veća naselja sa Bošnjacima, Kozarac i Janja, koja uživaju svu našu pažnju, prava i ljubav. Ipak, BiH iz devedesetih i danas nije ista. U Sarajevu nema Srba, svi gradovi su monoetnički u oba entiteta, uz izuzetke Drvara, Glamoča, Grahova i Petrovca u FBiH. Izmaštana multietnička priča je samo lažni građanski model za konačnu supremaciju Bošnjaka.

Bajden: Saudijska Arabija i Izrael daleko su od sporazuma o normalizaciji odnosa
Izrael i Saudijska Arabija su daleko od sporazuma o normalizaciji koji bi uključivao sporazum o odbrani i američki civilni nuklearni program, rekao je predsednik SAD Džozef Bajden u intervjuu za Si-En-En.
Američki zvaničnici su posredovali u pokušaju da postignu dogovor o normalizaciji odnosa između dve zemlje, podseća Rojters.
„Daleko smo odatle. Imamo o mnogo čemu da razgovaramo”, rekao je Bajden.
Izraelski ministar energetike Izrael Kac je prošlog meseca izrazio protivljenje ideji da Saudijska Arabija razvija civilni nuklearni program kao deo bilo kakvog uspostavljanja odnosa između dve zemlje posredstvom SAD.
Bajden je ukazao na odluku Saudijske Arabije, uoči njegove posete kraljevstvu prošlog leta, da otvori svoj vazdušni prostor za sve avio-prevoznike, otvarajući put za više preleta ka i iz Izraela, prenosi Tanjug.

Bajden otputovao na evropsku turneju, posetiće Britaniju, Litvaniju i Finsku
Predsednik SAD Džozef Bajden otputovao je danas na evropsku turneju tokom koje će posetiti Veliku Britaniju, Litvaniju i Finsku, javlja Rojters.
Bajden će večeras stići u London, a narednog dana će se sresti sa britanskim kraljem Čarlsom III, prvi put od kada je krunisan.
On će razgovarati i sa britanskim premijerom Rišijem Sunakom u Dauning stritu.
Sledeća poseta je samit NATO u Viljnusu, u Litvaniji.
Bajden će provesti dva dana u glavnom gradu Litvanije, koja je domaćin godišnjeg samita NATO.
On ćee učestvovati na sastancima sa liderima i održati govor na Univerzitetu u Viljnusu.
Konačna stanica je Helsinki, gde se očekuje da će Bajden u četvrtak proslaviti proširenje NATO sa Finskom kao najnovijom članicom alijanse.
Ova nordijska zemlja je u aprilu postala 31. članica NATO.
Bajdenov savetnik za nacionalnu bezbednost Džejk Saliven rekao je da će Bajdenovo putovanje „pokazati predsednikovo vođstvo na svetskoj sceni”, navodi AP, prenosi Tanjug.

Budi hrabra – reci NE nasilju
Od početka godine čak 22 žene ubijene su u porodičnom nasilju, a među njima se nalaze i dve devojčice. Podaci Centra za podršku ženama govore da je od 2010. godine u porodično-partnerskom odnosu ubijeno više od 330 žena, a statistika svedoči da se svaka treća žena ranije obraćala institucijama sistema za pomoć. Brojke takođe upozoravaju da je u prethodnoj deceniji trećina žena ubijena vatrenim oružjem, a taj trend nastavlja se i u ovoj godini, u kojoj je šest žena stradalo na ovaj način. Statistika koja svedoči da osam od deset žena strada od ruke muža, oca ili brata postaje još bolnija kada se iza nje pomole lica više od 400 dece koja su u poslednjih deset godina ostala bez majki i odrastaju s doživotnim žigom da im je otac ubica – neki od njih nastavili su život s bakama i dekama, drugi odrastaju u hraniteljskim porodicama, a neki mališani detinjstvo provode u domovima za decu bez roditeljskog staranja.
Is­tra­ži­va­nje po­ve­re­ni­ka za za­šti­tu rav­no­prav­no­sti i Pro­gra­ma Uje­di­nje­nih na­ci­ja za raz­voj u Sr­bi­ji (UNDP), ko­je je ura­đe­no na re­pre­zen­ta­tiv­nom uzor­ku od 1.004 že­ne pokazalo je da najveći broj že­na ko­je su po­sta­le žr­tve po­ro­dič­nog ili part­ner­skog na­si­lja ne pri­ja­vlju­je nasilnika iz stra­ha od nje­go­ve osve­te. Po­lo­vi­na njih pri­zna­je da su stid i sra­mo­ta zbog agre­si­je ko­jom su iz­lo­že­ne, kao i spo­zna­ja da ne­ma­ju gde da odu ako od­lu­če da iza­đu iz začaranog kru­ga na­si­lja glav­ni raz­log zbog ko­jeg ne pri­ja­vlju­ju na­si­lje in­sti­tu­ci­ja­ma si­ste­ma.
Studija re­a­li­zo­va­na u okvi­ru pro­jek­ta „In­te­gri­sa­ni od­go­vor na na­si­lje nad ženama i de­voj­či­ca­ma u Sr­bi­ji”, ko­je u part­ner­stvu s Vla­dom Sr­bi­je spro­vo­de agen­ci­je Ujedinjenih na­ci­ja u Sr­bi­ji, ta­ko­đe po­ka­zuje da že­ne naj­ve­će po­ve­re­nje ima­ju u Si­gur­ne žen­ske ku­će, a po­tom u zdrav­stvo, po­li­ci­ju i ver­ske in­sti­tu­ci­je, a naj­ma­nje ve­ru­ju jav­nom tužilaštvu i cen­tri­ma za so­ci­jal­ni rad. Naj­ve­ći broj že­na ko­ji je uče­stvo­vao u ovom is­tra­ži­va­nju na­veo je da su raz­u­me­va­nje i podrška oko­li­ne, od­no­sno po­ro­di­ce i pri­ja­te­lja, ključ­na stvar ko­ja bi ih mo­ti­vi­sa­la da prijave na­si­lje u po­ro­di­ci – ako bi po­sta­le žr­tve na­si­lja, čak 38 od­sto že­na pr­vo bi tražilo podršku od čla­no­va po­ro­di­ce, 28 pro­ce­na­ta njih oti­šlo bi u po­li­ci­ju, dok bi se prijateljima po­ve­ri­lo sve­ga de­vet pro­ce­na­ta že­na.
Iako je veća šansa da neko ko je ekonomski zavisan od nasilnika ostane u nasilnom odnosu, u Sigurnoj ženskoj kući nalaze se i žene koje su na veoma visokim socijalnim položajima i koje su izbačene iz sopstvenog doma, a nasilnik koji je trebalo da završi u zatvoru, pronašao je rupu u zakonu kroz koju se provukao uz pomoć umešnog advokata.
Iskustvo govori da je situacija kada žena reši da ostavi nasilnika po nju najrizičnija – ubistva se dešavaju kada žena konačno „prelomi” i saopšti partneru da ga napušta, a neka istraživanja govore da se femicid obično dešava unutar tri meseca od odlaska žene. Iako stručnjaci apeluju da se mora napraviti veoma detaljan plan zaštite žrtve, dešava se da neka karika u lancu zaštite žrtve, koga čine policija, tužilaštvo i sud, jednostavno ne proceni dobro bezbednosni rizik.
Kako bi se sprečila kategorizacija na „laka” i „teška” ubistva, udruženje „FemPlatz” zahteva od nadležnih da se krivično delo femicida uvede kao posebno krivično delo. Istraživanje koje je uradilo ovo udruženje pokazuje da je u skoro trećini slučajeva femicida sud dosudio kaznu od 10 do 15 godina. „FemPlatz” takođe traži od nadležnih uspostavljanje nezavisnog tela za praćenje femicida, čime će se obezbediti prikupljanje podataka o ubistvima žena koji će biti dostupni javnosti i ujedno unaprediti rad institucija i poboljšati sistem zaštite žena od nasilja.
Mada sta­ti­sti­ka upozorava da sva­ke go­di­ne iz­me­đu 20 i 30 že­na bi­va ubi­je­no u po­ro­dič­nom ili part­ner­skom na­si­lju, ve­li­ki broj njih je i spa­sen za­hva­lju­ju­ći ade­kvat­noj re­ak­ci­ji dr­ža­ve – podaci Ministarstva pravde govore da je to­kom 2022. go­di­ne pro­du­že­no vi­še od 20.000 hitnih me­ra za­šti­te žr­tve i iz­ra­đe­no 19.017 pla­no­va za­šti­te žr­tve, a od 2017, od­no­sno od po­čet­ka pri­me­ne Za­ko­na o spre­ča­va­nju po­ro­dič­nog na­si­lja, pa do po­čet­ka ove go­di­ne iz­re­če­ne su 103.864 hit­ne me­re. Vi­še od hi­lja­du pred­stav­ni­ka pra­vo­sud­nog si­ste­ma bi­lo je na obu­ci i spe­ci­ja­li­zo­va­noj edu­ka­ci­ji o pre­ven­ci­ji po­ro­dič­nog na­si­lja.

I Harvard strepi od veštačke inteligencije
Upotreba veštačke inteligencije jeste fascinantna, sigurno će biti velikih promena u obrazovanju i mi na Harvardu dosta razmišljamo na temu „ChatGPT”, jer ne možemo to da ignorišemo. Studenti definitivno koriste VI u programiranju, ali na američkim univerzitetima i posebno na Harvardu postoji kod časti i potpuno poverenje da student neće čak ni kada radi ispit kod kuće da prepisuje i vara. Dešavalo se da nekada nekog uhvatimo, ali većini studenata je čast da budu na Harvardu i niko neće rizikovati da tu šansu prokocka. To je i najveća razlika u odnosu na naš sistem: nije poenta u bubanju, već da se mladi ljudi zainteresuju da nauče da razmišljaju, da postignu nešto u životu. Ništa mi ne znači da zapamte formulu napamet, mogu da je nađu u knjizi, ja sam na svom kursu rekao studentima da mogu da koriste bilo koji onlajn izvor, kaže na početku razgovora za „Politiku” prof. dr Marko Lončar sa Fakulteta tehničkih i primenjenih nauka Univerziteta Harvard. 
 
Dr Lončaru je ove nedelje u SANU uručena nagrada Fondacije „Prof. dr Marko V. Jarić” za 2019. godinu, što ranije nije bilo moguće zbog pandemije kovida 19. Ova nagrada, koja se u medijima naziva i „Srpski Nobel za fiziku”, dodeljuje se već punih 25 godina za izuzetne rezultate. Prema odluci žirija dr Lončar ju je više nego zaslužio za doprinose u oblasti nanofotonike, primenjene fizike i integrisane optike.
Nismo mogli a da ne pitamo profesora da li zna da je u Beogradu ove godine primljen jedan brucoš na fizici i šta savetuje – kako popuniti klupe na fakultetima prirodnih nauka. Odgovor nas je malo iznenadio:
– Mi imamo sličan problem na Harvardu, jer se tu dolazi zbog prava i medicine i borimo se za studente koji bi da postanu inženjeri, i to inženjeri elektrotehnike. Zato sam moj kurs prilagodio da bude praktičan, da bude više laboratorijskih vežbi, da rade projekte. Moj savet srpskim kolegama jeste da se reformišu studije, da bude više prakse. Ne mora baš sve da se nauči, uvek mogu knjigu da otvore ako im zatreba neka formula.
Svoj put do Harvarda opisuje kao kombinaciju genetike, pameti, sreće i podrške porodice i profesora. Detinjstvo je proveo gledajući oca, inženjera elektrotehnike, koji je radio u vojsci, kako stalno nešto popravlja. Krenuo je tatinim stopama, ali je na kraju odabrao svoj put. Kaže da su presudan uticaj imali fantastični profesori matematike i fizike, prvo u Osnovnoj školi „Svetozar Miletić” u Zemunu, koju je završio kao đak generacije, a potom i u Matematičkoj gimnaziji na programerskom smeru u vreme kada su kompjuteri bili retkost i papreno koštali.
– Fizika me zanimala, ali sam upisao elektroniku na Elektrotehničkom fakultetu. Po završetku studija sam aplicirao za Ameriku jer kod nas gotovo ništa nisam mogao eksperimentalno da radim, neka istraživanja su vrlo skupa i tako sam stigao 1997. do Kal teka i profesora Ćuka. Ali stara ljubav zaborava nema i vratio sam se fizici – priča ovaj harvardski profesor.
Prvi šok je bio kada je shvatio koliko je neverovatno teorijski potkovan u odnosu na američke kolege, ali praksa je bila slaba tačka, zbog nedostatka opreme i materijala na fakultetima u Srbiji u to vreme pogotovu.
– Brzo se čovek navikne na bolje. Tu sam završilo i doktorat. Posle šest godina u Los Anđelesu preselio sam se u Boston, najevropski američki grad i krenuo na postdoktorske studije na Harvardu. U SAD nije uobičajeno da student koji „izuči zanat” na jednom univerzitetu tu i ostane, gledaju da dovode profesore koji donose nešto novo, ali eto ja sam ostao i danas imam svoju katedru i predajem osnove elektrotehnike – priča profesor i dodaje da je na postdoktorskim studijama trenutno jedan student iz naše zemlje. Koliko mu je poznato, na Harvardu je jedini profesor iz Srbije, ali ima kolegu iz naših krajeva na MIT.
Uglavnom su mi prijatelji roditelji moje dece, kaže i dodaje da se dosta njegovih prijatelja iz Matematičke gimnazije preselilo u Ameriku i nastanilo u istom predgrađu u kojem i on živi sa suprugom Evelin, koju je upoznao u Los Anđelesu. Danas su u istoj ulici kuće osam đaka Matematičke gimnazije, tako da se svi lepo druže, kao i njihova deca.
Ostati ili otići – pitamo ga na kraju. To je sve individualno, odgovara. – Ja sam uvek zamišljao da ću da se vratim negde u Evropu, ali u Americi su resursi za bavljenje naukom zaista veliki. Možda se vratim kad se penzionišem, ako se to ikada dogodi – kaže kroz osmeh.
Bilo je tu još mnogo toga da se kaže i pita, ali je profesor morao nazad u Boston, uz obećanje da će se brzo vratiti u Beograd. Čekalo ga je i predavanje našim studentima elektrotehnike, među kojima će možda pronaći nekog budućeg kolegu na Harvardu. U hodnicima SANU ostale su reči dr Aleksandra Bogojevića, direktora Instituta za fiziku, inače institucije koja je pokrovitelj ove nagrade: „Mi smo mala zemlja sa visokim procentom uspešnih ljudi u naučnoj dijaspori, nema osobe koja nije čula za Teslu ili Pupina. A dr Marko Lončar je još jedan dokaz da Srbiji dobro ide fizika”.
 
 
Antrfile
 
Impresivna biografija
Dr Lončar je posle Matematičke gimnazije završio Elektrotehnički fakultetu u Beogradu, a potom doktorirao na Kalifornijskom institutu za tehnologiju na temi lasera i talasovoda na bazi fotonskih kristala. Postdoktorske studije je završio na Harvardu, gde je postao docent, pa vanredni i redovni profesor, da bi 2012. bio unapređen u profesora sa katedrom. Danas je jedan od vodećih svetskih stručnjaka u nanofotonici i nanotehnologiji, a posebno su zapažena njegova dostignuća u nanofabrikaciji dijamanata. Dobitnik je brojnih nagrada, ima više od 20 patenata i autor je impresivnog broja radova koji se objavljuju u najuticajnijim naučnim časopisima.
 
Antrfile
 
Plavi dijamanti najpopularniji, roze najskuplji
 
Zašto od studenata neprekidno dobija nagrade za najinteresantnija predavanja, pokazao je okupljenima u SANU, gde je govorio o tome zašto su dijamanti najbolji prijatelji fizičara. Iako su u publici mahom bili akademici, on je pričao jednostavno, da svako može da razume, duhovito kombinujući slike, citate i primerke veštačkih dijamanata koje je iz Amerike doneo u koferčiću. Saznali smo od čega se sastoje dijamanti, zašto imaju boju, da su plavi najpopularniji, žuti najjeftiniji, a da su roze retki i zato i skupi. Uz uobičajenu priču o tome kako je dijamant najtvrđi mineral u prirodi koji se koristi za bušenje, sečenje i brušenje, mogli smo, recimo, koristeći samo toplotu svog tela da dijamantom sečemo led u čaši…

Milatović stigao u posetu Srbiji, dočekao ga Dačić
Predsednik Crne Gore Jakov Milatović stigao je danas u zvaničnu dvodnevnu posetu Srbiji, a na aerodromu „Nikola Tesla” u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
„Poželeo sam dobrodošlicu predsedniku Crne Gore Jakovu Milatoviću, koji će boraviti u dvodnevnoj zvaničnoj poseti Republici Srbiji! Radujem se ovom susretu koji će dodatno učvrstiti tradicionalno prijateljske odnose i saradnju naših zemalja”, naveo je Dačić na Instagramu, gde je objavio i fotografije sa Milatovićem.
U čast posete Milatovića, ambasada Crne Gore prirediće večeras svečani prijem u Crnogorskoj kući u Beogradu, navodi se u saopštenju službe za informisanje predsednika Crne Gore.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”.
Poseta Milatovića Srbiji dolazi nakon poseta Briselu i institucijama EU i NATO, a sa ciljem jačanja političkih i ekonomskih odnosa dve države i unapređenja regionalne saradnje, dodaje se u saopštenju predsednika Crne Gore, prenosi Tanjug.

Disova nagrada Đorđu Nešiću
Ča­čak – Đor­đe Ne­šić do­bit­nik je Di­so­ve na­gra­de za 2018. od­lu­kom ži­ri­ja ko­jem je pred­se­da­vao pro­fe­sor dr Ra­di­vo­je Mi­kić, uz uče­šće Ni­ko­le Vuj­čić i dr Ja­ne Alek­sić. To je ju­če sa­op­šti­la ov­da­šnja bi­bli­o­te­ka, na­ja­vlju­ju­ći 55. „Di­so­vo pro­le­će”. U obra­zlo­že­nju onih ko­ji su od­lu­či­va­li na­ve­de­no je:
„Đor­đe Ne­šić (1957, Bi­je­lo Br­do kod Osi­je­ka) u knji­žev­nost je ušao 1985, ob­ja­viv­ši knji­gu ’Crv sum­nje u ja­bu­ci raz­do­ra’, i do da­nas je na­pi­sao osam knji­ga pe­sa­ma i ušao u red naj­bo­ljih sa­vre­me­nih srp­skih po­e­ta. Iako je u pr­vim iz­da­nji­ma bio bli­zak neo­a­van­gard­nom pe­snič­kom iz­ra­zu, Ne­šić je 1995. na­pra­vio po­e­tič­ki za­o­kret, okre­nuv­ši se tra­di­ci­o­nal­nim pe­snič­kim ob­li­ci­ma i te­ma­ti­ci ko­ja je naj­po­de­sni­ja da iz­ra­zi jed­nu apart­nu i eg­zi­sten­ci­jal­nu i ko­lek­tiv­nu po­zi­ci­ju. Na­i­me, ži­ve­ći u sa­svim spe­ci­fič­nim okol­no­sti­ma, a osla­nja­ju­ći se na srp­sku knji­žev­nost od ba­ro­ka na­o­va­mo, Đor­đe Ne­šić je po­stao pe­snik ko­ji u pra­vom smi­slu iz­ra­ža­va sve di­men­zi­je na­ci­o­nal­ne sud­bi­ne. Me­sto Đor­đa Ne­ši­ća u sa­vre­me­noj srp­skoj knji­žev­no­sti je uto­li­ko oso­be­no što je on mo­žda je­di­ni us­peo da u pe­snič­koj for­mi iz­ra­zi osnov­ne dru­štve­no-isto­rij­ske okol­no­sti u ko­ji­ma se ob­reo srp­ski na­rod odvo­jen od ma­tič­ne dr­ža­ve.”

Još dva nameta na gorivo
Usvajanjem novog zakona o naknadama, vozači u Srbiji će kroz cenu goriva, umesto dosadašnjih pet, plaćati sedam nameta. Predlog je da se uvede naknada za biogorivo i energetsku efikasnost od ukupno 25 para po litru benzina i dizela, odnosno kilogramu tečnog naftnog gasa. Vozači poslednjih godina plaćaju i posebne takse za markiranje i monitoring goriva, obavezne rezerve, akcize i PDV, što umnogome opterećuje cenu goriva u Srbiji.
Država će, po osnovu ovih novih 25 para, za tri milijarde litara prodatog goriva u budžet upumpati još oko četiri miliona evra. Udruženje naftnih kompanija Srbije zato apeluje na vladu da, umesto da Zakonom o naknadama uvodi nove naknade, nađe način da cenu goriva rastereti, jer promet derivata neće očekivano rasti, što će doneti manji priliv para u budžet.

Dr­žava mora da pomaže agrobiznis
Ukup­na pri­vre­da Sr­bi­je po­ste­pe­no be­le­ži rast, ali po­ljo­pri­vre­da i pro­iz­vod­nja hra­ne, ma­da ve­li­ki ne­to iz­vo­zni­ci – go­di­na­ma ta­vo­re. Nji­hov do­pri­nos po­ve­ća­nju bru­to do­ma­ćeg pro­iz­vo­da, od­no­sno vred­no­sti sve­ga stvo­re­nog u jed­noj go­di­ni, ma­li je ili ga ne­ma, uka­zu­ju auto­ri „Ma­kro­e­ko­nom­skih ana­li­za i tren­do­va” (MAT). I po­red to­ga, Sr­bi­ja, kao sva­ka ozbilj­na dr­ža­va, mo­ra da po­ma­že i pod­sti­če pro­iz­vod­nju hra­ne, re­če­no je na pred­sta­vlja­nju no­vog bro­ja ovog me­seč­ni­ka Eko­nom­skog in­sti­tu­ta.  Od po­ljo­pri­vre­de ži­vi vi­še od po­la mi­li­o­na lju­di, pre­hram­be­na in­du­stri­ja sa pro­iz­vod­njom pi­ća za­po­šlja­va oko 70.000 i či­ni vi­še od pe­ti­ne ukup­ne pre­ra­đi­vač­ke in­du­stri­je.
Srp­ski agrar sa pre­ra­dom stva­ra oko 10 od­sto BDP, a u go­di­šnjem iz­vo­zu uče­stvu­je sa oko 20 pro­ce­na­ta, ali ma­lo stva­ra no­vu vred­nost. Iako je u be­ri­ćet­noj 2016. ovaj sek­tor od iz­vo­za pri­ho­do­vao 2,9 mi­li­jar­di evra, uz ostva­ren su­fi­cit od 1,6 mi­li­jar­di, pre­ma is­tra­ži­va­nju Iva­na Ni­ko­li­ća, ured­ni­ka MAT-a, nje­go­va bru­to do­da­ta vred­nost bi­la je ma­nja 4,18 mi­li­jar­di di­na­ra ne­go u 2013. go­di­ni, dok je, u istom pe­ri­o­du, ukup­na pri­vre­da ostva­ri­la no­vo­stvo­re­nu vred­nost od 9,32 mi­li­jar­de di­na­ra. Za raz­li­ku od ce­lo­kup­ne pre­ra­đi­vač­ke in­du­stri­je ko­ja je u ja­nu­a­ru 2018. go­di­ne, u od­no­su na isti me­sec pret­hod­ne, za­be­le­ži­la rast od 11,3 od­sto, pro­iz­vod­nja pre­hram­be­nih pro­iz­vo­da sma­nje­na je je­dan pro­ce­nat.

Postavljen kamen temeljac za pogon „Eseksa” u Zrenjaninu
ZRENjANIN - Predsednik Srbije Alekasandar Vučić, predsednik Pokrajinske vlade Igor Mirović, gradonačelnik Zrenjanina Čedomir Janjić i predsednik „LS Grupe” Kristofer Ku prisustvovali su danas polaganju kamena temeljca za fabriku kompanije „Eseks Jurop” u industrijskoj zoni u Zrenjaninu.
Iz te kompanije najavljeno je ulaganje od 30 miliona evra za izgradnju pogona, kao i zapošljavanje između 160 i 170 ljudi, dok je početak rada u pogonu za koji je danas postavljen kamen temeljac, planiran za početak trećeg kvartala 2018. godine.
Predsednik Srbije Aleksandar Vučić je rekao da će u fabrici „Eseks Jurop” u Zrenjaninu prosečna neto plata biti 90.000 dinara, a za radnike 67.400 dinara.
- Ovo je nova pobeda. Očekujemo još investicija iz Južne Koreje. Zvao sam „Samsung” da dođe, jer naši ljudi vole njihove telefone. Rekli su mi da treba budem uporan, našalio se Vučić na ceremoniji polaganja kamena temeljca.
Predsednik je naglasio da je investicija u fabriku 30,4 miliona evra, a da je država pomogla sa 1,6 miliona evra.
On je investitorima poželeo da zarađuju i da reinvestiraju u Srbiju.
Fabrika koja se gradi, kako je rekao, biće na 16.000 kvadratnih metara i da će građani biti ponosni na fabrike koje se grade i svoje zarade, jer će moći nešto da pruže deci i unucima.
Predsednik je investitorima poželeo da Srbiju dožive kao drugi kuću i da naprave još fabrika.
- U narednom periodu počinjemo kao država da gradimo brze saobraćajnice između Zrenjanina i Novog Sada i Zrenjanina i Beograda, a ta investicija biće oko 200 miliona evra, rekao je Vučić.
Građani koji su ga dočekali, kako je rekao, nisu mogli da veruju kada im je rekao za puteve koji će biti izgrađani, ali i da je čuo od njih da se uzdaju u to da „kada je Vučić obećao, možda i bude nešto”.
Predstavnicima lokalne samouprave poručio je da se vidi šta se dešava sa cenom grejanja i sa vodom u Zrenjaninu, a svim građanima i investitorima obećao je da će se Srbija zalagati za mir i stabilnost u regionu. (Tanjug)

Gasprom raskida ugovor sa ukrajinskim Naftogasom
MOSKVA - Ruski Gasprom će u narednim danima otpočeti pregovore sa ukrajinskim Naftogasom o raskidu aktuelnih ugovora o isporukama i tranzitu gasa, saopšteno je danas iz ruske kompanije.
Gasprom je dobio potvrdu Naftogasa o spremnosti za početak takvih pregovora, poručuju iz Gasproma, a prenosi agencija Rojters.
„Pretpostavljamo da ćemo ove pregovore voditi u narednim danima”, izjavio je potpredsednik Gasproma Aleksandar Medvedev, a prenosi ruska agencija Tas s.
Iz Gasproma je pre dve nedelje saopšteno da je Naftogasu vraćena uplata za martovske isporuke gasa i da one neće biti ni realizovane zbog nedoslednosti u aneksu sporazuma sa postojećim ugovorom.
Ranije je Arbitražni sud u Stokholmu presudio da će Gasprom morati da isplati Naftogasu 2,56 milijardi dolara kompenzacije, jer nije isporučio dogovorene količine gasa za tranzit. (Tanjug)

Male šanse da se sudskim putem vrate penzije
Ustavni sud Srbije trebalo bi do kraja ovog mesec da razmatra inicijativu Udruženja vojnih penzionera Srbije za pokretanje postupka radi ocene ustavnosti donošenja Zakona o privremenom umanjenju penzija koje je snazi od novembra 2014. godine.
U ovom udruženju, kažu, da je na sajtu suda najpre bilo objavljeno da će veliko veće o inicijativi raspravljati u drugom i trećem kvartalu prošle godine, ali do toga još uvek nije došlo.
– Udruženje je prvi put sudu inicijativu za ocenu ustavnosti podnelo 25. aprila 2016. godine, ali pošto odgovora nije bilo ponovo su uputili zahtev da im se odgovori dokle se stiglo u postupanju. Nedavno je stigao odgovor da predmet nije razmatran na sednici prvog Velikog veća Ustavnog suda, te da je razmatranje predviđeno u periodu januar–mart 2018. godine – kaže predsednik ovog udruženja Ljubomir Draganjac.

Majka i ćerka trgovale dro­gom, pomagali im pop i verou­čitelj
Ča­čak – Vi­ši jav­ni tu­ži­lac u Čač­ku, Ivan Za­rić, sa­slu­šao je ju­če maj­ku i ćer­ku iz oko­li­ne Po­že­ge, S. P. (46) i A. P. (24), ko­je je po­li­ci­ja uhap­si­la pod sum­njom da su or­ga­ni­zo­va­le tran­sport 27 ki­lo­gra­ma ma­ri­hu­a­ne (skan­ka), i na te­ret im se sta­vlja neo­vla­šće­na pro­iz­vod­nja i tr­go­vi­na dro­gom.
Tu­ži­lac nam je sa­op­štio da ne mo­že da go­vo­ri o po­je­di­no­sti­ma slu­ča­ja, kao i bra­ni­lac okri­vlje­nih že­na. Ono što smo sa­zna­li od dru­gih sa­go­vor­ni­ka, zva­nič­no uklju­če­nih u ovaj do­ga­đaj, na­go­ve­šta­va da bi maj­ka i ćer­ka mo­gle bi­ti na­lo­go­dav­ci za tran­sport dro­ge sa Ko­so­va i Me­to­hi­je u Švaj­car­sku, a da su ku­ri­ri bi­li pra­vo­slav­ni pop i ve­ro­u­či­telj. Naime, po­li­ci­ja je u Mr­ča­jev­ci­ma 27. fe­bru­a­ra uhap­si­la sve­šte­ni­ka Mi­la­na J. (41) i ve­ro­u­či­te­lja Zo­ra­na M. (43), iz Po­že­ge, ko­ji su u pre­pra­vlje­nom bun­ke­ru auto­mo­bi­la „pa­sat” pre­vo­zi­li 27 ki­lo­gra­ma ka­na­bi­sa raz­vr­sta­nog u 52 pa­ke­ta. 
Is­po­sta­vi­lo se da su pop i uči­telj po na­lo­gu, za ko­ji se te­re­te maj­ka i ćer­ka, se­li u auto­mo­bil i kre­nu­li da oba­ve ku­rir­ski po­sao. Do­šli su u Ko­sov­sku Mi­tro­vi­cu i vo­zi­lo pre­da­li ozna­če­noj ve­zi, sa­če­ka­li je­dan sat i sa dro­gom ko­ja je u me­đu­vre­me­nu sme­šte­na u auto­mo­bil po­šli na­zad. Za­da­tak im je, po do­go­vo­ru, bio da skank pre­ba­ce na od­re­di­šte u Švaj­car­skoj.

Na Kosovu privedeno troje Srba
Priština - Tri osobe srpske nacionalnosti su privedene, a jedna među njima je zadržana u akciji kosovske policije u selima Ranilug i Korminjane, rečeno je RTS u policiji. Kosovska policija organizovala je akciju kontrole u potrazi za oružjem, rekao je portparol kosovske policije Baki Keljani. Dodao je da je privođenje i pritvor naredio nadležni sudija na terenu.
U akciji pod nazivom „Morava” policija je pretresla četiri različite lokacije, stambene kuće i prateće prostorije u kojima su pronadeni mitraljez AK-47 (kalašnjikov) sa četiri okvira za municiju, tromblonske mine, sanduk sa 1.200 metaka kalibra 7,62 milimetra, lovačka puška, dva borbena noža.
Policija je konfiskovala 29.170 švajcarskih franaka, 5.000 dolara i 7.720 evra. U višesatnoj akciji su učestvovali pripadnici specijalnih policijskih snaga ROSU, pod punom opremom.
Srpski izvori u tom delu Kosovskog Pomoravlja preneli su RTS-u da su u akciji privedeni radnik opštine Ranilug Dejan Cvetković (35), Milanka (52) i Božidar Cvetković (70) iz Korminjana.
Kako javlja dopisnik RTS, prvo su pretresli lokal u vlasništvu Nenada Cvetkovića, a meštanima su pokazivali sliku vlasnika. Potom su pretresli porodicnu kuću Cvetkovića u Korminjanu, i tom prilikom priveli su njegovu suprugu i oca Božidara. (Tanjug)

Uhapšen policajac umešan u otmicu mladića u Kragujevcu
KRAGUJEVAC  - Pripadnici Ministarstva unutrašnjih poslova u Kragujevcu uhapsili su D.A. (30), policijskog službenika Policijske uprave Kragujevac, za kojim je bila raspisana potraga zbog sumnje da je izvršio krivična dela protivpravno lišenje slobode, prinuda i ugrožavanje sigurnosti, saopštila je danas PU Kragujevac.
D.A. je zajedno sa D.V. (47) iz Kragujevca u ponedeljak, 12. marta, u Kragujevcu oteo 24.godišnjeg mladića, kojeg su pretukli i naneli mu lake telesne povrede, a potom uputili i pretnje njegovom bratu.
D.V. je uhapšen istog dana, dok je za D.A., koji u trenutku izvršenja krivičnih dela nije bio na dužnosti, bila raspisana potraga.
Osumnjičenom D.A. je određeno zadržavanje do 48 sati i on će, uz krivičnu prijavu, biti sproveden Osnovnom javnom tužilaštvu u Kragujevcu, navedeno je u saopštenju. (Tanjug)

Sin Branislava Lainovića uhapšen zbog ubistva
Novosađanin Lj. L. (22), sin Branislava Lainovića Dugog koga je 2000. godine likvidirao „zemunski klan”, uhapšen je zbog sumnje da je učestvovao u ubistvu Petra Arsića (38) u Beogradu 28. februara. Određen mu je pritvor do 30 dana, dok su za još dvojicom osumnjičenih mladića, koji su u bekstvu, raspisane poternice.
Portparol Višeg javnog tužilaštva u Beogradu Tatjana Sekulić rekla je za Tanjug da je Lainović saslušan u utorak u tužilaštvu, koje je tražilo da mu se odredi pritvor. Navela je da mu se na teret stavlja krivično delo pomaganja u ubistvu.
On je uhapšen u Novom Sadu, u subotu 10. marta oko pet sati, saznajemo nezvanično u novosadskoj policiji. Priveden je zbog nasilničkog ponašanja u Ulici Todora Toze Jovanovića u Novom naselju, ispred jednog kafića. Navodno su on i još trojica mladića teže remetili javni red i mir.
U žižu javnosti dospeo je pre četiri godine kada su ga trojica mladića bejzbol palicama napala u srednjoj ekonomskoj školi „Svetozar Miletić”. Taj događaj izazvao je veliku pažnju u Novom Sadu zbog toga što su napadači ušli na čas, kao i zbog toga što je reč o sinu nekadašnjeg komandanta Srpske garde.
Lajavi, kako su pokojnog Lainovića takođe zvali, ubijen je 20. marta 2000. ispred hotela „Srbija” u Beogradu, a zbog toga su na višegodišnje kazne zatvora osuđeni pripadnici nekadašnjeg „zemunskog klana” Miloš Simović i Sretko Kalinić.
Mlađi Lainović ostaće u pritvoru do 30 dana zbog, kako je za Tanjug navela portparolka Višeg suda u Beogradu Bojana Stanković, opasnosti od bekstva, mogućnosti ometanja krivičnog postupka uticanjem na svedoke, kao i zbog okolnosti da će u kratkom vremenskom periodu ponoviti krivično delo.
Prema njenim rečima, istim rešenjem sudija za prethodni postupak je prema dvojici osumnjičenih u bekstvu odredio pritvor do 30 dana, koji će se računati od dana i časa njihovog privođenja. Takođe, naređeno je izdavanje poternice za njima. Terete se za izvršenje krivičnog dela ubistva i pomaganja ubistva.
Petar Arsić je usmrćen 28. februara ujutru ispred kafića „3K” u beogradskom naselju Vidikovac. Prema nezvaničnim informacijama, u glavu mu je pucao S. Đ. (22) nakon svađe, posle čega je pobegao. Spekuliše se da je motiv ubistva povezan sa ubistvom ispred kluba „Nana” u decembru 2017. godine.

Srpska jedina štiti Ustav BiH i Dejton
Od našeg stalnog dopisnika 
Banjaluka – Republika Srpska nije izvor problema, već mesto na kom se donose odluke koje pozivaju na domaći dogovor i pronalazak rešenja. U Banjaluci nisu izglasani akti o secesiji, već akti koji omogućavaju relaksaciju i koji pozivaju na dijalog i dogovor. Kao što se desilo na nedavnoj sednici dve entitetske vlade, što mi vidimo kao model odnosa za budućnost, rekao je Nenad Stevandić, predsednik Narodne skupštine Republike Srpske. On je u razgovoru za „Politiku” istakao da je već posle tri dana nakon zajedničke sednice vlada Republike Srpske i Federacije BiH došao „doprinos” saradnji naroda i entiteta i od strane Kancelarije visokog predstavnika (OHR).
„Oni su svoje sporne odluke doneli svega tri dana posle sednice na kojoj su započeti domaći dogovori. To sve objašnjava. Ne dozvoljavaju da se sami dogovorimo. Ne odgovara im da se priča o investicijama, o povratku mladih, zapošljavanju i rastu BDP-a”, rekao je on. Govoreći o podeli državne imovine, podsetio je da su jedine granice koje su nacrtane posle Drugog svetskog rata one koje su podelile entitete u BiH. „Te granice su plod međunarodnog ugovora. Šta one dele ako već nisu međudržavne granice? Pa dele imovinu entiteta! Stoga pokušaj osporavanja imovine Republike Srpske u stvari predstavlja svesno izazivanje krize i sukoba.”
 
Utisak je da BiH ulazi u ozbiljnu krizu. Skupština je usvojila dva zakona i njima odbacila odluke visokog predstavnika i Ustavnog suda BiH. Oba zakona suspendovao je Kristijan Šmit. Šta je Srpsku opredelilo na ove korake? 
Nesporno je da je visoki predstavnik generator sukoba i nesporazuma u BiH. To proističe iz činjenice da on nema legalno imenovanje. Po relevantnim rezolucijama SB UN, BiH je bez visokog predstavnika. Jake zemlje, koje ne zavise mnogo od SB UN, progurale su da Šmit sedne u kancelariju visokog predstavnika bez obzira na to što nema legalitet. Zato imamo stvaranje cikličnih krugova krize. Takođe, Ustavni sud BiH je jedina institucija koja ne počiva na dejtonskim principima – konsenzusu dva entiteta i tri naroda. Tamo dominiraju tri stranca, koji zajedno s dva Bošnjaka preglasavaju Srbe i Hrvate. To je izvor svih problema. Sve što je i ranije radila Narodna skupština RS bila je reakcija na odluke koje donose ove institucije. Neverovatno je da Bošnjaci ne žele da imaju još jednog Bošnjaka u Ustavnom sudu, već nastoje da tamo ostane Nemac ili Albanac. To je za nas znak da se sa BiH upravlja spolja, a za druge nada da će strane sudije, kao u ratu strani avioni, doneti prednost Bošnjacima.
 
Odluke Skupštine RS nailaze na ozbiljnu ljutnju na Zapadu. 
Mi moramo ostati jedinstveni i uporni, ne sme biti pukotina među Srbima. Moramo sačuvati odlične odnose sa Srbijom i svoju neutralnost. Imamo otvorene sve komunikacijske kanale, čak i sa zemljama koje nas stalno kritikuju. Mi ćemo nastaviti da nudimo rešenja, koja će uvek biti zasnovana na dejtonskim principima, a to znači da nijedna odluka ne sme da bude doneta preglasavanjem, bez saglasnosti dva naroda i dva entiteta. A upravo su to radili visoki predstavnik i Ustavni sud BiH. Mi to razumemo kao nastojanje da se ovde provociraju krize i sukobi. Na to reagujemo pametno i nećemo dozvoliti da budemo okrivljeni za ono što je neko drugi smislio.
 
Da li je nametanje model po kom dugoročno može disati BiH? 
Ne, naprotiv, to je potpuno glupo, jer u BiH je već ispod 1,5 miliona Bošnjaka, oko milion Srba i manje od pola miliona Hrvata. Niko nikog tu ne može da nadjača i ugrozi. Mogu samo da se stvaraju nepotrebne krize. Razumem frustraciju Bošnjaka zbog percepcije da samo oni nemaju svoju državu. Zato postoji neki prikriveni cilj da se preko geopolitičke osovine – koju ovde drže Amerikanci i Britanci, posredstvom OHR-a i stranih sudija – isposluje neka supremacija Bošnjaka. Ali to ne može i neće ići preko leđa druga dva naroda i može samo silom da se desi. To ne žele ni Hrvati, koji su u zadnje vreme bili zavisni od Srba, i čiju smo poziciju štitili samo zato da ne bismo mi došli na red, a ne zato što smo u ljubavi s onima koji često pokazuju proustaške stavove. Srpska nije osnovana voljom tih sila koji sada rade protiv nje, ali je od njih prihvaćena kao neminovnost. Ipak se nadležnosti Srpske stalno tope i ako se to nastavi biće kao da je nismo ni stvorili i zato je reakcija RS tako odlučna.
 
Dakle, sem brige za državnu imovinu, korake Srpske uslovila je akumulacija nezadovoljstva. Ipak stižu upozorenja. 
Sva briga kojom Dodika žele da predstave kao figuru koja krši Dejtonski sporazum i ustavni poredak velika je laž. Dodik ima poseban stil, ali on je samo alibi da se dovrši posao obesmišljavanja i obezvlašćivanja RS. Manji deo opozicije to ne razume. Pa još daju podsticaj alibiju međunarodnog faktora. Dodik ima veliki politički kapacitet i vuče najveći broj konaca. Ali to je stvar koja pripada političkom spektru. U pravnom spektru ni Dodik ni RS nikada nisu doneli odluke o disoluciji. Nijedna institucija RS nije donela odluku o otcepljenju. Naše odluke treba pažljivo čitati. Mi u njima tražimo da se izaberu sudije Ustavnog suda BiH, jer je tako predviđeno. Ali volje za to nema kod Bošnjaka koji te sudije mogu da koriste za atak na RS. I zato smo tu gde jesmo. Što se imovine RS tiče, kada smo 2012. potpisivali ugovor s nemačkom kompanijom u vezi s izgradnjom energetskih objekata – isti ovaj kakav sad imamo sa Srbijom, jer su Nemci odustali – tada Ustavni sud nije problematizovao imovinu. Nije smeo protiv stranaca, niti su federalni partneri vikali da ne možemo bez njihove saglasnosti. U pozadini je srbofobija, a ne zajednički razvoj.
 
Dakle, odgovornost za krizu smeštate pre svega u Sarajevo i kod međunarodnih predstavnika. 
Pogledajte, na 9. januar su ranije dolazili svi. Sve do momenta kada su stranci odlučili da izazovu krizu. Nakon što su Dan RS proglasili neustavnim, počinje kriza, a mi počinjemo još žešće da ga slavimo. Svetosavska nagrada je takođe problematizovana od Bošnjaka, ali je Ustavni sud odlučio da ona nije uvredljiva. Taj sud je ušao u formu da deli srpske svece. Da procenjuje koji svetac vređa interese bošnjačkog naroda. Pa ih valjda Sveti Sava ne vređa, jer je Srbin, a Sveti Stefan, ipak, vređa. Oni su se upustili i u meritum verskog, društvenog, običajnog i potpuno polupali lončiće.
 
Da li RS nastupa jedinstveno u aktuelnoj krizi? 
Kao osnivač SDS-a i iz kog sam izašao u vreme čudne nacionalne politike u najvećoj stranci opozicije, mogu samo da skinem kapu za poslednje stavove i da kažem da se ta partija ponaša državotvorno. Nadam se da će tako i ostati. Trenutno, SDS je stranka opozicije koja razume razliku između vlasti i države.
Setite se, targetiranje Karadžića nekada je bilo isto kao aktuelno prokazivanje Dodika. Karadžića su najpre oterali u šumu, pa u zatvor, a prethodno su mu garantovali da neće biti procesuiran. Pravili su hajku kako bi od njega napravili kriminalca, lažući da je iz Prijedorske banke odneo tri miliona maraka. Želeli su stvoriti nezadovoljstvo naroda prema njemu, što nije uspelo. Ne verujem ni da će uspeti aktuelni pokušaji po istom principu. Nismo mi društvo koje drugačije živi i radi ili ima drugačije demokratske principe od nemačkog, francuskog ili švajcarskog modela. U vreme evropske cenzure u vezi s ratom u Ukrajini možemo čak reći da smo pet puta slobodniji. U Banjaluci možete da kritikujete i hvalite Putina ili Zelenskog, a u Berlinu i Parizu to ne smete. Udar na RS, sem napada na naše vrednosti, jeste udar i na demokratsko društvo.
 
Neki u poslednjim dešavanjima u RS pronalaze baš uticaj dešavanja u Ukrajini. 
Sukob u Ukrajini ima veze sa situacijom u celom svetu. Pa ima refleksije i na Balkan. Mi u tom ratu ne učestvujemo. Nepoštovanje međunarodnih ugovora je uvek generator koji dovodi do ratova. Nepoštovanje Kumanovskog sporazuma i Rezolucije 1244 izaziva krizu na KiM, jer Srbi nisu dobili svoje bezbednosne snage da ih štite. Minski sporazumi nisu poštovani dok je trajala tortura nad stanovništvom Donbasa. Ako se setimo kako se pred Drugi svetski rat raspalo Veće naroda i kako se danas ljuljaju UN, možemo da povučemo mnoge paralele. Ali mi nigde ne treba da srljamo. BiH treba da se liši ambicije za priključivanje u bilo kakve vojne asocijacije. Ali EU je odlučila da pritisne BiH da se mora opredeliti. Na svu sreću bez mišljenja Srba to se ne može desiti. Blokirali smo pristupanje NATO-u i uvođenje sankcija Rusiji. Srpska može da se ponosi kako tretira ukrajinsku manjinu, koja je ovde najbrojnija. U Prnjavoru živi nekoliko hiljada Ukrajinaca, koji imaju svoje crkve i mi želimo da niko u Srpskoj nema ikakvih problema. To je za nas čast.
 
Verujete li u neka saznanja da se razmatra smena Dodika? 
Mi smo OHR još ranije potpuno pobedili, argumentima i dokazima. Dokazali smo da su svi visoki predstavnici imenovani rezolucijama SB UN. Prezentovaćemo dokumente koji su potpisani između parafa i potpisa Dejtonskog sporazuma, sa takozvane Konferencije za implementaciju mira u Londonu – koja je ustanovila Savet za sprovođenje mira (PIK) i pozvala zvaničnim dokumentima SB UN da potvrdi prvog visokog predstavnika. Dakle, čak i kada bi Šmit smenio Dodika, mi to ne bismo objavili, jer nema legalitet. Ako nema legalitet imenovanja i njegove odluke su nelegalne. Pa kako onda da njegove odluke objavljujemo u „Službenom glasniku RS”? Ovog trenutka, Srpska je ta koja čuva pravni poredak u BiH. Sve akcije iz RS zasnovane su na pravu i to svi dobro znaju. Zato su prešli na drugu strategiju – zloupotrebu Ustavnog suda.
 
Šmit je nametnuo zakon koji inkriminiše one koji ne poštuju njegove, kao i odluke Ustavnog suda. 
Time želi da upotrebi domaće institucije za izazivanje krize. To će opet raditi nametanjem zakona. Oni koji budu prihvatili da sprovode takve zakone mogu da naprave poremećaj mira. Zato je Dodik najavio da će u Nemačkoj tužiti Šmita za lažno predstavljanje, ali i za narušavanje mira, a to je najveći zločin. Mi u RS sem pravnog poretka RS i BiH čuvamo i mir.
 
Posebnu nervozu na Zapadu izazvala je najava suspenzije ingerencije Suda i Tužilaštva BiH i agencije Sipa. 
Jedan šeik je u otporu zapadnjačkoj agresiji rekao da muslimani ne jedu svinjetinu, ali da ako treba da umru od gladi, možda i mogu da ih nateraju na to. Ako naše postojanje bude ugroženo, bićemo prinuđeni da donosimo zakone koji će imati pravni legalitet i koji će se primenjivati na teritoriji RS. A sasvim drugi zakoni će važiti u FBiH. Imaćemo praktično dve zemlje. To ne priželjkujem, već se nadam da će biti pameti u međunarodnim centrima, što uključuje i neophodnu katarzu u EU, koja ovde treba da zameni OHR. Treba da se imenuju domaće sudije i da se sprovode domaći zakoni, te da niko nikome ne koči razvoj.
 
Na osnovu čega tvrdite da se neće dozvoliti da Srbi u BiH budu svedeni na manjinu i podvrgnuti nasilju kao na KiM? 
Teroristički režim koji na KiM ugrožava Srbe često pominje Srpsku, što je za nas veliko priznanje. Kada tvrde da neće dozvoliti RS na KiM, to je potvrda da je Srpska toliko etablirana da joj se ni ćošak ne može odbiti. Niko sem naše skupštine neće donosi odluke u ime nas, niti će imenovati gradonačelnike u ime naših građana tako što će da raspisuje izbore i sa dva-tri odsto izlaznosi priznaje njihove rezultate. A mnogi u Sarajevu bi to voleli. U RS postoje dva veća naselja sa Bošnjacima, Kozarac i Janja, koja uživaju svu našu pažnju, prava i ljubav. Ipak, BiH iz devedesetih i danas nije ista. U Sarajevu nema Srba, svi gradovi su monoetnički u oba entiteta, uz izuzetke Drvara, Glamoča, Grahova i Petrovca u FBiH. Izmaštana multietnička priča je samo lažni građanski model za konačnu supremaciju Bošnjaka.

Bajden: Saudijska Arabija i Izrael daleko su od sporazuma o normalizaciji odnosa
Izrael i Saudijska Arabija su daleko od sporazuma o normalizaciji koji bi uključivao sporazum o odbrani i američki civilni nuklearni program, rekao je predsednik SAD Džozef Bajden u intervjuu za Si-En-En.
Američki zvaničnici su posredovali u pokušaju da postignu dogovor o normalizaciji odnosa između dve zemlje, podseća Rojters.
„Daleko smo odatle. Imamo o mnogo čemu da razgovaramo”, rekao je Bajden.
Izraelski ministar energetike Izrael Kac je prošlog meseca izrazio protivljenje ideji da Saudijska Arabija razvija civilni nuklearni program kao deo bilo kakvog uspostavljanja odnosa između dve zemlje posredstvom SAD.
Bajden je ukazao na odluku Saudijske Arabije, uoči njegove posete kraljevstvu prošlog leta, da otvori svoj vazdušni prostor za sve avio-prevoznike, otvarajući put za više preleta ka i iz Izraela, prenosi Tanjug.

Bajden otputovao na evropsku turneju, posetiće Britaniju, Litvaniju i Finsku
Predsednik SAD Džozef Bajden otputovao je danas na evropsku turneju tokom koje će posetiti Veliku Britaniju, Litvaniju i Finsku, javlja Rojters.
Bajden će večeras stići u London, a narednog dana će se sresti sa britanskim kraljem Čarlsom III, prvi put od kada je krunisan.
On će razgovarati i sa britanskim premijerom Rišijem Sunakom u Dauning stritu.
Sledeća poseta je samit NATO u Viljnusu, u Litvaniji.
Bajden će provesti dva dana u glavnom gradu Litvanije, koja je domaćin godišnjeg samita NATO.
On ćee učestvovati na sastancima sa liderima i održati govor na Univerzitetu u Viljnusu.
Konačna stanica je Helsinki, gde se očekuje da će Bajden u četvrtak proslaviti proširenje NATO sa Finskom kao najnovijom članicom alijanse.
Ova nordijska zemlja je u aprilu postala 31. članica NATO.
Bajdenov savetnik za nacionalnu bezbednost Džejk Saliven rekao je da će Bajdenovo putovanje „pokazati predsednikovo vođstvo na svetskoj sceni”, navodi AP, prenosi Tanjug.

Budi hrabra – reci NE nasilju
Od početka godine čak 22 žene ubijene su u porodičnom nasilju, a među njima se nalaze i dve devojčice. Podaci Centra za podršku ženama govore da je od 2010. godine u porodično-partnerskom odnosu ubijeno više od 330 žena, a statistika svedoči da se svaka treća žena ranije obraćala institucijama sistema za pomoć. Brojke takođe upozoravaju da je u prethodnoj deceniji trećina žena ubijena vatrenim oružjem, a taj trend nastavlja se i u ovoj godini, u kojoj je šest žena stradalo na ovaj način. Statistika koja svedoči da osam od deset žena strada od ruke muža, oca ili brata postaje još bolnija kada se iza nje pomole lica više od 400 dece koja su u poslednjih deset godina ostala bez majki i odrastaju s doživotnim žigom da im je otac ubica – neki od njih nastavili su život s bakama i dekama, drugi odrastaju u hraniteljskim porodicama, a neki mališani detinjstvo provode u domovima za decu bez roditeljskog staranja.
Is­tra­ži­va­nje po­ve­re­ni­ka za za­šti­tu rav­no­prav­no­sti i Pro­gra­ma Uje­di­nje­nih na­ci­ja za raz­voj u Sr­bi­ji (UNDP), ko­je je ura­đe­no na re­pre­zen­ta­tiv­nom uzor­ku od 1.004 že­ne pokazalo je da najveći broj že­na ko­je su po­sta­le žr­tve po­ro­dič­nog ili part­ner­skog na­si­lja ne pri­ja­vlju­je nasilnika iz stra­ha od nje­go­ve osve­te. Po­lo­vi­na njih pri­zna­je da su stid i sra­mo­ta zbog agre­si­je ko­jom su iz­lo­že­ne, kao i spo­zna­ja da ne­ma­ju gde da odu ako od­lu­če da iza­đu iz začaranog kru­ga na­si­lja glav­ni raz­log zbog ko­jeg ne pri­ja­vlju­ju na­si­lje in­sti­tu­ci­ja­ma si­ste­ma.
Studija re­a­li­zo­va­na u okvi­ru pro­jek­ta „In­te­gri­sa­ni od­go­vor na na­si­lje nad ženama i de­voj­či­ca­ma u Sr­bi­ji”, ko­je u part­ner­stvu s Vla­dom Sr­bi­je spro­vo­de agen­ci­je Ujedinjenih na­ci­ja u Sr­bi­ji, ta­ko­đe po­ka­zuje da že­ne naj­ve­će po­ve­re­nje ima­ju u Si­gur­ne žen­ske ku­će, a po­tom u zdrav­stvo, po­li­ci­ju i ver­ske in­sti­tu­ci­je, a naj­ma­nje ve­ru­ju jav­nom tužilaštvu i cen­tri­ma za so­ci­jal­ni rad. Naj­ve­ći broj že­na ko­ji je uče­stvo­vao u ovom is­tra­ži­va­nju na­veo je da su raz­u­me­va­nje i podrška oko­li­ne, od­no­sno po­ro­di­ce i pri­ja­te­lja, ključ­na stvar ko­ja bi ih mo­ti­vi­sa­la da prijave na­si­lje u po­ro­di­ci – ako bi po­sta­le žr­tve na­si­lja, čak 38 od­sto že­na pr­vo bi tražilo podršku od čla­no­va po­ro­di­ce, 28 pro­ce­na­ta njih oti­šlo bi u po­li­ci­ju, dok bi se prijateljima po­ve­ri­lo sve­ga de­vet pro­ce­na­ta že­na.
Iako je veća šansa da neko ko je ekonomski zavisan od nasilnika ostane u nasilnom odnosu, u Sigurnoj ženskoj kući nalaze se i žene koje su na veoma visokim socijalnim položajima i koje su izbačene iz sopstvenog doma, a nasilnik koji je trebalo da završi u zatvoru, pronašao je rupu u zakonu kroz koju se provukao uz pomoć umešnog advokata.
Iskustvo govori da je situacija kada žena reši da ostavi nasilnika po nju najrizičnija – ubistva se dešavaju kada žena konačno „prelomi” i saopšti partneru da ga napušta, a neka istraživanja govore da se femicid obično dešava unutar tri meseca od odlaska žene. Iako stručnjaci apeluju da se mora napraviti veoma detaljan plan zaštite žrtve, dešava se da neka karika u lancu zaštite žrtve, koga čine policija, tužilaštvo i sud, jednostavno ne proceni dobro bezbednosni rizik.
Kako bi se sprečila kategorizacija na „laka” i „teška” ubistva, udruženje „FemPlatz” zahteva od nadležnih da se krivično delo femicida uvede kao posebno krivično delo. Istraživanje koje je uradilo ovo udruženje pokazuje da je u skoro trećini slučajeva femicida sud dosudio kaznu od 10 do 15 godina. „FemPlatz” takođe traži od nadležnih uspostavljanje nezavisnog tela za praćenje femicida, čime će se obezbediti prikupljanje podataka o ubistvima žena koji će biti dostupni javnosti i ujedno unaprediti rad institucija i poboljšati sistem zaštite žena od nasilja.
Mada sta­ti­sti­ka upozorava da sva­ke go­di­ne iz­me­đu 20 i 30 že­na bi­va ubi­je­no u po­ro­dič­nom ili part­ner­skom na­si­lju, ve­li­ki broj njih je i spa­sen za­hva­lju­ju­ći ade­kvat­noj re­ak­ci­ji dr­ža­ve – podaci Ministarstva pravde govore da je to­kom 2022. go­di­ne pro­du­že­no vi­še od 20.000 hitnih me­ra za­šti­te žr­tve i iz­ra­đe­no 19.017 pla­no­va za­šti­te žr­tve, a od 2017, od­no­sno od po­čet­ka pri­me­ne Za­ko­na o spre­ča­va­nju po­ro­dič­nog na­si­lja, pa do po­čet­ka ove go­di­ne iz­re­če­ne su 103.864 hit­ne me­re. Vi­še od hi­lja­du pred­stav­ni­ka pra­vo­sud­nog si­ste­ma bi­lo je na obu­ci i spe­ci­ja­li­zo­va­noj edu­ka­ci­ji o pre­ven­ci­ji po­ro­dič­nog na­si­lja.

I Harvard strepi od veštačke inteligencije
Upotreba veštačke inteligencije jeste fascinantna, sigurno će biti velikih promena u obrazovanju i mi na Harvardu dosta razmišljamo na temu „ChatGPT”, jer ne možemo to da ignorišemo. Studenti definitivno koriste VI u programiranju, ali na američkim univerzitetima i posebno na Harvardu postoji kod časti i potpuno poverenje da student neće čak ni kada radi ispit kod kuće da prepisuje i vara. Dešavalo se da nekada nekog uhvatimo, ali većini studenata je čast da budu na Harvardu i niko neće rizikovati da tu šansu prokocka. To je i najveća razlika u odnosu na naš sistem: nije poenta u bubanju, već da se mladi ljudi zainteresuju da nauče da razmišljaju, da postignu nešto u životu. Ništa mi ne znači da zapamte formulu napamet, mogu da je nađu u knjizi, ja sam na svom kursu rekao studentima da mogu da koriste bilo koji onlajn izvor, kaže na početku razgovora za „Politiku” prof. dr Marko Lončar sa Fakulteta tehničkih i primenjenih nauka Univerziteta Harvard. 
 
Dr Lončaru je ove nedelje u SANU uručena nagrada Fondacije „Prof. dr Marko V. Jarić” za 2019. godinu, što ranije nije bilo moguće zbog pandemije kovida 19. Ova nagrada, koja se u medijima naziva i „Srpski Nobel za fiziku”, dodeljuje se već punih 25 godina za izuzetne rezultate. Prema odluci žirija dr Lončar ju je više nego zaslužio za doprinose u oblasti nanofotonike, primenjene fizike i integrisane optike.
Nismo mogli a da ne pitamo profesora da li zna da je u Beogradu ove godine primljen jedan brucoš na fizici i šta savetuje – kako popuniti klupe na fakultetima prirodnih nauka. Odgovor nas je malo iznenadio:
– Mi imamo sličan problem na Harvardu, jer se tu dolazi zbog prava i medicine i borimo se za studente koji bi da postanu inženjeri, i to inženjeri elektrotehnike. Zato sam moj kurs prilagodio da bude praktičan, da bude više laboratorijskih vežbi, da rade projekte. Moj savet srpskim kolegama jeste da se reformišu studije, da bude više prakse. Ne mora baš sve da se nauči, uvek mogu knjigu da otvore ako im zatreba neka formula.
Svoj put do Harvarda opisuje kao kombinaciju genetike, pameti, sreće i podrške porodice i profesora. Detinjstvo je proveo gledajući oca, inženjera elektrotehnike, koji je radio u vojsci, kako stalno nešto popravlja. Krenuo je tatinim stopama, ali je na kraju odabrao svoj put. Kaže da su presudan uticaj imali fantastični profesori matematike i fizike, prvo u Osnovnoj školi „Svetozar Miletić” u Zemunu, koju je završio kao đak generacije, a potom i u Matematičkoj gimnaziji na programerskom smeru u vreme kada su kompjuteri bili retkost i papreno koštali.
– Fizika me zanimala, ali sam upisao elektroniku na Elektrotehničkom fakultetu. Po završetku studija sam aplicirao za Ameriku jer kod nas gotovo ništa nisam mogao eksperimentalno da radim, neka istraživanja su vrlo skupa i tako sam stigao 1997. do Kal teka i profesora Ćuka. Ali stara ljubav zaborava nema i vratio sam se fizici – priča ovaj harvardski profesor.
Prvi šok je bio kada je shvatio koliko je neverovatno teorijski potkovan u odnosu na američke kolege, ali praksa je bila slaba tačka, zbog nedostatka opreme i materijala na fakultetima u Srbiji u to vreme pogotovu.
– Brzo se čovek navikne na bolje. Tu sam završilo i doktorat. Posle šest godina u Los Anđelesu preselio sam se u Boston, najevropski američki grad i krenuo na postdoktorske studije na Harvardu. U SAD nije uobičajeno da student koji „izuči zanat” na jednom univerzitetu tu i ostane, gledaju da dovode profesore koji donose nešto novo, ali eto ja sam ostao i danas imam svoju katedru i predajem osnove elektrotehnike – priča profesor i dodaje da je na postdoktorskim studijama trenutno jedan student iz naše zemlje. Koliko mu je poznato, na Harvardu je jedini profesor iz Srbije, ali ima kolegu iz naših krajeva na MIT.
Uglavnom su mi prijatelji roditelji moje dece, kaže i dodaje da se dosta njegovih prijatelja iz Matematičke gimnazije preselilo u Ameriku i nastanilo u istom predgrađu u kojem i on živi sa suprugom Evelin, koju je upoznao u Los Anđelesu. Danas su u istoj ulici kuće osam đaka Matematičke gimnazije, tako da se svi lepo druže, kao i njihova deca.
Ostati ili otići – pitamo ga na kraju. To je sve individualno, odgovara. – Ja sam uvek zamišljao da ću da se vratim negde u Evropu, ali u Americi su resursi za bavljenje naukom zaista veliki. Možda se vratim kad se penzionišem, ako se to ikada dogodi – kaže kroz osmeh.
Bilo je tu još mnogo toga da se kaže i pita, ali je profesor morao nazad u Boston, uz obećanje da će se brzo vratiti u Beograd. Čekalo ga je i predavanje našim studentima elektrotehnike, među kojima će možda pronaći nekog budućeg kolegu na Harvardu. U hodnicima SANU ostale su reči dr Aleksandra Bogojevića, direktora Instituta za fiziku, inače institucije koja je pokrovitelj ove nagrade: „Mi smo mala zemlja sa visokim procentom uspešnih ljudi u naučnoj dijaspori, nema osobe koja nije čula za Teslu ili Pupina. A dr Marko Lončar je još jedan dokaz da Srbiji dobro ide fizika”.
 
 
Antrfile
 
Impresivna biografija
Dr Lončar je posle Matematičke gimnazije završio Elektrotehnički fakultetu u Beogradu, a potom doktorirao na Kalifornijskom institutu za tehnologiju na temi lasera i talasovoda na bazi fotonskih kristala. Postdoktorske studije je završio na Harvardu, gde je postao docent, pa vanredni i redovni profesor, da bi 2012. bio unapređen u profesora sa katedrom. Danas je jedan od vodećih svetskih stručnjaka u nanofotonici i nanotehnologiji, a posebno su zapažena njegova dostignuća u nanofabrikaciji dijamanata. Dobitnik je brojnih nagrada, ima više od 20 patenata i autor je impresivnog broja radova koji se objavljuju u najuticajnijim naučnim časopisima.
 
Antrfile
 
Plavi dijamanti najpopularniji, roze najskuplji
 
Zašto od studenata neprekidno dobija nagrade za najinteresantnija predavanja, pokazao je okupljenima u SANU, gde je govorio o tome zašto su dijamanti najbolji prijatelji fizičara. Iako su u publici mahom bili akademici, on je pričao jednostavno, da svako može da razume, duhovito kombinujući slike, citate i primerke veštačkih dijamanata koje je iz Amerike doneo u koferčiću. Saznali smo od čega se sastoje dijamanti, zašto imaju boju, da su plavi najpopularniji, žuti najjeftiniji, a da su roze retki i zato i skupi. Uz uobičajenu priču o tome kako je dijamant najtvrđi mineral u prirodi koji se koristi za bušenje, sečenje i brušenje, mogli smo, recimo, koristeći samo toplotu svog tela da dijamantom sečemo led u čaši…

Milatović stigao u posetu Srbiji, dočekao ga Dačić
Predsednik Crne Gore Jakov Milatović stigao je danas u zvaničnu dvodnevnu posetu Srbiji, a na aerodromu „Nikola Tesla” u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
„Poželeo sam dobrodošlicu predsedniku Crne Gore Jakovu Milatoviću, koji će boraviti u dvodnevnoj zvaničnoj poseti Republici Srbiji! Radujem se ovom susretu koji će dodatno učvrstiti tradicionalno prijateljske odnose i saradnju naših zemalja”, naveo je Dačić na Instagramu, gde je objavio i fotografije sa Milatovićem.
U čast posete Milatovića, ambasada Crne Gore prirediće večeras svečani prijem u Crnogorskoj kući u Beogradu, navodi se u saopštenju službe za informisanje predsednika Crne Gore.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”.
Poseta Milatovića Srbiji dolazi nakon poseta Briselu i institucijama EU i NATO, a sa ciljem jačanja političkih i ekonomskih odnosa dve države i unapređenja regionalne saradnje, dodaje se u saopštenju predsednika Crne Gore, prenosi Tanjug.

Stefanović: Sve više rasvetljenih ubistava
Ministar policije Nebojša Stefanović kaže da je Beograd siguran grad i da je prethodna godina završena sa najnižim brojem ubistava u poslednjih 20 godina.
Kaže i da je sve više rasvetljenih ubistava, pre svega zahvaljujući profesionalizmu i posvećenosti policije.
„Ne možemo da kažemo da je dobro kada se dogodi jedno ubistvo, ali kada pogledate u poređenju sa razvijenim zemljama Evrope i sveta videćete da je u Srbiji broj ubistava među najmanjima u svetu”, rekao je Stefanović za TV Prva.
Upitan da li je Beograd siguran grad s obzirom na to da su se ovih dana gododila dva ubistva, Stefanović je rekao da je Beograd siguran grad, te da je već rasvetljeno jedno ubistvo, a da se na drugom radi.
Poseta pomoćnika državnog sekretara SAD za Evropu i Evroaziju Vesa Mičela, smatra Stefanović, neće biti laki.
„Naše pozicije se značajno razlikuju, očigledno je da SAD nisu promenile politiku. Predsednik Vučić će Mičelu postaviti pitanja na osnovu čega se oni zalažu za Vojsku Kosova, na osnovu kog međunarodnog akta, rezolucije Saveta bezbednosti...”, rekao je Stefanović za TV Prva.
Uprkos tome što, kako kaže, razgovori sa američkim zvaničkom neće biti laki, predsednik države nastaviće da se bori za interese srpskog naroda i države. (Tanjug)

Svaka dru­ga žena pati od poremeća­ja šti­taste žle­zde
U pro­te­kle dve de­ce­ni­je do­šlo je do po­ra­sta obo­le­va­nja od po­re­me­ća­ja funk­ci­je šti­ta­ste žle­zde za oko 300 od­sto, a ne­le­če­ne pro­me­ne ovog or­ga­na mo­gu da do­ve­du do ozbilj­nih zdrav­stve­nih pro­ble­ma. Ne­le­če­ni po­re­me­ćaj šti­ta­ste žle­zde pred­sta­vlja atak na ce­lo­ku­pan me­ta­bo­li­zam or­ga­ni­zma i funk­ci­ju svih or­ga­na, sma­tra pu­kov­nik pro­fe­sor dr Zo­ran Haj­du­ko­vić, na­čel­nik Kli­ni­ke za en­do­kri­no­lo­gi­ju Voj­no­me­di­cin­ske aka­de­mi­je, zbog če­ga svi lju­di ko­ji ima­ju simp­to­me po­put kon­stant­nog umo­ra, za­ma­ra­nja, pro­me­ne ras­po­lo­že­nja, go­ja­zno­sti, opa­da­nja ko­se, tre­ba da po­se­te le­ka­ra ka­ko bi pra­vo­vre­me­no do­bi­li tač­nu di­jag­no­zu i za­po­če­li le­če­nje. 
Dr Haj­du­ko­vić na­po­mi­nje da ne­ke oso­be du­že vre­me ži­ve sa simp­to­mi­ma ka­rak­te­ri­stič­nim za po­re­me­ćaj ove žle­zde ko­je pri­pi­su­ju oba­ve­za­ma ili ra­znim pro­ble­mi­ma ko­ji ih mu­če. Ta­ko s vre­me­nom do­la­zi do sve ve­ćeg za­mo­ra, ma­lak­sa­lo­sti, sr­ča­nih pro­ble­ma kao što je po­re­me­ćaj sr­ča­nog rit­ma, a ne­ka­da se ka­sno uoča­va i tu­mor šti­ta­ste žle­zde.

Vođama „Noćnih vukova” zabranjen ulazak u BiH
Članovi najvećeg bajkerskog kluba u Rusiji „Noćni vukovi” dolaze u Beograd 19. marta, ali je njihova motociklistička ekskurzija, pod nazivom „Ruski Balkan”, dovedena u pitanje. Prema pisanju sarajevskog „Žurnala”, Aleksandru Zaldostanovu, poznatijem kao Hirurg, moćnom vođi ruskih motociklista koji slovi kao blizak saradnik i prijatelj predsednika Rusije Vladimira Putina, juče je zabranjen ulazak u Bosnu i Hercegovinu. Ulazak u Bosnu zabranjen je i Saši Saviću, predsedniku moto-kluba „Noćni vukovi Srbije”.
Prema pisanju „Žurnala”, institucije u Sarajevu proglasile su Zaldostanova i Savića osobama opasnim po nacionalnu bezbednost i odluka o zabrani njihovog ulaska već je prosleđena Graničnoj policiji BiH.
„Noćni vukovi” planirali su da od 19. do 28. marta na motociklima obiđu crkve i spomenike od kulturno-istorijskog značaja u nekoliko gradova Srbije i Republike Srpske. Kako je za „Politiku” potvrdio Saša Savić, Aleksandar Zaldostanov nije ni planirao da učestvuje u bajkerskom karavanu „Ruski Balkan”, iako su sarajevski mediji spekulisali da će ga u Banjaluci primiti predsednik Republike Srpske. Milorad Dodik je, inače, 9. januara ove godine, obeležavajući Dan RS, odlikovao „Noćne vukove” zbog njihovog posebnog naglaska na afirmaciji ljudskih prava, tolerancije među ljudima, vladavine prava i slobode i jačanju prijateljskih odnosa između Ruske Federacije i RS.
Komentarišući odluku o zabrani ulaska u BiH, Savić je rekao da mu je žao što u Sarajevu „imaju imaju loše mišljenje o Hirurgu i njemu”.
– „Noćni vukovi” nisu neprijatelji Bošnjaka i BiH. Mi radimo na tome da zalečimo rane, ali očigledno to nekome nije u interesu. Svet nismo upropastili mi, nego oni koji su nam izdali te zabrane – kaže šef srpske sekcije „Noćnih vukova”, koja ima predstavništva u 17 gradova u Srbiji, počevši od Niša, gde je i osnovano srpsko odeljenje ruskog moto-kluba.

Odlazak svemirskog tragača
U svom domu u Kembridžu je u 77. godini umro čuveni britanski teoretski fizičar i astrofizičar Stiven Hoking. „Bio je veliki naučnik i izuzetan čovek, čiji će rad i zaostavština živeti mnogo godina”, navela su u saopštenju njegova deca Lusi, Robert i Timoti.
Britanska premijerka Tereza Mej izjavila je povodom smrti profesora Hokinga da je bio čovek genijalnog uma, jedan od velikih naučnika svog vremena. „Njegova odvažnost, humor i napor da izvuče maksimum iz života bili su inspiracija. Njegovo nasleđe neće biti zaboravljeno”, napisala je premijerka na svom tviter nalogu.
Stiven Hoking stekao je naučnu slavu proučavajući crne rupe i teoriju relativiteta. Iza sebe je ostavio niz dela, od kojih je najpoznatija „Kratka istorija vremena”, koja je prodata u više od deset miliona primeraka i bila je na listi bestselera „Sandej tajmsa” punih 237 nedelja.
Diplomirao je fiziku na Oksfordu, a zatim je sa temom iz oblasti teorije relativiteta doktorirao na Kembridžu. U 22. godini, dok je još bio student, dijagnostikovana mu je izuzetno progresivna neuromotorička bolest koja osobu veoma onesposobljava i ograničava joj kretanje i govor. Reč je o amiotrofnoj lateralnoj sklerozi (ALS), zbog koje je veći deo života proveo nepokretan, u kolicima. Lekari su mu davali nekoliko godina života, ali je Hoking pobedio fizičku onesposobljenost.
„Živeo sam pet decenija duže nego što su mi prognozirali lekari. Pokušao sam dobro da iskoristim svoje vreme. Zato što svaki dan može da mi bude poslednji želim da izvučem najbolje iz svakog minuta”, zabeležena je njegova izjava u dokumentarcu „Hoking”, snimljenom 2013. godine.
Tokom karijere razotkrio je neke od najzamršenijih tajni kosmosa. Proučavajući crne rupe, utvrdio je da njihova mehanika ima paralele u zakonima termodinamike, prema kojima entropija mora rasti s vremenom. Njegov rad je kombinovao kvantnu mehaniku sa Ajnštajnovom Teorijom relativiteta. Smatrao je da Ajnštajnova teorija zapravo znači da će svemir, koji je nastao Velikim praskom, završiti sa crnim rupama.
Kao bizarnost je saopšten podatak da je Stiven Hoking umro na dan rođenja Alberta Ajnštajna i da su obojica živeli 76 godina. Naučna potraga za Hokinga je bila skoro kao verska. Jednom je rekao da će iznalaženje „teorije svega” omogućiti čovečanstvu da „spozna božji um”. A na pitanje zašto postoji univerzum, zabeležio je još 1988. godine: „Ako na to nađemo odgovor, to bi bio najveći trijumf ljudskog razuma – jer tada bismo poznavali misao Boga i znali bismo duh Boga”.
Hoking je još 1974, u svojoj 32. godini, postao član Kraljevskog društva, najprestižnije naučne institucije u Velikoj Britaniji, 1979. profesor matematike, a 1989. počasni pratilac kraljice.
Povodom smrti velikog fizičara Švedska kraljevska akademija nauka, koja uručuje Nobelove nagrade, juče je saopštila da je Hoking bio veliki naučnik koji je dao značajni doprinos nauci. Portparol Akademije rekao je da je smrt Hokinga gubitak za svet nauke, ali je u skladu s politikom Nobelovog komiteta odbio da komentariše da li je velikom teoretskom fizičaru trebalo dati nagradu.
Hoking se 1965. godine oženio sa Džejn Vajld, sa kojom je dobio troje dece. Razveli su se 1991. godine i taj događaj je, zabeleženo je, poremetio odnose Hokinga sa decom. Drugi put se oženio 1995, medicinskom sestrom Elejn Mejson, koja ga je nekada negovala. Govorilo se da je Hoking u tom braku zlostavljan, ali on je te medijske navode odbacio kao „potpuno netačne”. Ipak, ta veza je prekinuta 2006. godine.
Stiven Hoking je vremenom postao ikona popularne kulture. Pojavio se u „Zvezdanim stazama”, „Simpsonovima”, „Štreberima”, „Futurami”, ali i u predstavama „Letećeg cirkusa Montija Pajtona”. Njegov život ekranizovan je filmom „Teorija svega” (2014), sa Edijem Redmejnom u glavnoj ulozi.
Neostvareni san bio mu je da odleti u svemir, kojem je posvetio svu svoju inteligenciju. Prošle godine objavljen je i plan da ode u svemir na jednom od prvih letova kompanije „Virdžin galaktik” Ričarda Brensona. Otišao je sa ovog sveta bez tog putovanja, ali kao jedan od najcenjenijih i najslavnijih ljudi današnjice.
Počast iz CERN-a
Naučnici u Evropskoj organizaciji za nuklearna istraživanja (CERN) odali su juče počast Stivenu Hokingu kao jednoj od najvećih zvezda fizike, pozdravljajući uticaj njegovog rada i njegovu borbu s bolešću. Direktorka CERN-a Fabiola Đanoti pozdravila je Hokingov „entuzijazam, vitalnost i strast za znanjem”, koje je pokazao tokom posete laboratorijama CERN-a. „On je bio sjajan primer kako se hrabro suočiti s bolešću. On je bio ratnik”, rekla je Đanotijeva, dok je šef za teoretsku fiziku CERN-a Đanfrančesko Đudiče naveo da je Hoking „inspirisao celu generaciju svojom sposobnošću da predstavi komplikovanu nauku na popularan način”.
O vanzemaljcima
Ako nas vanzemaljci posete jednog dana mislim da bi rezultat bio sličan onome što se desilo kada se Kristifor Kolumbo iskrcao u Americi, ne baš pozitivan rezultat za Indijance.
Stiven Hoking za Diskaveri kanal, 2010.

Obijene četiri srpske kuće u Orahovcu
ORAHOVAC - Četiri srpske kuće obijene su i opljačkane u gornjem delu Orahovca u prethodnih nekoliko noći.
Radio Kontakt Plus prenosi da se radi o napuštenim kućama, odnosno kućama u kojima samo povremeno borave vlasnici i njihovi naslednici.
U jednoj od kuća rođaci vlasnika su zatekli slamu na podu zbog čega sumnjaju da su provalnici nameravali da zapale kuću.
Kako navodi radio Kontakt Plus, preostale Srbe u Orahovcu uznemirila je poslednja serija provala i pitaju se šta još treba da se desi da bi bezbednosni organi preuzeli konkretnije preventivne mere na zaštiti srpske imovine. (Tanjug)

U Nišu jedanaesta žrtva malih boginja u Srbiji
NIŠ – U niškoj Klinici za infektivne bolesti danas je preminula 32. godišnja žena od komplikacija koje su izazvale male boginje.
To je za Južne vesti potvrdio direktor Klinike Miodrag Vrbić, a kako se navodi, time je broj žrtava malih boginja u Srbiji porastao na 11.
Vrbić je kazao da je žena nedeljama bila na aparatima za disanje, a na Kliniku je primljena jer je bila u lošem stanju zbog morbila.
Prema informacijama Instituta za javno zdravlje Srbije „Milan Jovanović Batut”, u Nišu je do utorka zabeleženo da 758 ljudi ima male boginje. (Tanjug)

Zajednička sednica vlada Srbije i Makedonije 21. marta u Nišu
Niš – U rukovodstvu Niša, u Skupštini grada i gradskoj vladi potvrđeno nam je da će naredne srede, 21.marta, u gradu na Nišavi biti održana zajednička sednica vlada Srbije i Makedonije. Kako nam je rečeno, u niškom Oficirskom domu planiran je susret premijerke Ane Brnabić i njenog kolege Zorana Zaeva u četiri oka, kao i više sastanaka predstavnika ministarstava a posle ovih sastanaka - sednica kompletnih vlada.
Ovo će biti treća zajednička sednica dveju vlada, a Niš će u kratkom roku od samo pola godine po drugi put biti domaćin zvaničnog susreta visokih srpskih i makedonskih delegacija – krajem avgusta u niškoj Gradskoj kući održan je važan sastanak šefova diplomatije Srbije Ivice Dačića i Makedonije Nikole Dimitrova.
Bio je to prvi susret zvaničnika dve zemlje posle diplomatsko-političke krize u drugoj polovini prošlog leta, tokom koje je osoblje ambasade Srbije u Skoplju povučeno u Beograd na konsultacije. Upravo u vreme susreta Dačića i Dimitrova u Nišu deo osoblja srpske ambasade u Makedoniji vratio se u Skoplje.
Na dnevnom redu prestojeće zajedničke sednice vlada Srbije i Makedonije u Nišu, saznaje se, očekuje se potpisivanje više dokumenata o saradnji dve zemlje u oblasti bezbednosti i odbrane, pravosuđa, trgovine i ekonomije, socijalne politike, zaštite životne i radne sredine i drugim. Posebno će biti reči o evropskim integracijama i zajedničkim incijativama za unapređenje infrastrukture.
Prema programu boravka u Nišu premijerka Ana Brnabić i prvi čovek makedonske vlade Zoran Zaev učestvovaće i na Ekonomskom forumu Srbija-Makedonija, koji će 21.marta takođe biti održan u Nišu, a koji organizuju privredne komore dve zemlje.

Parlamentarni izbori 2020. godine
Predsednik Srbije Aleksandar Vučić izjavio je u Zrenjaninu da će sledeći parlamentarni izbori biti održani 2020, a 2022. godine predsednički i novi beogradski, uz poruku da se opoziciji, učestvovao on na tim izborima ili ne, „isto piše”. „Biće poraženi ubedljivo”, rekao je Vučić, odgovarajući na pitanja novinara o eventualnim parlamentarnim izborima, prenosi Tanjug. Rekao je da za parlamentarnim izborima nema potrebe, da se SNS ne vodi stranačkim interesima, a da je opozicija htela da im puna kasa Beograda padne u ruke, dok ih rezultati izbora u drugim mestima i ne interesuju.
Vučić je juče u dva navrata govorio o opoziciji – i posle svog sastanka sa pomoćnikom državnog sekretara SAD Vesom Mičelom i posle njegovog sastanka sa predstavnicima dela opozicije. Mičel je, naime, juče u rezidenciji američkog ambasadora u Beogradu razgovarao sa Draganom Đilasom, Draganom Šutanovcem, Vukom Jeremićem i Sašom Jankovićem. O detaljima sastanka koji je održan oko podne nije bilo saopštenja i izjava, ali je predsednik Srbije popodne u Zrenjaninu rekao da zna o čemu je bilo reči. On je istakao da nema problem s tim, jer je Srbija demokratska zemlja i svaki Amerikanac ili Evropljanin može da se sastane sa svima i da misli da je dobro što je došlo i dolazi do takvih sastanaka, jer će i Mičel i drugi moći da vide zašto mu je „toliko olakšan posao sa političkim protivnicima”.

Vučić: Znam šta su pričali Mičelu
Predsednik Srbije Aleksandar Vučić izjavio je danas da zna o čemu je bilo reči na sastanku dela opozicije sa američkim diplomatom Vesom Mičelom. Istakao je da nema problem s tim, jer je Srbija demokratska zemlja i svaki Amerikanac, Evropljanin može da se sastane sa svima, te da, šta više, misli da je dobro što je došlo i dolazi do takvih sastanaka, jer će i Mičel i drugi moći da vide zašto mu je „toliko olakšan posao sa političkim protivnicima”.
Vučić je rekao i da su mu dva opoziciona lidera već javila „šta su oni drugi radili” tako da može i to da kaže. Kako je objasnio, glavno je bilo na sastanku sledeće:
- 'Pustite Vučića', što je inače najpokvarenije, 'da reši kosovski problem', jer svi znaju da ono mora da dobije nezavisnost, 'dajte Vučiću vruć krompir, a onda ćemo mi njega da srušimo na tome, al nećemo da diramo u tu odluku'.
Prema njegovim rečima, problem je što takvi ne doživljavaju državu kao svoju, već samo razmišljaju o tome kako će da sednu u fotelju i dočepaju se kase.
- Neka oni rade svoj posao, njima su privatni i partijski interesi uvek ispred interesa države Srbije, a moj je da štitim državu, rekao je Vučić.
Mičelu je inače rekao da, sve dok on to želi, oni neće da pobede i da to ne zavisi od njih, nego od naroda.
- Onog sekunda kada se budem povukao, onda će možda moći da se takmiče sa nekim, ali će opet da izgube zato što su loši, zato što su učinili sve najgore za svoju zemlju. Ali, što bih ja njemu išta govorio, upitao je Vučić i dodao:
- Ja sam radostan što mogu da se sastanu, onda će da vide zašto mi je toliko olakšan posao sa političkim protivnicima. (Tanjug)
 
Mičel se sastao sa četvoricom opozicionara
Pomoćnik državnog sekretara SAD Ves Mičel sastao se danas u rezidenciji američkog ambasadora u Beogradu sa predstavnicima dela opozicije.
Kako Tanjug saynaje, Mičel se sastao sa četvoricom opozicionih lidera - Draganom Đilasom, predsednikom DS Draganom Šutanovcem, predsednikom Narodne stranke Vukom Jeremićem i predsednikom Pokreta slobodnih građana Sašom Jankovićem.
Detalji sastanka koji je održan oko podne nisu poznati, a akteri se do sada nisu oglašavali u javnosti.
Mičela je prethodno primio predsednik Srbije Aleksandar Vučić, a, kako su na zajedničkoj konferenciji za novinare istakli, razgovori su bili iskreni.
Na pitanja novinara vezana za sastanak Mičela sa delom opozicije Vučić je rekao da je Srbija demokratska zemlja u kojoj svako ima pravo da se sastaje i razgovara sa kim želi. (Tanjug)

Brnabić i Mičel: Unapređivati dobre odnose Srbije i SAD
Predsednica Vlade Ana Brnabić razgovarala je danas sa pomoćnikom državnog sekretara SAD za Evropu i Evroaziju Vesom Mičelom o daljem napretku Srbije ka članstvu u EU, nastavku Briselskog dijaloga i temama vezanim za stabilnost regiona Zapadnog Balkana.
Mičel je istakao da je Srbija ključna zemlja za stabilnost regiona i izrazio podršku SAD daljem procesu pridruživanja Evropskoj uniji, kao i spremnost da pomognu u postizanju dogovora u okviru Briselskog dijaloga, saopštila je vladina Kancelarija za saradnju sa medijima.
Brnabić se zahvalila na podršci i naglasila da je Srbija posvećena dijalogu, dodajući da Srbija ne želi da ostavlja zamrznute konflikte novim generacijama.
Sagovornici su se osvrnuli i na dugu istoriju diplomatskih i prijateljskih odnosa dve zemlje i saglasili se da dobre odnose treba dalje razvijati i unapređivati. (Tanjug)
 
Mičel se sastao sa četvoricom opozicionara
Pomoćnik državnog sekretara SAD Ves Mičel sastao se danas u rezidenciji američkog ambasadora u Beogradu sa predstavnicima dela opozicije.
Kako Tanjug saznaje, Mičel se sastao sa četvoricom opozicionih lidera - Draganom Đilasom, predsednikom DS Draganom Šutanovcem, predsednikom Narodne stranke Vukom Jeremićem i predsednikom Pokreta slobodnih građana Sašom Jankovićem.
Detalji sastanka koji je održan oko podne nisu poznati, a akteri se do sada nisu oglašavali u javnosti.
Mičela je prethodno primio predsednik Srbije Aleksandar Vučić, a, kako su na zajedničkoj konferenciji za novinare istakli, razgovori su bili iskreni.
Na pitanja novinara vezana za sastanak Mičela sa delom opozicije Vučić je rekao da je Srbija demokratska zemlja u kojoj svako ima pravo da se sastaje i razgovara sa kim želi. (Tanjug)

Srpska jedina štiti Ustav BiH i Dejton
Od našeg stalnog dopisnika 
Banjaluka – Republika Srpska nije izvor problema, već mesto na kom se donose odluke koje pozivaju na domaći dogovor i pronalazak rešenja. U Banjaluci nisu izglasani akti o secesiji, već akti koji omogućavaju relaksaciju i koji pozivaju na dijalog i dogovor. Kao što se desilo na nedavnoj sednici dve entitetske vlade, što mi vidimo kao model odnosa za budućnost, rekao je Nenad Stevandić, predsednik Narodne skupštine Republike Srpske. On je u razgovoru za „Politiku” istakao da je već posle tri dana nakon zajedničke sednice vlada Republike Srpske i Federacije BiH došao „doprinos” saradnji naroda i entiteta i od strane Kancelarije visokog predstavnika (OHR).
„Oni su svoje sporne odluke doneli svega tri dana posle sednice na kojoj su započeti domaći dogovori. To sve objašnjava. Ne dozvoljavaju da se sami dogovorimo. Ne odgovara im da se priča o investicijama, o povratku mladih, zapošljavanju i rastu BDP-a”, rekao je on. Govoreći o podeli državne imovine, podsetio je da su jedine granice koje su nacrtane posle Drugog svetskog rata one koje su podelile entitete u BiH. „Te granice su plod međunarodnog ugovora. Šta one dele ako već nisu međudržavne granice? Pa dele imovinu entiteta! Stoga pokušaj osporavanja imovine Republike Srpske u stvari predstavlja svesno izazivanje krize i sukoba.”
 
Utisak je da BiH ulazi u ozbiljnu krizu. Skupština je usvojila dva zakona i njima odbacila odluke visokog predstavnika i Ustavnog suda BiH. Oba zakona suspendovao je Kristijan Šmit. Šta je Srpsku opredelilo na ove korake? 
Nesporno je da je visoki predstavnik generator sukoba i nesporazuma u BiH. To proističe iz činjenice da on nema legalno imenovanje. Po relevantnim rezolucijama SB UN, BiH je bez visokog predstavnika. Jake zemlje, koje ne zavise mnogo od SB UN, progurale su da Šmit sedne u kancelariju visokog predstavnika bez obzira na to što nema legalitet. Zato imamo stvaranje cikličnih krugova krize. Takođe, Ustavni sud BiH je jedina institucija koja ne počiva na dejtonskim principima – konsenzusu dva entiteta i tri naroda. Tamo dominiraju tri stranca, koji zajedno s dva Bošnjaka preglasavaju Srbe i Hrvate. To je izvor svih problema. Sve što je i ranije radila Narodna skupština RS bila je reakcija na odluke koje donose ove institucije. Neverovatno je da Bošnjaci ne žele da imaju još jednog Bošnjaka u Ustavnom sudu, već nastoje da tamo ostane Nemac ili Albanac. To je za nas znak da se sa BiH upravlja spolja, a za druge nada da će strane sudije, kao u ratu strani avioni, doneti prednost Bošnjacima.
 
Odluke Skupštine RS nailaze na ozbiljnu ljutnju na Zapadu. 
Mi moramo ostati jedinstveni i uporni, ne sme biti pukotina među Srbima. Moramo sačuvati odlične odnose sa Srbijom i svoju neutralnost. Imamo otvorene sve komunikacijske kanale, čak i sa zemljama koje nas stalno kritikuju. Mi ćemo nastaviti da nudimo rešenja, koja će uvek biti zasnovana na dejtonskim principima, a to znači da nijedna odluka ne sme da bude doneta preglasavanjem, bez saglasnosti dva naroda i dva entiteta. A upravo su to radili visoki predstavnik i Ustavni sud BiH. Mi to razumemo kao nastojanje da se ovde provociraju krize i sukobi. Na to reagujemo pametno i nećemo dozvoliti da budemo okrivljeni za ono što je neko drugi smislio.
 
Da li je nametanje model po kom dugoročno može disati BiH? 
Ne, naprotiv, to je potpuno glupo, jer u BiH je već ispod 1,5 miliona Bošnjaka, oko milion Srba i manje od pola miliona Hrvata. Niko nikog tu ne može da nadjača i ugrozi. Mogu samo da se stvaraju nepotrebne krize. Razumem frustraciju Bošnjaka zbog percepcije da samo oni nemaju svoju državu. Zato postoji neki prikriveni cilj da se preko geopolitičke osovine – koju ovde drže Amerikanci i Britanci, posredstvom OHR-a i stranih sudija – isposluje neka supremacija Bošnjaka. Ali to ne može i neće ići preko leđa druga dva naroda i može samo silom da se desi. To ne žele ni Hrvati, koji su u zadnje vreme bili zavisni od Srba, i čiju smo poziciju štitili samo zato da ne bismo mi došli na red, a ne zato što smo u ljubavi s onima koji često pokazuju proustaške stavove. Srpska nije osnovana voljom tih sila koji sada rade protiv nje, ali je od njih prihvaćena kao neminovnost. Ipak se nadležnosti Srpske stalno tope i ako se to nastavi biće kao da je nismo ni stvorili i zato je reakcija RS tako odlučna.
 
Dakle, sem brige za državnu imovinu, korake Srpske uslovila je akumulacija nezadovoljstva. Ipak stižu upozorenja. 
Sva briga kojom Dodika žele da predstave kao figuru koja krši Dejtonski sporazum i ustavni poredak velika je laž. Dodik ima poseban stil, ali on je samo alibi da se dovrši posao obesmišljavanja i obezvlašćivanja RS. Manji deo opozicije to ne razume. Pa još daju podsticaj alibiju međunarodnog faktora. Dodik ima veliki politički kapacitet i vuče najveći broj konaca. Ali to je stvar koja pripada političkom spektru. U pravnom spektru ni Dodik ni RS nikada nisu doneli odluke o disoluciji. Nijedna institucija RS nije donela odluku o otcepljenju. Naše odluke treba pažljivo čitati. Mi u njima tražimo da se izaberu sudije Ustavnog suda BiH, jer je tako predviđeno. Ali volje za to nema kod Bošnjaka koji te sudije mogu da koriste za atak na RS. I zato smo tu gde jesmo. Što se imovine RS tiče, kada smo 2012. potpisivali ugovor s nemačkom kompanijom u vezi s izgradnjom energetskih objekata – isti ovaj kakav sad imamo sa Srbijom, jer su Nemci odustali – tada Ustavni sud nije problematizovao imovinu. Nije smeo protiv stranaca, niti su federalni partneri vikali da ne možemo bez njihove saglasnosti. U pozadini je srbofobija, a ne zajednički razvoj.
 
Dakle, odgovornost za krizu smeštate pre svega u Sarajevo i kod međunarodnih predstavnika. 
Pogledajte, na 9. januar su ranije dolazili svi. Sve do momenta kada su stranci odlučili da izazovu krizu. Nakon što su Dan RS proglasili neustavnim, počinje kriza, a mi počinjemo još žešće da ga slavimo. Svetosavska nagrada je takođe problematizovana od Bošnjaka, ali je Ustavni sud odlučio da ona nije uvredljiva. Taj sud je ušao u formu da deli srpske svece. Da procenjuje koji svetac vređa interese bošnjačkog naroda. Pa ih valjda Sveti Sava ne vređa, jer je Srbin, a Sveti Stefan, ipak, vređa. Oni su se upustili i u meritum verskog, društvenog, običajnog i potpuno polupali lončiće.
 
Da li RS nastupa jedinstveno u aktuelnoj krizi? 
Kao osnivač SDS-a i iz kog sam izašao u vreme čudne nacionalne politike u najvećoj stranci opozicije, mogu samo da skinem kapu za poslednje stavove i da kažem da se ta partija ponaša državotvorno. Nadam se da će tako i ostati. Trenutno, SDS je stranka opozicije koja razume razliku između vlasti i države.
Setite se, targetiranje Karadžića nekada je bilo isto kao aktuelno prokazivanje Dodika. Karadžića su najpre oterali u šumu, pa u zatvor, a prethodno su mu garantovali da neće biti procesuiran. Pravili su hajku kako bi od njega napravili kriminalca, lažući da je iz Prijedorske banke odneo tri miliona maraka. Želeli su stvoriti nezadovoljstvo naroda prema njemu, što nije uspelo. Ne verujem ni da će uspeti aktuelni pokušaji po istom principu. Nismo mi društvo koje drugačije živi i radi ili ima drugačije demokratske principe od nemačkog, francuskog ili švajcarskog modela. U vreme evropske cenzure u vezi s ratom u Ukrajini možemo čak reći da smo pet puta slobodniji. U Banjaluci možete da kritikujete i hvalite Putina ili Zelenskog, a u Berlinu i Parizu to ne smete. Udar na RS, sem napada na naše vrednosti, jeste udar i na demokratsko društvo.
 
Neki u poslednjim dešavanjima u RS pronalaze baš uticaj dešavanja u Ukrajini. 
Sukob u Ukrajini ima veze sa situacijom u celom svetu. Pa ima refleksije i na Balkan. Mi u tom ratu ne učestvujemo. Nepoštovanje međunarodnih ugovora je uvek generator koji dovodi do ratova. Nepoštovanje Kumanovskog sporazuma i Rezolucije 1244 izaziva krizu na KiM, jer Srbi nisu dobili svoje bezbednosne snage da ih štite. Minski sporazumi nisu poštovani dok je trajala tortura nad stanovništvom Donbasa. Ako se setimo kako se pred Drugi svetski rat raspalo Veće naroda i kako se danas ljuljaju UN, možemo da povučemo mnoge paralele. Ali mi nigde ne treba da srljamo. BiH treba da se liši ambicije za priključivanje u bilo kakve vojne asocijacije. Ali EU je odlučila da pritisne BiH da se mora opredeliti. Na svu sreću bez mišljenja Srba to se ne može desiti. Blokirali smo pristupanje NATO-u i uvođenje sankcija Rusiji. Srpska može da se ponosi kako tretira ukrajinsku manjinu, koja je ovde najbrojnija. U Prnjavoru živi nekoliko hiljada Ukrajinaca, koji imaju svoje crkve i mi želimo da niko u Srpskoj nema ikakvih problema. To je za nas čast.
 
Verujete li u neka saznanja da se razmatra smena Dodika? 
Mi smo OHR još ranije potpuno pobedili, argumentima i dokazima. Dokazali smo da su svi visoki predstavnici imenovani rezolucijama SB UN. Prezentovaćemo dokumente koji su potpisani između parafa i potpisa Dejtonskog sporazuma, sa takozvane Konferencije za implementaciju mira u Londonu – koja je ustanovila Savet za sprovođenje mira (PIK) i pozvala zvaničnim dokumentima SB UN da potvrdi prvog visokog predstavnika. Dakle, čak i kada bi Šmit smenio Dodika, mi to ne bismo objavili, jer nema legalitet. Ako nema legalitet imenovanja i njegove odluke su nelegalne. Pa kako onda da njegove odluke objavljujemo u „Službenom glasniku RS”? Ovog trenutka, Srpska je ta koja čuva pravni poredak u BiH. Sve akcije iz RS zasnovane su na pravu i to svi dobro znaju. Zato su prešli na drugu strategiju – zloupotrebu Ustavnog suda.
 
Šmit je nametnuo zakon koji inkriminiše one koji ne poštuju njegove, kao i odluke Ustavnog suda. 
Time želi da upotrebi domaće institucije za izazivanje krize. To će opet raditi nametanjem zakona. Oni koji budu prihvatili da sprovode takve zakone mogu da naprave poremećaj mira. Zato je Dodik najavio da će u Nemačkoj tužiti Šmita za lažno predstavljanje, ali i za narušavanje mira, a to je najveći zločin. Mi u RS sem pravnog poretka RS i BiH čuvamo i mir.
 
Posebnu nervozu na Zapadu izazvala je najava suspenzije ingerencije Suda i Tužilaštva BiH i agencije Sipa. 
Jedan šeik je u otporu zapadnjačkoj agresiji rekao da muslimani ne jedu svinjetinu, ali da ako treba da umru od gladi, možda i mogu da ih nateraju na to. Ako naše postojanje bude ugroženo, bićemo prinuđeni da donosimo zakone koji će imati pravni legalitet i koji će se primenjivati na teritoriji RS. A sasvim drugi zakoni će važiti u FBiH. Imaćemo praktično dve zemlje. To ne priželjkujem, već se nadam da će biti pameti u međunarodnim centrima, što uključuje i neophodnu katarzu u EU, koja ovde treba da zameni OHR. Treba da se imenuju domaće sudije i da se sprovode domaći zakoni, te da niko nikome ne koči razvoj.
 
Na osnovu čega tvrdite da se neće dozvoliti da Srbi u BiH budu svedeni na manjinu i podvrgnuti nasilju kao na KiM? 
Teroristički režim koji na KiM ugrožava Srbe često pominje Srpsku, što je za nas veliko priznanje. Kada tvrde da neće dozvoliti RS na KiM, to je potvrda da je Srpska toliko etablirana da joj se ni ćošak ne može odbiti. Niko sem naše skupštine neće donosi odluke u ime nas, niti će imenovati gradonačelnike u ime naših građana tako što će da raspisuje izbore i sa dva-tri odsto izlaznosi priznaje njihove rezultate. A mnogi u Sarajevu bi to voleli. U RS postoje dva veća naselja sa Bošnjacima, Kozarac i Janja, koja uživaju svu našu pažnju, prava i ljubav. Ipak, BiH iz devedesetih i danas nije ista. U Sarajevu nema Srba, svi gradovi su monoetnički u oba entiteta, uz izuzetke Drvara, Glamoča, Grahova i Petrovca u FBiH. Izmaštana multietnička priča je samo lažni građanski model za konačnu supremaciju Bošnjaka.

Bajden: Saudijska Arabija i Izrael daleko su od sporazuma o normalizaciji odnosa
Izrael i Saudijska Arabija su daleko od sporazuma o normalizaciji koji bi uključivao sporazum o odbrani i američki civilni nuklearni program, rekao je predsednik SAD Džozef Bajden u intervjuu za Si-En-En.
Američki zvaničnici su posredovali u pokušaju da postignu dogovor o normalizaciji odnosa između dve zemlje, podseća Rojters.
„Daleko smo odatle. Imamo o mnogo čemu da razgovaramo”, rekao je Bajden.
Izraelski ministar energetike Izrael Kac je prošlog meseca izrazio protivljenje ideji da Saudijska Arabija razvija civilni nuklearni program kao deo bilo kakvog uspostavljanja odnosa između dve zemlje posredstvom SAD.
Bajden je ukazao na odluku Saudijske Arabije, uoči njegove posete kraljevstvu prošlog leta, da otvori svoj vazdušni prostor za sve avio-prevoznike, otvarajući put za više preleta ka i iz Izraela, prenosi Tanjug.

Bajden otputovao na evropsku turneju, posetiće Britaniju, Litvaniju i Finsku
Predsednik SAD Džozef Bajden otputovao je danas na evropsku turneju tokom koje će posetiti Veliku Britaniju, Litvaniju i Finsku, javlja Rojters.
Bajden će večeras stići u London, a narednog dana će se sresti sa britanskim kraljem Čarlsom III, prvi put od kada je krunisan.
On će razgovarati i sa britanskim premijerom Rišijem Sunakom u Dauning stritu.
Sledeća poseta je samit NATO u Viljnusu, u Litvaniji.
Bajden će provesti dva dana u glavnom gradu Litvanije, koja je domaćin godišnjeg samita NATO.
On ćee učestvovati na sastancima sa liderima i održati govor na Univerzitetu u Viljnusu.
Konačna stanica je Helsinki, gde se očekuje da će Bajden u četvrtak proslaviti proširenje NATO sa Finskom kao najnovijom članicom alijanse.
Ova nordijska zemlja je u aprilu postala 31. članica NATO.
Bajdenov savetnik za nacionalnu bezbednost Džejk Saliven rekao je da će Bajdenovo putovanje „pokazati predsednikovo vođstvo na svetskoj sceni”, navodi AP, prenosi Tanjug.

Budi hrabra – reci NE nasilju
Od početka godine čak 22 žene ubijene su u porodičnom nasilju, a među njima se nalaze i dve devojčice. Podaci Centra za podršku ženama govore da je od 2010. godine u porodično-partnerskom odnosu ubijeno više od 330 žena, a statistika svedoči da se svaka treća žena ranije obraćala institucijama sistema za pomoć. Brojke takođe upozoravaju da je u prethodnoj deceniji trećina žena ubijena vatrenim oružjem, a taj trend nastavlja se i u ovoj godini, u kojoj je šest žena stradalo na ovaj način. Statistika koja svedoči da osam od deset žena strada od ruke muža, oca ili brata postaje još bolnija kada se iza nje pomole lica više od 400 dece koja su u poslednjih deset godina ostala bez majki i odrastaju s doživotnim žigom da im je otac ubica – neki od njih nastavili su život s bakama i dekama, drugi odrastaju u hraniteljskim porodicama, a neki mališani detinjstvo provode u domovima za decu bez roditeljskog staranja.
Is­tra­ži­va­nje po­ve­re­ni­ka za za­šti­tu rav­no­prav­no­sti i Pro­gra­ma Uje­di­nje­nih na­ci­ja za raz­voj u Sr­bi­ji (UNDP), ko­je je ura­đe­no na re­pre­zen­ta­tiv­nom uzor­ku od 1.004 že­ne pokazalo je da najveći broj že­na ko­je su po­sta­le žr­tve po­ro­dič­nog ili part­ner­skog na­si­lja ne pri­ja­vlju­je nasilnika iz stra­ha od nje­go­ve osve­te. Po­lo­vi­na njih pri­zna­je da su stid i sra­mo­ta zbog agre­si­je ko­jom su iz­lo­že­ne, kao i spo­zna­ja da ne­ma­ju gde da odu ako od­lu­če da iza­đu iz začaranog kru­ga na­si­lja glav­ni raz­log zbog ko­jeg ne pri­ja­vlju­ju na­si­lje in­sti­tu­ci­ja­ma si­ste­ma.
Studija re­a­li­zo­va­na u okvi­ru pro­jek­ta „In­te­gri­sa­ni od­go­vor na na­si­lje nad ženama i de­voj­či­ca­ma u Sr­bi­ji”, ko­je u part­ner­stvu s Vla­dom Sr­bi­je spro­vo­de agen­ci­je Ujedinjenih na­ci­ja u Sr­bi­ji, ta­ko­đe po­ka­zuje da že­ne naj­ve­će po­ve­re­nje ima­ju u Si­gur­ne žen­ske ku­će, a po­tom u zdrav­stvo, po­li­ci­ju i ver­ske in­sti­tu­ci­je, a naj­ma­nje ve­ru­ju jav­nom tužilaštvu i cen­tri­ma za so­ci­jal­ni rad. Naj­ve­ći broj že­na ko­ji je uče­stvo­vao u ovom is­tra­ži­va­nju na­veo je da su raz­u­me­va­nje i podrška oko­li­ne, od­no­sno po­ro­di­ce i pri­ja­te­lja, ključ­na stvar ko­ja bi ih mo­ti­vi­sa­la da prijave na­si­lje u po­ro­di­ci – ako bi po­sta­le žr­tve na­si­lja, čak 38 od­sto že­na pr­vo bi tražilo podršku od čla­no­va po­ro­di­ce, 28 pro­ce­na­ta njih oti­šlo bi u po­li­ci­ju, dok bi se prijateljima po­ve­ri­lo sve­ga de­vet pro­ce­na­ta že­na.
Iako je veća šansa da neko ko je ekonomski zavisan od nasilnika ostane u nasilnom odnosu, u Sigurnoj ženskoj kući nalaze se i žene koje su na veoma visokim socijalnim položajima i koje su izbačene iz sopstvenog doma, a nasilnik koji je trebalo da završi u zatvoru, pronašao je rupu u zakonu kroz koju se provukao uz pomoć umešnog advokata.
Iskustvo govori da je situacija kada žena reši da ostavi nasilnika po nju najrizičnija – ubistva se dešavaju kada žena konačno „prelomi” i saopšti partneru da ga napušta, a neka istraživanja govore da se femicid obično dešava unutar tri meseca od odlaska žene. Iako stručnjaci apeluju da se mora napraviti veoma detaljan plan zaštite žrtve, dešava se da neka karika u lancu zaštite žrtve, koga čine policija, tužilaštvo i sud, jednostavno ne proceni dobro bezbednosni rizik.
Kako bi se sprečila kategorizacija na „laka” i „teška” ubistva, udruženje „FemPlatz” zahteva od nadležnih da se krivično delo femicida uvede kao posebno krivično delo. Istraživanje koje je uradilo ovo udruženje pokazuje da je u skoro trećini slučajeva femicida sud dosudio kaznu od 10 do 15 godina. „FemPlatz” takođe traži od nadležnih uspostavljanje nezavisnog tela za praćenje femicida, čime će se obezbediti prikupljanje podataka o ubistvima žena koji će biti dostupni javnosti i ujedno unaprediti rad institucija i poboljšati sistem zaštite žena od nasilja.
Mada sta­ti­sti­ka upozorava da sva­ke go­di­ne iz­me­đu 20 i 30 že­na bi­va ubi­je­no u po­ro­dič­nom ili part­ner­skom na­si­lju, ve­li­ki broj njih je i spa­sen za­hva­lju­ju­ći ade­kvat­noj re­ak­ci­ji dr­ža­ve – podaci Ministarstva pravde govore da je to­kom 2022. go­di­ne pro­du­že­no vi­še od 20.000 hitnih me­ra za­šti­te žr­tve i iz­ra­đe­no 19.017 pla­no­va za­šti­te žr­tve, a od 2017, od­no­sno od po­čet­ka pri­me­ne Za­ko­na o spre­ča­va­nju po­ro­dič­nog na­si­lja, pa do po­čet­ka ove go­di­ne iz­re­če­ne su 103.864 hit­ne me­re. Vi­še od hi­lja­du pred­stav­ni­ka pra­vo­sud­nog si­ste­ma bi­lo je na obu­ci i spe­ci­ja­li­zo­va­noj edu­ka­ci­ji o pre­ven­ci­ji po­ro­dič­nog na­si­lja.

I Harvard strepi od veštačke inteligencije
Upotreba veštačke inteligencije jeste fascinantna, sigurno će biti velikih promena u obrazovanju i mi na Harvardu dosta razmišljamo na temu „ChatGPT”, jer ne možemo to da ignorišemo. Studenti definitivno koriste VI u programiranju, ali na američkim univerzitetima i posebno na Harvardu postoji kod časti i potpuno poverenje da student neće čak ni kada radi ispit kod kuće da prepisuje i vara. Dešavalo se da nekada nekog uhvatimo, ali većini studenata je čast da budu na Harvardu i niko neće rizikovati da tu šansu prokocka. To je i najveća razlika u odnosu na naš sistem: nije poenta u bubanju, već da se mladi ljudi zainteresuju da nauče da razmišljaju, da postignu nešto u životu. Ništa mi ne znači da zapamte formulu napamet, mogu da je nađu u knjizi, ja sam na svom kursu rekao studentima da mogu da koriste bilo koji onlajn izvor, kaže na početku razgovora za „Politiku” prof. dr Marko Lončar sa Fakulteta tehničkih i primenjenih nauka Univerziteta Harvard. 
 
Dr Lončaru je ove nedelje u SANU uručena nagrada Fondacije „Prof. dr Marko V. Jarić” za 2019. godinu, što ranije nije bilo moguće zbog pandemije kovida 19. Ova nagrada, koja se u medijima naziva i „Srpski Nobel za fiziku”, dodeljuje se već punih 25 godina za izuzetne rezultate. Prema odluci žirija dr Lončar ju je više nego zaslužio za doprinose u oblasti nanofotonike, primenjene fizike i integrisane optike.
Nismo mogli a da ne pitamo profesora da li zna da je u Beogradu ove godine primljen jedan brucoš na fizici i šta savetuje – kako popuniti klupe na fakultetima prirodnih nauka. Odgovor nas je malo iznenadio:
– Mi imamo sličan problem na Harvardu, jer se tu dolazi zbog prava i medicine i borimo se za studente koji bi da postanu inženjeri, i to inženjeri elektrotehnike. Zato sam moj kurs prilagodio da bude praktičan, da bude više laboratorijskih vežbi, da rade projekte. Moj savet srpskim kolegama jeste da se reformišu studije, da bude više prakse. Ne mora baš sve da se nauči, uvek mogu knjigu da otvore ako im zatreba neka formula.
Svoj put do Harvarda opisuje kao kombinaciju genetike, pameti, sreće i podrške porodice i profesora. Detinjstvo je proveo gledajući oca, inženjera elektrotehnike, koji je radio u vojsci, kako stalno nešto popravlja. Krenuo je tatinim stopama, ali je na kraju odabrao svoj put. Kaže da su presudan uticaj imali fantastični profesori matematike i fizike, prvo u Osnovnoj školi „Svetozar Miletić” u Zemunu, koju je završio kao đak generacije, a potom i u Matematičkoj gimnaziji na programerskom smeru u vreme kada su kompjuteri bili retkost i papreno koštali.
– Fizika me zanimala, ali sam upisao elektroniku na Elektrotehničkom fakultetu. Po završetku studija sam aplicirao za Ameriku jer kod nas gotovo ništa nisam mogao eksperimentalno da radim, neka istraživanja su vrlo skupa i tako sam stigao 1997. do Kal teka i profesora Ćuka. Ali stara ljubav zaborava nema i vratio sam se fizici – priča ovaj harvardski profesor.
Prvi šok je bio kada je shvatio koliko je neverovatno teorijski potkovan u odnosu na američke kolege, ali praksa je bila slaba tačka, zbog nedostatka opreme i materijala na fakultetima u Srbiji u to vreme pogotovu.
– Brzo se čovek navikne na bolje. Tu sam završilo i doktorat. Posle šest godina u Los Anđelesu preselio sam se u Boston, najevropski američki grad i krenuo na postdoktorske studije na Harvardu. U SAD nije uobičajeno da student koji „izuči zanat” na jednom univerzitetu tu i ostane, gledaju da dovode profesore koji donose nešto novo, ali eto ja sam ostao i danas imam svoju katedru i predajem osnove elektrotehnike – priča profesor i dodaje da je na postdoktorskim studijama trenutno jedan student iz naše zemlje. Koliko mu je poznato, na Harvardu je jedini profesor iz Srbije, ali ima kolegu iz naših krajeva na MIT.
Uglavnom su mi prijatelji roditelji moje dece, kaže i dodaje da se dosta njegovih prijatelja iz Matematičke gimnazije preselilo u Ameriku i nastanilo u istom predgrađu u kojem i on živi sa suprugom Evelin, koju je upoznao u Los Anđelesu. Danas su u istoj ulici kuće osam đaka Matematičke gimnazije, tako da se svi lepo druže, kao i njihova deca.
Ostati ili otići – pitamo ga na kraju. To je sve individualno, odgovara. – Ja sam uvek zamišljao da ću da se vratim negde u Evropu, ali u Americi su resursi za bavljenje naukom zaista veliki. Možda se vratim kad se penzionišem, ako se to ikada dogodi – kaže kroz osmeh.
Bilo je tu još mnogo toga da se kaže i pita, ali je profesor morao nazad u Boston, uz obećanje da će se brzo vratiti u Beograd. Čekalo ga je i predavanje našim studentima elektrotehnike, među kojima će možda pronaći nekog budućeg kolegu na Harvardu. U hodnicima SANU ostale su reči dr Aleksandra Bogojevića, direktora Instituta za fiziku, inače institucije koja je pokrovitelj ove nagrade: „Mi smo mala zemlja sa visokim procentom uspešnih ljudi u naučnoj dijaspori, nema osobe koja nije čula za Teslu ili Pupina. A dr Marko Lončar je još jedan dokaz da Srbiji dobro ide fizika”.
 
 
Antrfile
 
Impresivna biografija
Dr Lončar je posle Matematičke gimnazije završio Elektrotehnički fakultetu u Beogradu, a potom doktorirao na Kalifornijskom institutu za tehnologiju na temi lasera i talasovoda na bazi fotonskih kristala. Postdoktorske studije je završio na Harvardu, gde je postao docent, pa vanredni i redovni profesor, da bi 2012. bio unapređen u profesora sa katedrom. Danas je jedan od vodećih svetskih stručnjaka u nanofotonici i nanotehnologiji, a posebno su zapažena njegova dostignuća u nanofabrikaciji dijamanata. Dobitnik je brojnih nagrada, ima više od 20 patenata i autor je impresivnog broja radova koji se objavljuju u najuticajnijim naučnim časopisima.
 
Antrfile
 
Plavi dijamanti najpopularniji, roze najskuplji
 
Zašto od studenata neprekidno dobija nagrade za najinteresantnija predavanja, pokazao je okupljenima u SANU, gde je govorio o tome zašto su dijamanti najbolji prijatelji fizičara. Iako su u publici mahom bili akademici, on je pričao jednostavno, da svako može da razume, duhovito kombinujući slike, citate i primerke veštačkih dijamanata koje je iz Amerike doneo u koferčiću. Saznali smo od čega se sastoje dijamanti, zašto imaju boju, da su plavi najpopularniji, žuti najjeftiniji, a da su roze retki i zato i skupi. Uz uobičajenu priču o tome kako je dijamant najtvrđi mineral u prirodi koji se koristi za bušenje, sečenje i brušenje, mogli smo, recimo, koristeći samo toplotu svog tela da dijamantom sečemo led u čaši…

Milatović stigao u posetu Srbiji, dočekao ga Dačić
Predsednik Crne Gore Jakov Milatović stigao je danas u zvaničnu dvodnevnu posetu Srbiji, a na aerodromu „Nikola Tesla” u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
„Poželeo sam dobrodošlicu predsedniku Crne Gore Jakovu Milatoviću, koji će boraviti u dvodnevnoj zvaničnoj poseti Republici Srbiji! Radujem se ovom susretu koji će dodatno učvrstiti tradicionalno prijateljske odnose i saradnju naših zemalja”, naveo je Dačić na Instagramu, gde je objavio i fotografije sa Milatovićem.
U čast posete Milatovića, ambasada Crne Gore prirediće večeras svečani prijem u Crnogorskoj kući u Beogradu, navodi se u saopštenju službe za informisanje predsednika Crne Gore.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”.
Poseta Milatovića Srbiji dolazi nakon poseta Briselu i institucijama EU i NATO, a sa ciljem jačanja političkih i ekonomskih odnosa dve države i unapređenja regionalne saradnje, dodaje se u saopštenju predsednika Crne Gore, prenosi Tanjug.

Srbija želi kompromis, ne prihvata poniženje
Srbija je spremna na kompromis povodom pitanja Kosova i Metohije, ali nije spremna i neće prihvatiti nikakvo poniženje i urušavanje srpske države, poručio je predsednik Srbije Aleksandar Vučić nakon razgovora sa pomoćnikom državnog sekretara SAD Vesom Mičelom. Vučić je na zajedničkoj konferenciji za novinare sa Mičelom, koji je u Beograd došao posle posete Prištini i Skoplju, rekao da dve države imaju različite stavove o KiM ali da je pomoćnik državnog sekretara „saslušao ono što Srbija ima da kaže, a možda i razumeo”.
Posle sastanka predsednika Srbije sa pomoćnikom šefa Stejt departmenta za Evropu i Evroaziju, koji je trajao nešto više od sat vremena, dve stvari su postale jasne: SAD ne odustaju od toga da Kosovo dobije vojsku, ali i da Priština neće formirati Zajednicu srpskih opština.
Ves Mičel je saopštio da obe strane u briselskom dijalogu treba da ispune sve obaveze i da Sjedinjene Države podržavaju transformaciju kosovskih bezbednosnih snaga u profesionalnu vojsku. On je rekao da je njegova osnovna poruka u Beogradu, kao što je bila i u Prištini, da vidi veliki prostor za novu šansu za rešenje kosovskog problema, koji opterećuje region dugi niz godina. „Kosovo ima pravo da formira profesionalne snage koje će se baviti bezbednošću i koje bi uključile i kosovske Srbe i niko nema pravo veta”, rekao je Mičel na konferenciji za medije sa predsednikom Srbije Aleksandrom Vučićem.
Vučić je rekao da ne postoji nijedan pravni međunarodni akt koji može da opravda formiranje oružanih snaga Kosova i Srbija će se tome suprotstavljati. Predsednik Srbije kaže da je taj stav nedvosmisleno preneo i Mičelu, zahvalivši mu na razgovoru o toj temi, koji je, kako je naveo, bio otvoren, ali se obratio prisutnima na pres konferenciji, ljudima u EU i SAD pozivom da mu pokažu „jedan jedini papir na osnovu kog se formiraju oružane snage Kosova, a da to ima potporu u međunarodnom pravu”.
„Ne postoji i ne može da ga izmisli niko ni u SAD, ni u EU. U skladu s vojnotehničkim sporazumom iz Kumanova, nikakve vojne snage Kosova ne mogu da postoje, samo KFOR može da postoji”, poručio je predsednik Srbije, prenosi RTS. A kad je reč o Rezoluciji 1244, dodao je, ona takođe ne predviđa albanske vojne snage, već govori samo o vraćanju srpskih snaga bezbednosti, i to hiljade. „Oni to zasnivaju na tome što su priznali nezavisnost Kosova, Amerikanci prema tome imaju poseban odnos i posebne veze s Kosovom, i pošto ih priznaju smatraju da imaju pravo da formiraju snage bezbednosti”, kaže Vučić. Srbija, međutim, dodao je, ne misli tako o tome, suprotstavlja se i suprotstavljaće se i dalje, i to je, kaže, i Mičelu preneo nedvosmisleno.
Ves Mičel je naglasio da SAD podržavaju dijalog o Kosovu koji vodi EU i poziva obe strane da u potpunosti sprovedu sve preuzete obaveze. „SAD žele da pomognu da se pronađe jedno veliko rešenje za koje smatram i razumem da je i cilj unutrašnjeg dijaloga, koji je pokrenuo predsednik Vučić. Mi smo spremni da slušamo, da pomognemo i da budemo kreativni. Naravno, i oprezni prema nekim jednostavnim rešenjima, koja možda mogu dovesti do nekog negativnog presedana u regionu i ugroziti njegovu stabilnost”, rekao je Mičel.
Aleksandar Vučić je naglasio da je situacija oko Kosova i Metohije najveća prepreka na evropskom putu Srbije i da je Srbija zato spremna da razgovara o mogućim kompromisima. „Ali ma koliko mala, ma koliko Srbija bila nebitna za velike sile, možemo da prihvatimo jedino kompromisno rešenje, ali poniženje sopstvenog naroda i urušavanje sopstvene države ne možemo”, naveo je Vučić i primetio da je svaki kompromis težak ali da to mora da prihvati i druga i treća strana.
On je podsetio da je Srbija iz Briselskog sporazuma ispunila sve svoje obaveze – pitanje pravosuđa, policije na severu Kosova, civilne zaštite, telekomunikacija. Srpski predsednik je rekao da je američkom diplomati preneo i stav da je gotovo uveren da Priština neće sprovesti Briselski sporazum, odnosno formiranje ZSO.
Vučić je istovremeno izrazio uverenje da od tog posla nema ništa, jer da su Albanci hteli da ga ispune u prethodnih pet godina oni bi to i uradili, a nisu mrdnuli prstom: „Uveren sam da to ni ne nameravaju da učine, a za to su imali i prećutnu saglasnost dobrog dela međunarodne zajednice.” Kako je dodao, razgovor s Mičelom je zato i značajan, i predstavlja korak napred, jer je on, naveo je, pokazao poštovanje prema Srbiji i prema njenim građanima, s obzirom na to da smo se, primetio je, neretko suočavali s drugačijim primerima.

Susret Vučić-Mičel da doprinese boljem razumevanju
Direktor Kancelarije za Kosovo i Metohiju Marko Đurić izjavio je da će današnji sastanak predsednika Aleksandra Vučića sa pomoćnikom državnog sekretara SAD za Evropu i Evroaziju Vesom Mičelom biti vođen činjenicima, na dostojanstven i za Srbiju ozbiljan i odgovoran način.
On je gostujući u dnevniku RTS-a istakao da taj susret treba da doprinese boljem razumevanju, ali i jednom iskrenom razgovoru o jednoj od kljucnih državnih tema - Kosovu i Metohiji.
Đurić je naglasio da će razgovor sa Mičelom biti ozbiljan i odgovoran, jer je pitanje KiM egzistencijalno pitanje za našu zemlju.
„Normalan i odgovoran covek teži pronalaženju rešenja, ali situacija je takva da i od pronalaženja i još više od mogucnosti da rešenje za normalizaciju naših odnosa na našom južnom pokrajinom ne nađemo, treba da razmišljamo kakve bi to posledice imalo po našu zemlju”, navodi Đurić.
„Budite sigurni da će taj razgovor biti vođen činjenicima na dostojanstven i za Srbiju ozbiljan i odgovoran način”, dodao je Đurić.
„Mi danas moramo da tražimo jedan novi odgovorni pristup u kome ćemo, čuvajući tradicionalne prijatelje i partnere u međunarodnoj zajednici, nastojati da i drugima kažemo na jasan i nedvosmislen način da ne moze Srbija da da sve, a da joj se ništa ne pruži zauzvrat i da takvom politikom ne mozemo doći do resenja”, rekao je Đurić.
Istakao je da je „Vučić podigao mrežu kontakata među liderima u međunarodnoj zajednici na nivo kakav prethodnih godina nismo videli”.
Govoreći o pitanju potencijalnog formiranja tzv. vojske Kosova, on je upitao na osnovu kog akta bilo ko u međunarodnoj zajednici može tome da pruži podršku.
„Gde to pise, gde, na osnovu kog međunarodnog akta bilo ko u međunarodnoj zajednici temelji podršku tzv vojsci Kosova?Nigde. Odgovor je nigde i kada im to kazete oni svi ćute i nemaju pravi odgovor”, rekao je Đurić.
Kada je reč o zahtevima koje Srbiji postavljaju zvaničnici međunarodne zajednice, Đurić je istakao da „uz sve uvažavanje prema svim drugim konceptima i američkim i evropskim i albanskim i svim drugim konceptima za taj deo nase zemlje, mi razmišljamo o srpskom konceptu”.
„Možda ste primetili da prethodnih dana predsednika Vučića nema toliko u javnosti, znate da se on u velikoj meri upravo bavi Kosovom i Metohijom i mi smo prethodnih dna imali više ozbiljnih razgovora i u zemlji i u inostranstvu sa raznim zvaničnicima o tome kako da idemo napred u rešavanju tog problema, ali sa jasnom slikom i porukom da sa Srbijom može da se razgovara samo na način koji garantuje da nema jedne strane koja gubi sve i jedne koja dobija sve, kako su neki zamislili”, ističe on. (Tanjug)

Državljanin Srbije uhapšen u Nemačkoj zbog otmice
Berlin - Nemačka policija saopštila je da je uhapšen muškarac sa srpskim državljanstvom, povezan sa otmicom sina milijardera Rajnholda Virta, koja se dogodila pre tri godine. Policija grada Ofenbaha saopštila je da je u pitanju 48-godišnji muškarac sa srpskim državljanstvom, a da će više detalja biti objavljeno u četvrtak.
Markus Virt, sin predsedavajućeg kompanije „Virt alati” Rajnholda Virta, otet je 2015. godine nedaleko od Frankfutra, a pušten je bez povreda. Markus je u vreme otmice imao 50 godina, a pronađen je dan kasnije oko 100 kilometara jugoistočno od mesta gde je otet. Vlasti smatraju da je zbog velike policijske potrage Markus pušten na slobodu, a otkup, za koji su otmičari tražili više miliona evra, nikada nije plaćen. (Tanjug)

Tramp pravi vladu po sopstvenom liku
Čak i da američki državni sekretar nije svog šefa nazvao „moronom”, verovatno bi opet dobio otkaz jer je pokazivao osobinu koju današnja Bela kuća prezire – mislio je svojom glavom i drugačije od predsednika.
Otarasivši se Reksa Tilersona, koji nije hteo da mu povlađuje, Donald Tramp je na čelo Stejt departmenta doveo osobu koja mu je provereno i potpuno odana. 
To je šef Centralne obaveštajne agencije (CIA) Majk Pompeo, koji se sa predsednikom slaže u svim onim pitanjima oko kojih su se njujorški milijarder i bivši direktor „Ekson mobila” gložili godinu dana. Uzimajući u obzir ranija otpuštanja,  jasno je da američki lider pokušava da administraciju sačini od ljudi koji su mu što sličniji. U očima protivnika, predsednik kao da umišlja da je bog i pravi vladu po sopstvenom liku, ali za podržavaoce Bele kuće nema ništa prirodnije nego da prvi čovek vlade sastavlja tim koji mu najviše odgovara.
Zašto je izbor pao na Pompea (54), bivšeg biznismena, republikanskog kongresmena iz Kanzasa i člana ultrakonzervativnog pokreta „Čajanka”? Za razliku od Tilersona, koji je zagovarao pregovore, Pompeo je držao stranu predsedniku čak i kada je ovaj pretio Severnoj Koreji da će je spržiti bombama. Tramp i Pompeo delili su mišljenje da se sa Pjongjangom ne može razgovarati, pri čemu je lider američkih obaveštajaca natuknuo i smenu režima.
Bilo je to direktno podrivanje Stejt departmenta i državnog sekretara koji je zagovarao pregovore. Tramp je na „Tviteru” poručivao svom šefu diplomatije da od diplomatije nema ništa. Ironija je da Tramp nije bio zadovoljan ministrom spoljnih poslova, ali da je na kraju uradio ono na čemu je Tilerson insistirao pa i više od toga. Pristao je na pregovore sa Severnom Korejom i čak prihvatio sastanak sa njenim liderom Kim Džong Unom (o čemu, naravno, nije obavestio prvog čoveka Stejt departmenta).

Hejli: Rusija odgovorna za trovanje bivšeg špijuna
Njujork - Američka ambasadorka u UN Niki Hejli rekla je da je Rusija odgovorna za trovanje nekadašnjeg špijuna u Velikoj Britaniji. „Mislimo da je Rusija odgovorna. SAD su apsolutno solidarne s Velikom Britanijom”, rekla je Hejli posle hitnog sastanka Saveta bezbednosti sazvanog na zahtev Londona.
Ona je dodala da nije reč o „izolovanom incidentu”. Njen francuski kolega Fransoa Delatr je takođe izrazio „jasnu podršku” i „potpunu solidarnost Francuske” s Londonom, ali bez direktnog optuživanja Rusije za napad nervnim agensom na nekadašnjeg špijuna Sergeja Skripalja (66) i njegovu ćerku Juliju (33).
Njih svoje su u bolnici i nalaze se u kritičnom stanju. Otrovan je i jedan policajac. Britanska premijerka Tereza Mej je najavila niz mera protiv Rusije, uključujući proterivanje 23 diplomata i zamrzavanje bilateralnih kontakata, ocenjujući da je Moskva „kriva” za trovanje Skripalja. (Beta-AFP)
Nebenzja: Rusija nikada nije proizvodila „novičok"
Njujork - U Rusiji nikad nisu sprovođeni projekti pod imenom „novičok”, a taj nervni agens koji je korišćen u napadu na Sergeja Skripalja i njegovu kćerku možda je proizveden na drugom mestu - na primer Ujedinjenom Kraljevstvu, rekao je ambasador Rusije pri Ujedinjenim nacijama Vasilij Nebenzja na vanrednoj sednici Saveta bezbednosti UN.
Prema njegovim rečima, nervni agens verovatno potiče iz zemalja „koje su dosta radile na takvim supstancama 90-ih godina, uključujući Ujedinjeno Kraljevstvo”, prenosi TASS. Britanski zvaničnici tvrde da su Skripalj i njegova kćerka otrovani nervnim agensom „novičok”, koji zmatraju „sovjetskim izumom”.
Nebenzja je predložio da Savet bezbednosti izda saopštenje u kojem podržava istragu o slučaju Skripalj, na osnovu Konvencije o zabrani hemijskog oružja, navodi TASS. On je takođe istakao da Rusija nije odgovorna za napad na Skripalja, rekavši da je Moskva spremna za zajedničku istragu tog napada sa Velikom Britanijom. Nebenzja je takođe zatražio materijalne dokaze o slučaju trovanja Skripalja i njegove kćerke. (Tanjug)

Fico, uslovno, spreman da podnese ostavku
Bratislava - Slovački premijer Robert Fico izjavio je danas da je spreman da podnese ostavku, ako predsednik Slovačke Andrej Kiska pristane da njegovoj partiji Smer da pravo da bira budućeg šefa vlade.
„Danas sam ponudio ostavku predsedniku Republike. Ako predsednik prihvati, spreman sam da sutra zvanično podnesem ostavku”, rekao je Fico, navodećni da je kod predsednika bio sa koalicionim partnerima.

On je novinarima kazao da je uslov da se poštuju izborni rezultati i da se njegovog partiji Smer omogući da imenuje novog premijera. Fico pokušava da zadrži svoju tročlanu koalicionu vladu na okupu usred političke krize, izazvane ubistvom istraživačkog novinara Jana Kucijaka krajem februara i poziva za održavanje vanrednih izbora, prenosi Rojters.
Desetine hiljada Slovaka izašlo je na ulice, zahtevajući temeljnu istragu ubistva novinara i njegove verenice. To su bili najveći protesti u Slovačkoj još od vremena Plišane revolucije 1989. godine.

Predsednik Slovačke Andrej Kiska je nedavno predložio prevremene izbore ili velike promene u vladi kao izlaz iz političke krize. Kucijak je nađen mrtav u svom stanu, zajedno sa verenicom, a radio je na priči o vezama italijanske mafije sa slovačkim premijerom Robertom Ficoom. (Tanjug)

Maroko podržava teritorijalni integritet Srbije
Rabat - Prvi potpredsednik Vlade i ministar spoljnih poslova Ivica Dačić izjavio je u Rabatu da Maroko i Srbija dele iste stavove kada je reč o poštovanju međunarodnog prava i da Maroko podržava teritorijalni integritet Srbije.
Dačić, koji boravi u dvodnevnoj zvaničnoj poseti Maroku, razgovarao je danas u Rabatu sa predsednikom Vlade Maroka Saadedinom El Otmanijem i svojim kolegom, šefom diplomatije, Naserom Buritom.
Ministar Dačić i marokanski zvaničnici razgovarali su o bilateralnim odnosima Srbije i Maroka, mogućnostima unapređenja saradnje, naročito, ekonomske saradnje, kao i o aktuelnim međunarodnim i regionalnim pitanjima.
„Naše dve zemlje dele iste stavove kada je reč o poštovanju međunarodnog prava. Pokazalo se da u međunarodnom pravu ne treba da postoje dvostruki standardi i izuzeci, jer onda takvi izuzeci postaju pravilo”, rekao je Dačić posle razgovora.
„Mi smo više puta rekli da međusobno podržavamo teritorijalni integritet naših zemalja i na takav način se ponašamo u međunarodnim organizacijama sa željom da se svi problemi reše na miran način, dijalogom u okviru institucija koje su nadležne da posreduju u takvom dijalogu, a to su pre svega UN”, kazao je Dačić. On je istakao da je za nas od ključnog značaja poštovanje teritorijalnog integriteta jedne zemlje.
„Zahvalni smo na tome što Maroko podržava teritorijalni integritet Srbije i još jednom bih pozvao na otvaranje saradnje ovog regiona sa regionom Zapadnog Balkana”, izjavio je šef srpske diplomatije.
On je istakao da će Maroko biti zemlja počasni gost na Međunarodnom sajmu knjiga, koji se u oktobru održava u Beogradu. „Mom kolegi, ministru spoljnih poslova, doneo sam fotografije iz naših arhiva.U pitanju su fotografije nastale tokom posete Tita Maroku i fotografije kralja Hasana Drugog iz Beograda sa učešća na Prvoj konferenciji nesvrstanih 1961. godine”, naveo je Dačić.
Ministar Dačić održao je predavanje polaznicima Marokanske akademije za diplomatske studije, koje je upoznao sa spoljnopolitičkim prioritetima Srbije, evropskim integracijama Srbije, regionalnoj saradnji i aktuelnim međunarodnim temama.
Danas su potpisani Memorandum o saradnji Diplomatske akademije Ministarstva spoljnih poslova Srbije i Marokanske akademije za diplomatske studije Ministarstva spoljnih poslova Maroka, kao i Program saradnje u oblasti kulture, obrazovanja, medija, omladine i sporta između vlada Srbije i Maroka za period od 2018. do 2020. godine. (Tanjug)

NATO zatražio od Moskve da ispuni zahtev Londona
BRISEL - Generalni sekretar NATO Jens Stoltenberg zatražio je danas od Rusije da u potpunosti odgovori na zahteve Velike Britanije povodom trovanja bivšeg špijuna, Rusa Sergeja Skripala.
NATO je izrazio duboku zabrinutost zbog upotrebe nervnog otrova na tlu jedne od njenih članica, Velike Britanije, što je prvi takav slučaj od osnivanja NATO 1949. godine.
„Saveznici smatraju taj napad flagrantnim kršenjem međunarodnih standarda i sporazuma”, piše u saopštenju.
Stoltenberga je pozvao Rusiju da sve tražene informacije da Velikoj Britaniji, i da Organizaciji za zabranu hemijskog oružja preda detalje svog programa upotrebe nervnog otrova „novičok”.
Dvostruki agent Skripal (66) i njegova ćerka Julija (33) nađeni su prošle nedelje bez svesti na klupi u engleskom gradiću Solzberiju, a i dalje su u kritičnom stanju, javlja AP a prenosi Beta.

Britanija proteruje ruske diplomate
Tereza Mej naredila je najveće proterivanje ruskih diplomata u poslednjih 30 godina nakon što je Moskva odbila ultimatum da objasni kako je vojni nervni otrov „novičok”, potekao iz Rusije, upotrebljen u napadu na dvostrukog špijuna Sergeja Skripalja i njegovu ćerku Juliju. Ruska 23 službenika imaju nedelju dana da napuste Ujedinjeno Kraljevstvo. Sve aktivnosti i kontakti na najvišem nivou između Londona i Moskve biće prekinuti.
Povučen je poziv u posetu ministru spoljnih poslova Sergeju Lavrovu, koji, poručuju iz Moskve, nije ni nameravao da ih poseti, a britanski zvaničnici neće prisustvovati Svetskom prvenstvu u fudbalu. Za reprezentacije sa Ostrva nije rečeno da će bojkotovati prvenstvo.
Britanska premijerka je iz parlamenta izvestila svet da je sa Savetom za nacionalnu bezbednost odlučila da preduzme i druge mere, koje iz bezbednosnih razloga neće obznaniti. Rekla je da je London želeo bolje odnose sa Rusijom, ali da je predsednik Vladimir Putin „tragično” postupio, zbog čega će pripremiti novu i rigorozniju zakonsku potporu u oblasti zaštite zemlje od neprijateljskih aktivnosti drugih država, potom protiv špijunaže i kontrole ruskih državljana koji ulaze u Britaniju, u kojoj, kaže, „nema mesta za korumpirane elite i njihov novac”.
Podvukla je i da će preduzeti sve što je potrebno da razbije rusku špijunsku mrežu u Britaniji. Ubuduće će „sumnjive” Ruse zadržavati na granici primenom mera koje sada koriste isključivo nad potencijalnim teroristima. Biće pojačana kontrola na carinama i na privatnim letovima. London će zamrznuti rusku imovinu gde god vlasti pronađu dokaze da je nelegalno stečena i da se može koristiti za ugrožavanje života ili imovine britanskih građana.
Nivo tenzija između dve zemlje, nezabeležen od hladnog rata, raspiruje se mimo britanskih okvira kako London dobija široku savezničku podršku u pritiscima na Rusiju, koja negira umešanost u napad. Naime, premijerka je prethodno zaključila da Moskva „vrlo verovatno” stoji iza napada na agenta i dala im rok do utorka u ponoć da objasne da li je trovanje direktna akcija ruske države ili je posledica gubitka njene kontrole nad zalihama nervnog agensa „novičok”.
Vladimir Putin, koji ujedno ide u susret izborima i izvesnoj pobedi na njima, uzvratio je da pre nego što se uperi prst u bilo koga treba da se ustanovi šta se desilo bivšem agentu. Ministar spoljnih poslova Sergej Lavrov optužbe je nazvao političkom predstavom i skretanjem pažnje međunarodne zajednice i istakao da će se, ukoliko London pošalje zvaničan zahtev, Moskva izjasniti u roku od 10 dana.
Lavrov je, javlja Rojters, podvukao da Rusija nema motiv da se obračuna sa agentom dok bi možda motiv mogli da imaju upravo oni koji pokušavaju da vode rusofobičnu kampanju. On je opet zatražio da im Britanci dostave uzorke supstance na koje se pozivaju istražitelji i apelovao na London da se ponaša u skladu sa Konvencijom o hemijskom oružju, koja predviđa zajedničke istrage.
Oglasila se i portparolka Ministarstva spoljnih poslova Marija Zaharova, rekavši da niko ne može u parlamentu svoje zemlje reći: „Dajem Rusiji 24 sata”. „Kako kabinet za spoljne poslove vode ljudi koji apsolutno nemaju veze sa spoljnom politikom, nego su karijeru izgradili na populizmu, normalno je da izađu i počnu da plaše. Pokušajte da nas uplašite”, poručila je Zaharova.
Ali Mejova je nakon toga sastanka sa Savetom za nacionalnu bezbednost istakla da napad na bivšeg agenta nije samo pokušaj ubistva, već državna ruska akcija protiv Velike Britanije, koja ujedno predstavlja povredu zabrane korišćenja hemijskog oružja, zbog čega očekuje apsolutnu podršku međunarodne zajednice. Naglasila je da nisu usamljeni jer je razgovarala sa saveznicima – što znači da bi međunarodna zajednica podjednako oštro, merama izolacije, mogla da deluje u odnosu na Moskvu.
Podržali su je Donald Tramp, Angela Merkel, Emanuel Makron i partneri NATO i EU, koji su ponudili blisku saradnju. Lideri EU o ovom pitanju diskutovaće naredne sedmice, a juče je u Savetu bezbednosti UN predložen snažan odgovor međunarodne zajednice.
I dok London „oštri oružje” i okuplja saveznike, čuju se analitičari koji procenjuju da ovakva reakcija neće mnogo uznemiriti Kremlj, koji će na otpust ruskih diplomata i to što će britanska elita propustiti Svetsko prvenstvo slegnuti ramenima i čekati da vidi da li će nešto od ruskog novca zaista biti zaplenjeno.
Naravno, nameće se pitanje kako će, za početak, vlast „osloboditi” Siti – i ne samo to finansijsko srce Londona, nego i ostatak Britanije – od tolikog upliva ruskog novca, u kojem Ostrvo maltene pliva. U svetlu slučaja trovanja agenta Skripalja opet je isplivala i finansijska zavisnost vladajućih konzervativaca od ruskih rubalja, o čemu je prvo laburista Džeremi Korbin, a potom i mediji, govorio u parlamentu.
Korbin se suprotstavio premijerki. Odbio je da direktno okrivi Rusiju i premijerki je, umesto podrške, uputio niz pitanja. Tako mu nije najjasnije, iako vlada treba da sarađuje sa Organizacijom za zabranu hemijskog oružja, zašto to radi kada tvrdi da je Rusija krivac. Dočekan je „na nož” u parlamentu kada je upitao kako su reagovali na zahtev Moskve da pristupi analizi uzorka otrova. Interesovalo ga je i kako su saznali odakle je dospeo nervni agens, kao i kakvu garanciju država daje Rusima koji žive u Britaniji.

Finska najsrećnija zemlja na svetu, Srbija 78.
NjUJORK – Prema najnovijem izveštaju Ujedinjenih nacija o najsrećnijim zemljama na svetu, Finska je na prvom mestu, dok se Srbija nalazi na 78. mestu.
Prema tom izveštaju, koji obuhvata 156 zemalja, na dnu liste se nalazi Burundi.
Srbija je na toj listi na boljem mestu od Crne Gore koja je 81, Hrvatske koja je 82, Makedonija je 89, BiH je na 93. mestu, a Albanija na 112.
Od zemalja iz regiona bolje su pozicionirane Slovenija, na 51. mestu i Mađarska na 69.
Godišnji izveštaj UN o sreći objavljuje se svake godine uoči međunarodnog dana sreće 20. marta, a pokazatelji na osnovu kojih se meri sreća država su BDP, društvena podrška, očekivano trajanje života u punom zdravlju, društvene slobode, velikodušnost i odsustvo korupcije.
U odnosu na prethodnu godinu, Finska je napredovala za pet mesta, a odmah iza nje nalaze se Norveška, Danska, Island, Švajcarska, Holandija, Kanada, Novi Zeland, Švedska i Australija.
SAD nalaze se na 18. mestu, što je lošije u odnosu na prošlogodišnji rezultat kada su bile 14. (Tanjug)

Srpska jedina štiti Ustav BiH i Dejton
Od našeg stalnog dopisnika 
Banjaluka – Republika Srpska nije izvor problema, već mesto na kom se donose odluke koje pozivaju na domaći dogovor i pronalazak rešenja. U Banjaluci nisu izglasani akti o secesiji, već akti koji omogućavaju relaksaciju i koji pozivaju na dijalog i dogovor. Kao što se desilo na nedavnoj sednici dve entitetske vlade, što mi vidimo kao model odnosa za budućnost, rekao je Nenad Stevandić, predsednik Narodne skupštine Republike Srpske. On je u razgovoru za „Politiku” istakao da je već posle tri dana nakon zajedničke sednice vlada Republike Srpske i Federacije BiH došao „doprinos” saradnji naroda i entiteta i od strane Kancelarije visokog predstavnika (OHR).
„Oni su svoje sporne odluke doneli svega tri dana posle sednice na kojoj su započeti domaći dogovori. To sve objašnjava. Ne dozvoljavaju da se sami dogovorimo. Ne odgovara im da se priča o investicijama, o povratku mladih, zapošljavanju i rastu BDP-a”, rekao je on. Govoreći o podeli državne imovine, podsetio je da su jedine granice koje su nacrtane posle Drugog svetskog rata one koje su podelile entitete u BiH. „Te granice su plod međunarodnog ugovora. Šta one dele ako već nisu međudržavne granice? Pa dele imovinu entiteta! Stoga pokušaj osporavanja imovine Republike Srpske u stvari predstavlja svesno izazivanje krize i sukoba.”
 
Utisak je da BiH ulazi u ozbiljnu krizu. Skupština je usvojila dva zakona i njima odbacila odluke visokog predstavnika i Ustavnog suda BiH. Oba zakona suspendovao je Kristijan Šmit. Šta je Srpsku opredelilo na ove korake? 
Nesporno je da je visoki predstavnik generator sukoba i nesporazuma u BiH. To proističe iz činjenice da on nema legalno imenovanje. Po relevantnim rezolucijama SB UN, BiH je bez visokog predstavnika. Jake zemlje, koje ne zavise mnogo od SB UN, progurale su da Šmit sedne u kancelariju visokog predstavnika bez obzira na to što nema legalitet. Zato imamo stvaranje cikličnih krugova krize. Takođe, Ustavni sud BiH je jedina institucija koja ne počiva na dejtonskim principima – konsenzusu dva entiteta i tri naroda. Tamo dominiraju tri stranca, koji zajedno s dva Bošnjaka preglasavaju Srbe i Hrvate. To je izvor svih problema. Sve što je i ranije radila Narodna skupština RS bila je reakcija na odluke koje donose ove institucije. Neverovatno je da Bošnjaci ne žele da imaju još jednog Bošnjaka u Ustavnom sudu, već nastoje da tamo ostane Nemac ili Albanac. To je za nas znak da se sa BiH upravlja spolja, a za druge nada da će strane sudije, kao u ratu strani avioni, doneti prednost Bošnjacima.
 
Odluke Skupštine RS nailaze na ozbiljnu ljutnju na Zapadu. 
Mi moramo ostati jedinstveni i uporni, ne sme biti pukotina među Srbima. Moramo sačuvati odlične odnose sa Srbijom i svoju neutralnost. Imamo otvorene sve komunikacijske kanale, čak i sa zemljama koje nas stalno kritikuju. Mi ćemo nastaviti da nudimo rešenja, koja će uvek biti zasnovana na dejtonskim principima, a to znači da nijedna odluka ne sme da bude doneta preglasavanjem, bez saglasnosti dva naroda i dva entiteta. A upravo su to radili visoki predstavnik i Ustavni sud BiH. Mi to razumemo kao nastojanje da se ovde provociraju krize i sukobi. Na to reagujemo pametno i nećemo dozvoliti da budemo okrivljeni za ono što je neko drugi smislio.
 
Da li je nametanje model po kom dugoročno može disati BiH? 
Ne, naprotiv, to je potpuno glupo, jer u BiH je već ispod 1,5 miliona Bošnjaka, oko milion Srba i manje od pola miliona Hrvata. Niko nikog tu ne može da nadjača i ugrozi. Mogu samo da se stvaraju nepotrebne krize. Razumem frustraciju Bošnjaka zbog percepcije da samo oni nemaju svoju državu. Zato postoji neki prikriveni cilj da se preko geopolitičke osovine – koju ovde drže Amerikanci i Britanci, posredstvom OHR-a i stranih sudija – isposluje neka supremacija Bošnjaka. Ali to ne može i neće ići preko leđa druga dva naroda i može samo silom da se desi. To ne žele ni Hrvati, koji su u zadnje vreme bili zavisni od Srba, i čiju smo poziciju štitili samo zato da ne bismo mi došli na red, a ne zato što smo u ljubavi s onima koji često pokazuju proustaške stavove. Srpska nije osnovana voljom tih sila koji sada rade protiv nje, ali je od njih prihvaćena kao neminovnost. Ipak se nadležnosti Srpske stalno tope i ako se to nastavi biće kao da je nismo ni stvorili i zato je reakcija RS tako odlučna.
 
Dakle, sem brige za državnu imovinu, korake Srpske uslovila je akumulacija nezadovoljstva. Ipak stižu upozorenja. 
Sva briga kojom Dodika žele da predstave kao figuru koja krši Dejtonski sporazum i ustavni poredak velika je laž. Dodik ima poseban stil, ali on je samo alibi da se dovrši posao obesmišljavanja i obezvlašćivanja RS. Manji deo opozicije to ne razume. Pa još daju podsticaj alibiju međunarodnog faktora. Dodik ima veliki politički kapacitet i vuče najveći broj konaca. Ali to je stvar koja pripada političkom spektru. U pravnom spektru ni Dodik ni RS nikada nisu doneli odluke o disoluciji. Nijedna institucija RS nije donela odluku o otcepljenju. Naše odluke treba pažljivo čitati. Mi u njima tražimo da se izaberu sudije Ustavnog suda BiH, jer je tako predviđeno. Ali volje za to nema kod Bošnjaka koji te sudije mogu da koriste za atak na RS. I zato smo tu gde jesmo. Što se imovine RS tiče, kada smo 2012. potpisivali ugovor s nemačkom kompanijom u vezi s izgradnjom energetskih objekata – isti ovaj kakav sad imamo sa Srbijom, jer su Nemci odustali – tada Ustavni sud nije problematizovao imovinu. Nije smeo protiv stranaca, niti su federalni partneri vikali da ne možemo bez njihove saglasnosti. U pozadini je srbofobija, a ne zajednički razvoj.
 
Dakle, odgovornost za krizu smeštate pre svega u Sarajevo i kod međunarodnih predstavnika. 
Pogledajte, na 9. januar su ranije dolazili svi. Sve do momenta kada su stranci odlučili da izazovu krizu. Nakon što su Dan RS proglasili neustavnim, počinje kriza, a mi počinjemo još žešće da ga slavimo. Svetosavska nagrada je takođe problematizovana od Bošnjaka, ali je Ustavni sud odlučio da ona nije uvredljiva. Taj sud je ušao u formu da deli srpske svece. Da procenjuje koji svetac vređa interese bošnjačkog naroda. Pa ih valjda Sveti Sava ne vređa, jer je Srbin, a Sveti Stefan, ipak, vređa. Oni su se upustili i u meritum verskog, društvenog, običajnog i potpuno polupali lončiće.
 
Da li RS nastupa jedinstveno u aktuelnoj krizi? 
Kao osnivač SDS-a i iz kog sam izašao u vreme čudne nacionalne politike u najvećoj stranci opozicije, mogu samo da skinem kapu za poslednje stavove i da kažem da se ta partija ponaša državotvorno. Nadam se da će tako i ostati. Trenutno, SDS je stranka opozicije koja razume razliku između vlasti i države.
Setite se, targetiranje Karadžića nekada je bilo isto kao aktuelno prokazivanje Dodika. Karadžića su najpre oterali u šumu, pa u zatvor, a prethodno su mu garantovali da neće biti procesuiran. Pravili su hajku kako bi od njega napravili kriminalca, lažući da je iz Prijedorske banke odneo tri miliona maraka. Želeli su stvoriti nezadovoljstvo naroda prema njemu, što nije uspelo. Ne verujem ni da će uspeti aktuelni pokušaji po istom principu. Nismo mi društvo koje drugačije živi i radi ili ima drugačije demokratske principe od nemačkog, francuskog ili švajcarskog modela. U vreme evropske cenzure u vezi s ratom u Ukrajini možemo čak reći da smo pet puta slobodniji. U Banjaluci možete da kritikujete i hvalite Putina ili Zelenskog, a u Berlinu i Parizu to ne smete. Udar na RS, sem napada na naše vrednosti, jeste udar i na demokratsko društvo.
 
Neki u poslednjim dešavanjima u RS pronalaze baš uticaj dešavanja u Ukrajini. 
Sukob u Ukrajini ima veze sa situacijom u celom svetu. Pa ima refleksije i na Balkan. Mi u tom ratu ne učestvujemo. Nepoštovanje međunarodnih ugovora je uvek generator koji dovodi do ratova. Nepoštovanje Kumanovskog sporazuma i Rezolucije 1244 izaziva krizu na KiM, jer Srbi nisu dobili svoje bezbednosne snage da ih štite. Minski sporazumi nisu poštovani dok je trajala tortura nad stanovništvom Donbasa. Ako se setimo kako se pred Drugi svetski rat raspalo Veće naroda i kako se danas ljuljaju UN, možemo da povučemo mnoge paralele. Ali mi nigde ne treba da srljamo. BiH treba da se liši ambicije za priključivanje u bilo kakve vojne asocijacije. Ali EU je odlučila da pritisne BiH da se mora opredeliti. Na svu sreću bez mišljenja Srba to se ne može desiti. Blokirali smo pristupanje NATO-u i uvođenje sankcija Rusiji. Srpska može da se ponosi kako tretira ukrajinsku manjinu, koja je ovde najbrojnija. U Prnjavoru živi nekoliko hiljada Ukrajinaca, koji imaju svoje crkve i mi želimo da niko u Srpskoj nema ikakvih problema. To je za nas čast.
 
Verujete li u neka saznanja da se razmatra smena Dodika? 
Mi smo OHR još ranije potpuno pobedili, argumentima i dokazima. Dokazali smo da su svi visoki predstavnici imenovani rezolucijama SB UN. Prezentovaćemo dokumente koji su potpisani između parafa i potpisa Dejtonskog sporazuma, sa takozvane Konferencije za implementaciju mira u Londonu – koja je ustanovila Savet za sprovođenje mira (PIK) i pozvala zvaničnim dokumentima SB UN da potvrdi prvog visokog predstavnika. Dakle, čak i kada bi Šmit smenio Dodika, mi to ne bismo objavili, jer nema legalitet. Ako nema legalitet imenovanja i njegove odluke su nelegalne. Pa kako onda da njegove odluke objavljujemo u „Službenom glasniku RS”? Ovog trenutka, Srpska je ta koja čuva pravni poredak u BiH. Sve akcije iz RS zasnovane su na pravu i to svi dobro znaju. Zato su prešli na drugu strategiju – zloupotrebu Ustavnog suda.
 
Šmit je nametnuo zakon koji inkriminiše one koji ne poštuju njegove, kao i odluke Ustavnog suda. 
Time želi da upotrebi domaće institucije za izazivanje krize. To će opet raditi nametanjem zakona. Oni koji budu prihvatili da sprovode takve zakone mogu da naprave poremećaj mira. Zato je Dodik najavio da će u Nemačkoj tužiti Šmita za lažno predstavljanje, ali i za narušavanje mira, a to je najveći zločin. Mi u RS sem pravnog poretka RS i BiH čuvamo i mir.
 
Posebnu nervozu na Zapadu izazvala je najava suspenzije ingerencije Suda i Tužilaštva BiH i agencije Sipa. 
Jedan šeik je u otporu zapadnjačkoj agresiji rekao da muslimani ne jedu svinjetinu, ali da ako treba da umru od gladi, možda i mogu da ih nateraju na to. Ako naše postojanje bude ugroženo, bićemo prinuđeni da donosimo zakone koji će imati pravni legalitet i koji će se primenjivati na teritoriji RS. A sasvim drugi zakoni će važiti u FBiH. Imaćemo praktično dve zemlje. To ne priželjkujem, već se nadam da će biti pameti u međunarodnim centrima, što uključuje i neophodnu katarzu u EU, koja ovde treba da zameni OHR. Treba da se imenuju domaće sudije i da se sprovode domaći zakoni, te da niko nikome ne koči razvoj.
 
Na osnovu čega tvrdite da se neće dozvoliti da Srbi u BiH budu svedeni na manjinu i podvrgnuti nasilju kao na KiM? 
Teroristički režim koji na KiM ugrožava Srbe često pominje Srpsku, što je za nas veliko priznanje. Kada tvrde da neće dozvoliti RS na KiM, to je potvrda da je Srpska toliko etablirana da joj se ni ćošak ne može odbiti. Niko sem naše skupštine neće donosi odluke u ime nas, niti će imenovati gradonačelnike u ime naših građana tako što će da raspisuje izbore i sa dva-tri odsto izlaznosi priznaje njihove rezultate. A mnogi u Sarajevu bi to voleli. U RS postoje dva veća naselja sa Bošnjacima, Kozarac i Janja, koja uživaju svu našu pažnju, prava i ljubav. Ipak, BiH iz devedesetih i danas nije ista. U Sarajevu nema Srba, svi gradovi su monoetnički u oba entiteta, uz izuzetke Drvara, Glamoča, Grahova i Petrovca u FBiH. Izmaštana multietnička priča je samo lažni građanski model za konačnu supremaciju Bošnjaka.

Bajden: Saudijska Arabija i Izrael daleko su od sporazuma o normalizaciji odnosa
Izrael i Saudijska Arabija su daleko od sporazuma o normalizaciji koji bi uključivao sporazum o odbrani i američki civilni nuklearni program, rekao je predsednik SAD Džozef Bajden u intervjuu za Si-En-En.
Američki zvaničnici su posredovali u pokušaju da postignu dogovor o normalizaciji odnosa između dve zemlje, podseća Rojters.
„Daleko smo odatle. Imamo o mnogo čemu da razgovaramo”, rekao je Bajden.
Izraelski ministar energetike Izrael Kac je prošlog meseca izrazio protivljenje ideji da Saudijska Arabija razvija civilni nuklearni program kao deo bilo kakvog uspostavljanja odnosa između dve zemlje posredstvom SAD.
Bajden je ukazao na odluku Saudijske Arabije, uoči njegove posete kraljevstvu prošlog leta, da otvori svoj vazdušni prostor za sve avio-prevoznike, otvarajući put za više preleta ka i iz Izraela, prenosi Tanjug.

Bajden otputovao na evropsku turneju, posetiće Britaniju, Litvaniju i Finsku
Predsednik SAD Džozef Bajden otputovao je danas na evropsku turneju tokom koje će posetiti Veliku Britaniju, Litvaniju i Finsku, javlja Rojters.
Bajden će večeras stići u London, a narednog dana će se sresti sa britanskim kraljem Čarlsom III, prvi put od kada je krunisan.
On će razgovarati i sa britanskim premijerom Rišijem Sunakom u Dauning stritu.
Sledeća poseta je samit NATO u Viljnusu, u Litvaniji.
Bajden će provesti dva dana u glavnom gradu Litvanije, koja je domaćin godišnjeg samita NATO.
On ćee učestvovati na sastancima sa liderima i održati govor na Univerzitetu u Viljnusu.
Konačna stanica je Helsinki, gde se očekuje da će Bajden u četvrtak proslaviti proširenje NATO sa Finskom kao najnovijom članicom alijanse.
Ova nordijska zemlja je u aprilu postala 31. članica NATO.
Bajdenov savetnik za nacionalnu bezbednost Džejk Saliven rekao je da će Bajdenovo putovanje „pokazati predsednikovo vođstvo na svetskoj sceni”, navodi AP, prenosi Tanjug.

Budi hrabra – reci NE nasilju
Od početka godine čak 22 žene ubijene su u porodičnom nasilju, a među njima se nalaze i dve devojčice. Podaci Centra za podršku ženama govore da je od 2010. godine u porodično-partnerskom odnosu ubijeno više od 330 žena, a statistika svedoči da se svaka treća žena ranije obraćala institucijama sistema za pomoć. Brojke takođe upozoravaju da je u prethodnoj deceniji trećina žena ubijena vatrenim oružjem, a taj trend nastavlja se i u ovoj godini, u kojoj je šest žena stradalo na ovaj način. Statistika koja svedoči da osam od deset žena strada od ruke muža, oca ili brata postaje još bolnija kada se iza nje pomole lica više od 400 dece koja su u poslednjih deset godina ostala bez majki i odrastaju s doživotnim žigom da im je otac ubica – neki od njih nastavili su život s bakama i dekama, drugi odrastaju u hraniteljskim porodicama, a neki mališani detinjstvo provode u domovima za decu bez roditeljskog staranja.
Is­tra­ži­va­nje po­ve­re­ni­ka za za­šti­tu rav­no­prav­no­sti i Pro­gra­ma Uje­di­nje­nih na­ci­ja za raz­voj u Sr­bi­ji (UNDP), ko­je je ura­đe­no na re­pre­zen­ta­tiv­nom uzor­ku od 1.004 že­ne pokazalo je da najveći broj že­na ko­je su po­sta­le žr­tve po­ro­dič­nog ili part­ner­skog na­si­lja ne pri­ja­vlju­je nasilnika iz stra­ha od nje­go­ve osve­te. Po­lo­vi­na njih pri­zna­je da su stid i sra­mo­ta zbog agre­si­je ko­jom su iz­lo­že­ne, kao i spo­zna­ja da ne­ma­ju gde da odu ako od­lu­če da iza­đu iz začaranog kru­ga na­si­lja glav­ni raz­log zbog ko­jeg ne pri­ja­vlju­ju na­si­lje in­sti­tu­ci­ja­ma si­ste­ma.
Studija re­a­li­zo­va­na u okvi­ru pro­jek­ta „In­te­gri­sa­ni od­go­vor na na­si­lje nad ženama i de­voj­či­ca­ma u Sr­bi­ji”, ko­je u part­ner­stvu s Vla­dom Sr­bi­je spro­vo­de agen­ci­je Ujedinjenih na­ci­ja u Sr­bi­ji, ta­ko­đe po­ka­zuje da že­ne naj­ve­će po­ve­re­nje ima­ju u Si­gur­ne žen­ske ku­će, a po­tom u zdrav­stvo, po­li­ci­ju i ver­ske in­sti­tu­ci­je, a naj­ma­nje ve­ru­ju jav­nom tužilaštvu i cen­tri­ma za so­ci­jal­ni rad. Naj­ve­ći broj že­na ko­ji je uče­stvo­vao u ovom is­tra­ži­va­nju na­veo je da su raz­u­me­va­nje i podrška oko­li­ne, od­no­sno po­ro­di­ce i pri­ja­te­lja, ključ­na stvar ko­ja bi ih mo­ti­vi­sa­la da prijave na­si­lje u po­ro­di­ci – ako bi po­sta­le žr­tve na­si­lja, čak 38 od­sto že­na pr­vo bi tražilo podršku od čla­no­va po­ro­di­ce, 28 pro­ce­na­ta njih oti­šlo bi u po­li­ci­ju, dok bi se prijateljima po­ve­ri­lo sve­ga de­vet pro­ce­na­ta že­na.
Iako je veća šansa da neko ko je ekonomski zavisan od nasilnika ostane u nasilnom odnosu, u Sigurnoj ženskoj kući nalaze se i žene koje su na veoma visokim socijalnim položajima i koje su izbačene iz sopstvenog doma, a nasilnik koji je trebalo da završi u zatvoru, pronašao je rupu u zakonu kroz koju se provukao uz pomoć umešnog advokata.
Iskustvo govori da je situacija kada žena reši da ostavi nasilnika po nju najrizičnija – ubistva se dešavaju kada žena konačno „prelomi” i saopšti partneru da ga napušta, a neka istraživanja govore da se femicid obično dešava unutar tri meseca od odlaska žene. Iako stručnjaci apeluju da se mora napraviti veoma detaljan plan zaštite žrtve, dešava se da neka karika u lancu zaštite žrtve, koga čine policija, tužilaštvo i sud, jednostavno ne proceni dobro bezbednosni rizik.
Kako bi se sprečila kategorizacija na „laka” i „teška” ubistva, udruženje „FemPlatz” zahteva od nadležnih da se krivično delo femicida uvede kao posebno krivično delo. Istraživanje koje je uradilo ovo udruženje pokazuje da je u skoro trećini slučajeva femicida sud dosudio kaznu od 10 do 15 godina. „FemPlatz” takođe traži od nadležnih uspostavljanje nezavisnog tela za praćenje femicida, čime će se obezbediti prikupljanje podataka o ubistvima žena koji će biti dostupni javnosti i ujedno unaprediti rad institucija i poboljšati sistem zaštite žena od nasilja.
Mada sta­ti­sti­ka upozorava da sva­ke go­di­ne iz­me­đu 20 i 30 že­na bi­va ubi­je­no u po­ro­dič­nom ili part­ner­skom na­si­lju, ve­li­ki broj njih je i spa­sen za­hva­lju­ju­ći ade­kvat­noj re­ak­ci­ji dr­ža­ve – podaci Ministarstva pravde govore da je to­kom 2022. go­di­ne pro­du­že­no vi­še od 20.000 hitnih me­ra za­šti­te žr­tve i iz­ra­đe­no 19.017 pla­no­va za­šti­te žr­tve, a od 2017, od­no­sno od po­čet­ka pri­me­ne Za­ko­na o spre­ča­va­nju po­ro­dič­nog na­si­lja, pa do po­čet­ka ove go­di­ne iz­re­če­ne su 103.864 hit­ne me­re. Vi­še od hi­lja­du pred­stav­ni­ka pra­vo­sud­nog si­ste­ma bi­lo je na obu­ci i spe­ci­ja­li­zo­va­noj edu­ka­ci­ji o pre­ven­ci­ji po­ro­dič­nog na­si­lja.

I Harvard strepi od veštačke inteligencije
Upotreba veštačke inteligencije jeste fascinantna, sigurno će biti velikih promena u obrazovanju i mi na Harvardu dosta razmišljamo na temu „ChatGPT”, jer ne možemo to da ignorišemo. Studenti definitivno koriste VI u programiranju, ali na američkim univerzitetima i posebno na Harvardu postoji kod časti i potpuno poverenje da student neće čak ni kada radi ispit kod kuće da prepisuje i vara. Dešavalo se da nekada nekog uhvatimo, ali većini studenata je čast da budu na Harvardu i niko neće rizikovati da tu šansu prokocka. To je i najveća razlika u odnosu na naš sistem: nije poenta u bubanju, već da se mladi ljudi zainteresuju da nauče da razmišljaju, da postignu nešto u životu. Ništa mi ne znači da zapamte formulu napamet, mogu da je nađu u knjizi, ja sam na svom kursu rekao studentima da mogu da koriste bilo koji onlajn izvor, kaže na početku razgovora za „Politiku” prof. dr Marko Lončar sa Fakulteta tehničkih i primenjenih nauka Univerziteta Harvard. 
 
Dr Lončaru je ove nedelje u SANU uručena nagrada Fondacije „Prof. dr Marko V. Jarić” za 2019. godinu, što ranije nije bilo moguće zbog pandemije kovida 19. Ova nagrada, koja se u medijima naziva i „Srpski Nobel za fiziku”, dodeljuje se već punih 25 godina za izuzetne rezultate. Prema odluci žirija dr Lončar ju je više nego zaslužio za doprinose u oblasti nanofotonike, primenjene fizike i integrisane optike.
Nismo mogli a da ne pitamo profesora da li zna da je u Beogradu ove godine primljen jedan brucoš na fizici i šta savetuje – kako popuniti klupe na fakultetima prirodnih nauka. Odgovor nas je malo iznenadio:
– Mi imamo sličan problem na Harvardu, jer se tu dolazi zbog prava i medicine i borimo se za studente koji bi da postanu inženjeri, i to inženjeri elektrotehnike. Zato sam moj kurs prilagodio da bude praktičan, da bude više laboratorijskih vežbi, da rade projekte. Moj savet srpskim kolegama jeste da se reformišu studije, da bude više prakse. Ne mora baš sve da se nauči, uvek mogu knjigu da otvore ako im zatreba neka formula.
Svoj put do Harvarda opisuje kao kombinaciju genetike, pameti, sreće i podrške porodice i profesora. Detinjstvo je proveo gledajući oca, inženjera elektrotehnike, koji je radio u vojsci, kako stalno nešto popravlja. Krenuo je tatinim stopama, ali je na kraju odabrao svoj put. Kaže da su presudan uticaj imali fantastični profesori matematike i fizike, prvo u Osnovnoj školi „Svetozar Miletić” u Zemunu, koju je završio kao đak generacije, a potom i u Matematičkoj gimnaziji na programerskom smeru u vreme kada su kompjuteri bili retkost i papreno koštali.
– Fizika me zanimala, ali sam upisao elektroniku na Elektrotehničkom fakultetu. Po završetku studija sam aplicirao za Ameriku jer kod nas gotovo ništa nisam mogao eksperimentalno da radim, neka istraživanja su vrlo skupa i tako sam stigao 1997. do Kal teka i profesora Ćuka. Ali stara ljubav zaborava nema i vratio sam se fizici – priča ovaj harvardski profesor.
Prvi šok je bio kada je shvatio koliko je neverovatno teorijski potkovan u odnosu na američke kolege, ali praksa je bila slaba tačka, zbog nedostatka opreme i materijala na fakultetima u Srbiji u to vreme pogotovu.
– Brzo se čovek navikne na bolje. Tu sam završilo i doktorat. Posle šest godina u Los Anđelesu preselio sam se u Boston, najevropski američki grad i krenuo na postdoktorske studije na Harvardu. U SAD nije uobičajeno da student koji „izuči zanat” na jednom univerzitetu tu i ostane, gledaju da dovode profesore koji donose nešto novo, ali eto ja sam ostao i danas imam svoju katedru i predajem osnove elektrotehnike – priča profesor i dodaje da je na postdoktorskim studijama trenutno jedan student iz naše zemlje. Koliko mu je poznato, na Harvardu je jedini profesor iz Srbije, ali ima kolegu iz naših krajeva na MIT.
Uglavnom su mi prijatelji roditelji moje dece, kaže i dodaje da se dosta njegovih prijatelja iz Matematičke gimnazije preselilo u Ameriku i nastanilo u istom predgrađu u kojem i on živi sa suprugom Evelin, koju je upoznao u Los Anđelesu. Danas su u istoj ulici kuće osam đaka Matematičke gimnazije, tako da se svi lepo druže, kao i njihova deca.
Ostati ili otići – pitamo ga na kraju. To je sve individualno, odgovara. – Ja sam uvek zamišljao da ću da se vratim negde u Evropu, ali u Americi su resursi za bavljenje naukom zaista veliki. Možda se vratim kad se penzionišem, ako se to ikada dogodi – kaže kroz osmeh.
Bilo je tu još mnogo toga da se kaže i pita, ali je profesor morao nazad u Boston, uz obećanje da će se brzo vratiti u Beograd. Čekalo ga je i predavanje našim studentima elektrotehnike, među kojima će možda pronaći nekog budućeg kolegu na Harvardu. U hodnicima SANU ostale su reči dr Aleksandra Bogojevića, direktora Instituta za fiziku, inače institucije koja je pokrovitelj ove nagrade: „Mi smo mala zemlja sa visokim procentom uspešnih ljudi u naučnoj dijaspori, nema osobe koja nije čula za Teslu ili Pupina. A dr Marko Lončar je još jedan dokaz da Srbiji dobro ide fizika”.
 
 
Antrfile
 
Impresivna biografija
Dr Lončar je posle Matematičke gimnazije završio Elektrotehnički fakultetu u Beogradu, a potom doktorirao na Kalifornijskom institutu za tehnologiju na temi lasera i talasovoda na bazi fotonskih kristala. Postdoktorske studije je završio na Harvardu, gde je postao docent, pa vanredni i redovni profesor, da bi 2012. bio unapređen u profesora sa katedrom. Danas je jedan od vodećih svetskih stručnjaka u nanofotonici i nanotehnologiji, a posebno su zapažena njegova dostignuća u nanofabrikaciji dijamanata. Dobitnik je brojnih nagrada, ima više od 20 patenata i autor je impresivnog broja radova koji se objavljuju u najuticajnijim naučnim časopisima.
 
Antrfile
 
Plavi dijamanti najpopularniji, roze najskuplji
 
Zašto od studenata neprekidno dobija nagrade za najinteresantnija predavanja, pokazao je okupljenima u SANU, gde je govorio o tome zašto su dijamanti najbolji prijatelji fizičara. Iako su u publici mahom bili akademici, on je pričao jednostavno, da svako može da razume, duhovito kombinujući slike, citate i primerke veštačkih dijamanata koje je iz Amerike doneo u koferčiću. Saznali smo od čega se sastoje dijamanti, zašto imaju boju, da su plavi najpopularniji, žuti najjeftiniji, a da su roze retki i zato i skupi. Uz uobičajenu priču o tome kako je dijamant najtvrđi mineral u prirodi koji se koristi za bušenje, sečenje i brušenje, mogli smo, recimo, koristeći samo toplotu svog tela da dijamantom sečemo led u čaši…

Milatović stigao u posetu Srbiji, dočekao ga Dačić
Predsednik Crne Gore Jakov Milatović stigao je danas u zvaničnu dvodnevnu posetu Srbiji, a na aerodromu „Nikola Tesla” u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
„Poželeo sam dobrodošlicu predsedniku Crne Gore Jakovu Milatoviću, koji će boraviti u dvodnevnoj zvaničnoj poseti Republici Srbiji! Radujem se ovom susretu koji će dodatno učvrstiti tradicionalno prijateljske odnose i saradnju naših zemalja”, naveo je Dačić na Instagramu, gde je objavio i fotografije sa Milatovićem.
U čast posete Milatovića, ambasada Crne Gore prirediće večeras svečani prijem u Crnogorskoj kući u Beogradu, navodi se u saopštenju službe za informisanje predsednika Crne Gore.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”.
Poseta Milatovića Srbiji dolazi nakon poseta Briselu i institucijama EU i NATO, a sa ciljem jačanja političkih i ekonomskih odnosa dve države i unapređenja regionalne saradnje, dodaje se u saopštenju predsednika Crne Gore, prenosi Tanjug.

Dvojica Francuza na sudu zbog krađe Makronovog identiteta
PARIZ – Dvojica Francuza danas izlaze pred sudije zbog navodne krađe onlajn identiteta francuskog predsednika Emanuela Makrona prošle godine kada se kandidovao za predsednika.
Ovaj neobičan slučaj koji će danas biti održan u pariskom sudu, usledio je nakon što je Makron podneo žalbu nedugo pre nego što je postao predsednik Francuske u maju, preneo je AP.
Glavni optuženi Žan-Pol Monjin (38), književni izdavač i desničarski aktivista optužen je da je koristio mejl adresu za koju je tvrdio da pripada Makronu kako bi poslao dugačke političke mejlove naslovljene sa „10 dobrih razloga da ne glasate za mene”, potpisane sa Emanuel.
Sudi se i Monjinovom poznaniku, koji mu je navodno pomogao da kreira mejl adresu i pošalje tekst na listu od 100 primalaca pred prvi izborni krug predsedničkih izbora, stoji u tužbi.
Mejl je potom prosleđen drugim ljudima, uključujući novinare i članove Makronove kampanje.
Monjin je priznao da je napisao mejl i koristio pomenute adrese, ali je negirao da je hteo da se predstavi kao Makron, naveo je njegov advokat.
Monjinu preti do jedne godine zatvora i 15.000 evra kazne, ukoliko bude proglašen krivim da se predstavljao kao neko drugi da bi ukaljao njegovu čast i reputaciju. (Tanjug)

Štajnmajer: Velika očekivanja od nove Vlade
BERLIN – Nemački predsednik Frank Valter Štajnmajer izjavio je danas da se nova nemačka vlada suočava sa ogromnim očekivanjima saveznica države, posebno u Evropi.
„Očekivanja naših prijatelja i partnera su ogromna, posebno u Evropi. Mnogi se nadaju da ćemo mi u Nemačkoj pokazati da smo sposobni da delujemo i hvatamo u koštac sa budućnošću”, rekao je Štajnmajer, prenosi AP.
On je kazao, pošto je i zvanično imenovan novi kabinet nemačke kancelarke Angele Merkel da je „dobro što je okončano vreme neizvesnosti”.
„Ovo godine su test za demokratiju. Mentalitet 'svi protiv svih' širi se u svetskoj politici”, rekao je on i dodao da se to trenutno posebno vidi u trgovinskoj politici. (Tanjug)

EU: Ograničene vize za zemlje koje ne prihvataju svoje državljane
BRISEL – Evropska unija će kazniti zemlje koje odbijaju da prihvate svoje državljane koji uđu neautorizovano u Evropu restrikcijom viza njihovim diplomatama.
Članice EU vraćaju u zemlje porekla samo polovinu migranata kojima je odbijena viza za ulazak u države EU najčešće jer su izgubili ili uništiti svoja lična dokumenta pa je teško utvrditi njihovo državljanstvo, a često koriste i lažna lična dokumenta, preneo je AP.
Francuska je, na primer, ljuta jer Mali rutinski odbija da prihvati natrag svoje državljane.
Evropska komisija je najavila danas da ima novi mehanizam za uspostavljanje strože kontrole za izdavanje viza kada partnerska država ne sarađuje dovoljno.
Cilj je da na udaru budu oni koji donose odluke produžetkom vremena za izdavanje diplomatskih viza, povećanjem troškova i skraćivanjem boravka u državama članicama EU. (Tanjug)

Lavrov: Optužbe Britanije su predstava
MOSKVA – Optužbe koje je Velika Britanija uputila Rusiji za trovanje otrovnim gasom bivšeg špijuna Sergeja Skripalja i njegove ćerke su politička predstava i skretanje pažnje međunarodne zajednice koje Rusija neće dozvoliti, izjavio je danas ruski ministar spoljnih poslova Sergej Lavrov.
On je ponovio da nije napravljen napredak u zastoju koji je nastao sa Britanijom zbog trovanja Skripalja, a optužbe Britanije nisu ni snažne ni ozbiljne već su politička predstava koja za cilj ima da skrene pažnju međunarodnoj zajednici, što Rusija neće dozvoliti.
Kako je rekao, ukoliko London pošalje zvaničan zahtev Moskva će na njega odgovoriti u roku od 10 dana.
„Kada zvaničan zahtev u vezi sa Skripaljem bude poslat, mi ćemo, u skladu sa našim obavezama po Konvenciji o hemmijskom oružju, pružiti odgovor kroz 10 dana koji će odgovoriti na zahteve tog međunarodnog dokumenta. Međutim, umesto da nam pošalje zahtev, Ujedinjeno Kraljevstvo nastavlja da izvodi političku predstavu”, rekao je Lavrov.
On je naglasio da zvanična Moskva nije imala nikakav motiv da otruje Skripala i njegovu ćerku, dok bi možda motiv mogli da imaju upravo oni koji pokušavaju da vode rusofobičnu kampanju.
„Juče su i strani mediji i naši pomenuli veliki broj argumenata kojima se objašnjava zašto Rusija nije mogla da ima nikakve motive za tako nešto. Takvi motivi sigurno mogu da postoje u umovima onih koji bi voleli da nastave rusofobičnu kampanju u svim sferama ljudske aktivnosti, bez izuzetka”, rekao je Lavrov.
Skripalj (66) i njegova kćerka Julija (33) nađeni su u besvesnom stanju 4. marta na klupi u engleskom gradu Solsberiju i od tada se nalaze u bolnici, a u kritičnom stanju je i policajac koji se našao na licu mesta kada su oni pronađeni. (Tanjug)

Slovenija: Protest 40.000 prosvetara, ne rade škole i vrtići
LjUBLjANA – Većina osnovnih i srednjih škola i vrtića u Sloveniji danas ne radi zbog štrajka oko 40.000 prosvetnih radnika u toj zemlji koji zahtevaju veće plate.
Kako slovenačka agencija STA prenosi, ovo je drugi protest prosvetara u Sloveniji u prethodnih mesec dana.
Rojters navodi da se najveći protest koji čini 2.000 ljudi, odvija ispred zgrade vlade u Ljubljani, a sledeći štrajk biće održan 17. aprila ukoliko vlada ne pristane da poveća plate.
U 11 gradova u Sloveniji, više hiljada sindikalnih aktivista izneće svoje zahteve u 12 časova.
Pregovori vlade sa sindikatom radnika prosvete SVIZ propali su u ponedeljak uveče jer nije uspostavljen dogovor o visini i dinamici rasta plata u javnom obrazovnom sektoru.
Kako britanska agencija navodi, tri meseca uoči opštih izbora u zemlji koji su zakazani za 10. jun, vlada slovenačkog premijera nalazi se pod pritiskom za povećanjem plata pošto trgovinski sindikati tvrde da ekonomski rast nudi mogućnost za to.
Najveći sindikat zahteva da se plate pedagoških radnika ove godine znatno povećaju jer niz godina zaostaju u odnosu na druge profesije.
Taj sindikat takođe iznosi podatak da su plate u državnoj upravi letos povećane za 4 odsto, a plate u obrazovnom sektoru za samo za 1,69 odsto.
Prosvetari takođe zahtevaju i povećani regres za godišnji odmor.
Uprkos štrajku, vrtići će biti organizovani za decu čiji roditelji nisu imali kome da ih ostave na čuvanje, navodi slovenačka agencija. (Tanjug)

Evakuacija civila u toku, Afrin do večeri pod kontrolom
ANKARA – Turski predsednik Reddzep Tajip Erdogan izjavio je danas da traje evakuacija civila iz severnog sirijskog grada Afrin i da se nada da će do večeras kontrola nad njim potpuno biti uspostavljena.
Kako prenosi Rojters, on je danas, dan nakon što su oružane snage saopštile da su opkolile grad, rekao da se nada da će turska vojska zajedno sa saveznicima pobunjenicima u potpunosti zauzeti Afrin do večeras.
Govoreći sa lokalnim zvaničnicima u Ankari, Erdogan je rekao i da traje evakuacija automobilima civila iz Afrina preko specijalnog koridora pošto su turske snage velikim delom napredovale u njihovoj ofanzivi protiv kurdskih snaga koja traje već skoro dva meseca. (Tanjug)

Angela Merkel danas počinje četvrti mandat
BERLIN – Angela Merkel danas započinje četvrti mandat kao kancelarka Nemačke, a kada ga bude završila izjednačiće se po dužini kancelarskog staža sa svojim političkim mentorom Helmutom Kolom.
Kol, koji je preminuo u junu 2017. u 88. godini, na mestu kancelara je bio punih 16 godina, a nasledio ga je Gerhard Šreder.
Poslanici nemačkog parlamenta potvrdili su četvrti mandat kancelarke Angele Merkel (63) čime je stavljena tačka na proces izbora nove vlade koji je trajao skoro šest meseci.
Poslanici su glasali sa 364 glasa „za” i 315 „protiv”. Devet je bilo uzdržano.
„Prihvatam rezultate glasanja”, rekla je u Bundestagu.
Koalicija Merkelove CDU, CSU i SPD ima 399 mesta u parlamentu, navodi AP.
Ista koalicija bila je na vlasti i poslednje četiri godine, ali je formiranje nove koalicije bio težak zadatak, navodi američka agencija.
Glasanje u Bundestagu usledilo je nakon 171 dana od septembarskih izbora što je rekord u dužini formiranja vlade, čak dvostruko.
Merkelova će sada predvoditi vladu koja je pretrpela značajne promene. (Tanjug)

Šreder: Odgovor Trampu je u reformisanoj EU
BEČ – Bivši nemački kancelar Gerhard Šreder založio se u Beču za zajedničku ekonomsku, socijalnu i spoljnu politiku, kao i ponovno približavanje EU Rusiji i Turskoj.
On je, na predavanju, istakao da Evropa mora odgovoriti na politiku predsednika SAD Donalda Trampa „Amerika na prvom mestu” time što će se reformisati pod nemačko-francuskom vođstvom, kao i kroz približavanje Rusiji i Turskoj.
Šreder je naglasio da se ta politika, koja je jasno oslonjena na populizmu i izolaciji, a koja ima za cilj i razdor u EU, ne sme slediti.
Uveren je da će američka politika doneti promene po Evropu, te istakao da Evropa mora naći odgovore na takvo ponašanje SAD.
Jedan odgovor je, nakon faze zahlađenja proteklih godina, ponovno oživljavanje osovine Berlin-Pariz, kao okretnicu evropske integracije.
Francuski predsednik Emanuel Makron je predstavio svoj predlog reformi EU, i sada je neophodno da se, iako se sa njim ne slaže u svim tačkama, sagleda pod okolnostima kako se bratiti od američke politike koja je nekontrolisana, ocenio je Šreder dodajući da je obaveza Francuske i Nemačke da pokrenu zajedničku evropsku agendu i Evropi daju novi impuls.
Evrozona ne treba samo zajedničku monetarnu politiku, već je neophodna i zajednička finansijska, privredba, pa čak i socijalna politika.
„Isto tako u Evropi je neophodna jedinstvena spoljna politika, i to najbolje sa evropskim šefom diplomatije”, smatra Šreder.
Što se odnosa sa Rusijom tiče on je kazao da su bez sumnje Rusija i Turska teške zemlje, sa unutrašnjo-političkim razvojem i spoljnopolitičkim odlukama koje nisu nikog obradovale.
Ali ali bez saradnje sa Moskvom i Ankarom nema stabilnosti u istočnoj Evropi, na Kavkazu, Bliskom istoku i severnoj Africi, zaključio je on. (Tanjug)

Srpska jedina štiti Ustav BiH i Dejton
Od našeg stalnog dopisnika 
Banjaluka – Republika Srpska nije izvor problema, već mesto na kom se donose odluke koje pozivaju na domaći dogovor i pronalazak rešenja. U Banjaluci nisu izglasani akti o secesiji, već akti koji omogućavaju relaksaciju i koji pozivaju na dijalog i dogovor. Kao što se desilo na nedavnoj sednici dve entitetske vlade, što mi vidimo kao model odnosa za budućnost, rekao je Nenad Stevandić, predsednik Narodne skupštine Republike Srpske. On je u razgovoru za „Politiku” istakao da je već posle tri dana nakon zajedničke sednice vlada Republike Srpske i Federacije BiH došao „doprinos” saradnji naroda i entiteta i od strane Kancelarije visokog predstavnika (OHR).
„Oni su svoje sporne odluke doneli svega tri dana posle sednice na kojoj su započeti domaći dogovori. To sve objašnjava. Ne dozvoljavaju da se sami dogovorimo. Ne odgovara im da se priča o investicijama, o povratku mladih, zapošljavanju i rastu BDP-a”, rekao je on. Govoreći o podeli državne imovine, podsetio je da su jedine granice koje su nacrtane posle Drugog svetskog rata one koje su podelile entitete u BiH. „Te granice su plod međunarodnog ugovora. Šta one dele ako već nisu međudržavne granice? Pa dele imovinu entiteta! Stoga pokušaj osporavanja imovine Republike Srpske u stvari predstavlja svesno izazivanje krize i sukoba.”
 
Utisak je da BiH ulazi u ozbiljnu krizu. Skupština je usvojila dva zakona i njima odbacila odluke visokog predstavnika i Ustavnog suda BiH. Oba zakona suspendovao je Kristijan Šmit. Šta je Srpsku opredelilo na ove korake? 
Nesporno je da je visoki predstavnik generator sukoba i nesporazuma u BiH. To proističe iz činjenice da on nema legalno imenovanje. Po relevantnim rezolucijama SB UN, BiH je bez visokog predstavnika. Jake zemlje, koje ne zavise mnogo od SB UN, progurale su da Šmit sedne u kancelariju visokog predstavnika bez obzira na to što nema legalitet. Zato imamo stvaranje cikličnih krugova krize. Takođe, Ustavni sud BiH je jedina institucija koja ne počiva na dejtonskim principima – konsenzusu dva entiteta i tri naroda. Tamo dominiraju tri stranca, koji zajedno s dva Bošnjaka preglasavaju Srbe i Hrvate. To je izvor svih problema. Sve što je i ranije radila Narodna skupština RS bila je reakcija na odluke koje donose ove institucije. Neverovatno je da Bošnjaci ne žele da imaju još jednog Bošnjaka u Ustavnom sudu, već nastoje da tamo ostane Nemac ili Albanac. To je za nas znak da se sa BiH upravlja spolja, a za druge nada da će strane sudije, kao u ratu strani avioni, doneti prednost Bošnjacima.
 
Odluke Skupštine RS nailaze na ozbiljnu ljutnju na Zapadu. 
Mi moramo ostati jedinstveni i uporni, ne sme biti pukotina među Srbima. Moramo sačuvati odlične odnose sa Srbijom i svoju neutralnost. Imamo otvorene sve komunikacijske kanale, čak i sa zemljama koje nas stalno kritikuju. Mi ćemo nastaviti da nudimo rešenja, koja će uvek biti zasnovana na dejtonskim principima, a to znači da nijedna odluka ne sme da bude doneta preglasavanjem, bez saglasnosti dva naroda i dva entiteta. A upravo su to radili visoki predstavnik i Ustavni sud BiH. Mi to razumemo kao nastojanje da se ovde provociraju krize i sukobi. Na to reagujemo pametno i nećemo dozvoliti da budemo okrivljeni za ono što je neko drugi smislio.
 
Da li je nametanje model po kom dugoročno može disati BiH? 
Ne, naprotiv, to je potpuno glupo, jer u BiH je već ispod 1,5 miliona Bošnjaka, oko milion Srba i manje od pola miliona Hrvata. Niko nikog tu ne može da nadjača i ugrozi. Mogu samo da se stvaraju nepotrebne krize. Razumem frustraciju Bošnjaka zbog percepcije da samo oni nemaju svoju državu. Zato postoji neki prikriveni cilj da se preko geopolitičke osovine – koju ovde drže Amerikanci i Britanci, posredstvom OHR-a i stranih sudija – isposluje neka supremacija Bošnjaka. Ali to ne može i neće ići preko leđa druga dva naroda i može samo silom da se desi. To ne žele ni Hrvati, koji su u zadnje vreme bili zavisni od Srba, i čiju smo poziciju štitili samo zato da ne bismo mi došli na red, a ne zato što smo u ljubavi s onima koji često pokazuju proustaške stavove. Srpska nije osnovana voljom tih sila koji sada rade protiv nje, ali je od njih prihvaćena kao neminovnost. Ipak se nadležnosti Srpske stalno tope i ako se to nastavi biće kao da je nismo ni stvorili i zato je reakcija RS tako odlučna.
 
Dakle, sem brige za državnu imovinu, korake Srpske uslovila je akumulacija nezadovoljstva. Ipak stižu upozorenja. 
Sva briga kojom Dodika žele da predstave kao figuru koja krši Dejtonski sporazum i ustavni poredak velika je laž. Dodik ima poseban stil, ali on je samo alibi da se dovrši posao obesmišljavanja i obezvlašćivanja RS. Manji deo opozicije to ne razume. Pa još daju podsticaj alibiju međunarodnog faktora. Dodik ima veliki politički kapacitet i vuče najveći broj konaca. Ali to je stvar koja pripada političkom spektru. U pravnom spektru ni Dodik ni RS nikada nisu doneli odluke o disoluciji. Nijedna institucija RS nije donela odluku o otcepljenju. Naše odluke treba pažljivo čitati. Mi u njima tražimo da se izaberu sudije Ustavnog suda BiH, jer je tako predviđeno. Ali volje za to nema kod Bošnjaka koji te sudije mogu da koriste za atak na RS. I zato smo tu gde jesmo. Što se imovine RS tiče, kada smo 2012. potpisivali ugovor s nemačkom kompanijom u vezi s izgradnjom energetskih objekata – isti ovaj kakav sad imamo sa Srbijom, jer su Nemci odustali – tada Ustavni sud nije problematizovao imovinu. Nije smeo protiv stranaca, niti su federalni partneri vikali da ne možemo bez njihove saglasnosti. U pozadini je srbofobija, a ne zajednički razvoj.
 
Dakle, odgovornost za krizu smeštate pre svega u Sarajevo i kod međunarodnih predstavnika. 
Pogledajte, na 9. januar su ranije dolazili svi. Sve do momenta kada su stranci odlučili da izazovu krizu. Nakon što su Dan RS proglasili neustavnim, počinje kriza, a mi počinjemo još žešće da ga slavimo. Svetosavska nagrada je takođe problematizovana od Bošnjaka, ali je Ustavni sud odlučio da ona nije uvredljiva. Taj sud je ušao u formu da deli srpske svece. Da procenjuje koji svetac vređa interese bošnjačkog naroda. Pa ih valjda Sveti Sava ne vređa, jer je Srbin, a Sveti Stefan, ipak, vređa. Oni su se upustili i u meritum verskog, društvenog, običajnog i potpuno polupali lončiće.
 
Da li RS nastupa jedinstveno u aktuelnoj krizi? 
Kao osnivač SDS-a i iz kog sam izašao u vreme čudne nacionalne politike u najvećoj stranci opozicije, mogu samo da skinem kapu za poslednje stavove i da kažem da se ta partija ponaša državotvorno. Nadam se da će tako i ostati. Trenutno, SDS je stranka opozicije koja razume razliku između vlasti i države.
Setite se, targetiranje Karadžića nekada je bilo isto kao aktuelno prokazivanje Dodika. Karadžića su najpre oterali u šumu, pa u zatvor, a prethodno su mu garantovali da neće biti procesuiran. Pravili su hajku kako bi od njega napravili kriminalca, lažući da je iz Prijedorske banke odneo tri miliona maraka. Želeli su stvoriti nezadovoljstvo naroda prema njemu, što nije uspelo. Ne verujem ni da će uspeti aktuelni pokušaji po istom principu. Nismo mi društvo koje drugačije živi i radi ili ima drugačije demokratske principe od nemačkog, francuskog ili švajcarskog modela. U vreme evropske cenzure u vezi s ratom u Ukrajini možemo čak reći da smo pet puta slobodniji. U Banjaluci možete da kritikujete i hvalite Putina ili Zelenskog, a u Berlinu i Parizu to ne smete. Udar na RS, sem napada na naše vrednosti, jeste udar i na demokratsko društvo.
 
Neki u poslednjim dešavanjima u RS pronalaze baš uticaj dešavanja u Ukrajini. 
Sukob u Ukrajini ima veze sa situacijom u celom svetu. Pa ima refleksije i na Balkan. Mi u tom ratu ne učestvujemo. Nepoštovanje međunarodnih ugovora je uvek generator koji dovodi do ratova. Nepoštovanje Kumanovskog sporazuma i Rezolucije 1244 izaziva krizu na KiM, jer Srbi nisu dobili svoje bezbednosne snage da ih štite. Minski sporazumi nisu poštovani dok je trajala tortura nad stanovništvom Donbasa. Ako se setimo kako se pred Drugi svetski rat raspalo Veće naroda i kako se danas ljuljaju UN, možemo da povučemo mnoge paralele. Ali mi nigde ne treba da srljamo. BiH treba da se liši ambicije za priključivanje u bilo kakve vojne asocijacije. Ali EU je odlučila da pritisne BiH da se mora opredeliti. Na svu sreću bez mišljenja Srba to se ne može desiti. Blokirali smo pristupanje NATO-u i uvođenje sankcija Rusiji. Srpska može da se ponosi kako tretira ukrajinsku manjinu, koja je ovde najbrojnija. U Prnjavoru živi nekoliko hiljada Ukrajinaca, koji imaju svoje crkve i mi želimo da niko u Srpskoj nema ikakvih problema. To je za nas čast.
 
Verujete li u neka saznanja da se razmatra smena Dodika? 
Mi smo OHR još ranije potpuno pobedili, argumentima i dokazima. Dokazali smo da su svi visoki predstavnici imenovani rezolucijama SB UN. Prezentovaćemo dokumente koji su potpisani između parafa i potpisa Dejtonskog sporazuma, sa takozvane Konferencije za implementaciju mira u Londonu – koja je ustanovila Savet za sprovođenje mira (PIK) i pozvala zvaničnim dokumentima SB UN da potvrdi prvog visokog predstavnika. Dakle, čak i kada bi Šmit smenio Dodika, mi to ne bismo objavili, jer nema legalitet. Ako nema legalitet imenovanja i njegove odluke su nelegalne. Pa kako onda da njegove odluke objavljujemo u „Službenom glasniku RS”? Ovog trenutka, Srpska je ta koja čuva pravni poredak u BiH. Sve akcije iz RS zasnovane su na pravu i to svi dobro znaju. Zato su prešli na drugu strategiju – zloupotrebu Ustavnog suda.
 
Šmit je nametnuo zakon koji inkriminiše one koji ne poštuju njegove, kao i odluke Ustavnog suda. 
Time želi da upotrebi domaće institucije za izazivanje krize. To će opet raditi nametanjem zakona. Oni koji budu prihvatili da sprovode takve zakone mogu da naprave poremećaj mira. Zato je Dodik najavio da će u Nemačkoj tužiti Šmita za lažno predstavljanje, ali i za narušavanje mira, a to je najveći zločin. Mi u RS sem pravnog poretka RS i BiH čuvamo i mir.
 
Posebnu nervozu na Zapadu izazvala je najava suspenzije ingerencije Suda i Tužilaštva BiH i agencije Sipa. 
Jedan šeik je u otporu zapadnjačkoj agresiji rekao da muslimani ne jedu svinjetinu, ali da ako treba da umru od gladi, možda i mogu da ih nateraju na to. Ako naše postojanje bude ugroženo, bićemo prinuđeni da donosimo zakone koji će imati pravni legalitet i koji će se primenjivati na teritoriji RS. A sasvim drugi zakoni će važiti u FBiH. Imaćemo praktično dve zemlje. To ne priželjkujem, već se nadam da će biti pameti u međunarodnim centrima, što uključuje i neophodnu katarzu u EU, koja ovde treba da zameni OHR. Treba da se imenuju domaće sudije i da se sprovode domaći zakoni, te da niko nikome ne koči razvoj.
 
Na osnovu čega tvrdite da se neće dozvoliti da Srbi u BiH budu svedeni na manjinu i podvrgnuti nasilju kao na KiM? 
Teroristički režim koji na KiM ugrožava Srbe često pominje Srpsku, što je za nas veliko priznanje. Kada tvrde da neće dozvoliti RS na KiM, to je potvrda da je Srpska toliko etablirana da joj se ni ćošak ne može odbiti. Niko sem naše skupštine neće donosi odluke u ime nas, niti će imenovati gradonačelnike u ime naših građana tako što će da raspisuje izbore i sa dva-tri odsto izlaznosi priznaje njihove rezultate. A mnogi u Sarajevu bi to voleli. U RS postoje dva veća naselja sa Bošnjacima, Kozarac i Janja, koja uživaju svu našu pažnju, prava i ljubav. Ipak, BiH iz devedesetih i danas nije ista. U Sarajevu nema Srba, svi gradovi su monoetnički u oba entiteta, uz izuzetke Drvara, Glamoča, Grahova i Petrovca u FBiH. Izmaštana multietnička priča je samo lažni građanski model za konačnu supremaciju Bošnjaka.

Bajden: Saudijska Arabija i Izrael daleko su od sporazuma o normalizaciji odnosa
Izrael i Saudijska Arabija su daleko od sporazuma o normalizaciji koji bi uključivao sporazum o odbrani i američki civilni nuklearni program, rekao je predsednik SAD Džozef Bajden u intervjuu za Si-En-En.
Američki zvaničnici su posredovali u pokušaju da postignu dogovor o normalizaciji odnosa između dve zemlje, podseća Rojters.
„Daleko smo odatle. Imamo o mnogo čemu da razgovaramo”, rekao je Bajden.
Izraelski ministar energetike Izrael Kac je prošlog meseca izrazio protivljenje ideji da Saudijska Arabija razvija civilni nuklearni program kao deo bilo kakvog uspostavljanja odnosa između dve zemlje posredstvom SAD.
Bajden je ukazao na odluku Saudijske Arabije, uoči njegove posete kraljevstvu prošlog leta, da otvori svoj vazdušni prostor za sve avio-prevoznike, otvarajući put za više preleta ka i iz Izraela, prenosi Tanjug.

Bajden otputovao na evropsku turneju, posetiće Britaniju, Litvaniju i Finsku
Predsednik SAD Džozef Bajden otputovao je danas na evropsku turneju tokom koje će posetiti Veliku Britaniju, Litvaniju i Finsku, javlja Rojters.
Bajden će večeras stići u London, a narednog dana će se sresti sa britanskim kraljem Čarlsom III, prvi put od kada je krunisan.
On će razgovarati i sa britanskim premijerom Rišijem Sunakom u Dauning stritu.
Sledeća poseta je samit NATO u Viljnusu, u Litvaniji.
Bajden će provesti dva dana u glavnom gradu Litvanije, koja je domaćin godišnjeg samita NATO.
On ćee učestvovati na sastancima sa liderima i održati govor na Univerzitetu u Viljnusu.
Konačna stanica je Helsinki, gde se očekuje da će Bajden u četvrtak proslaviti proširenje NATO sa Finskom kao najnovijom članicom alijanse.
Ova nordijska zemlja je u aprilu postala 31. članica NATO.
Bajdenov savetnik za nacionalnu bezbednost Džejk Saliven rekao je da će Bajdenovo putovanje „pokazati predsednikovo vođstvo na svetskoj sceni”, navodi AP, prenosi Tanjug.

Budi hrabra – reci NE nasilju
Od početka godine čak 22 žene ubijene su u porodičnom nasilju, a među njima se nalaze i dve devojčice. Podaci Centra za podršku ženama govore da je od 2010. godine u porodično-partnerskom odnosu ubijeno više od 330 žena, a statistika svedoči da se svaka treća žena ranije obraćala institucijama sistema za pomoć. Brojke takođe upozoravaju da je u prethodnoj deceniji trećina žena ubijena vatrenim oružjem, a taj trend nastavlja se i u ovoj godini, u kojoj je šest žena stradalo na ovaj način. Statistika koja svedoči da osam od deset žena strada od ruke muža, oca ili brata postaje još bolnija kada se iza nje pomole lica više od 400 dece koja su u poslednjih deset godina ostala bez majki i odrastaju s doživotnim žigom da im je otac ubica – neki od njih nastavili su život s bakama i dekama, drugi odrastaju u hraniteljskim porodicama, a neki mališani detinjstvo provode u domovima za decu bez roditeljskog staranja.
Is­tra­ži­va­nje po­ve­re­ni­ka za za­šti­tu rav­no­prav­no­sti i Pro­gra­ma Uje­di­nje­nih na­ci­ja za raz­voj u Sr­bi­ji (UNDP), ko­je je ura­đe­no na re­pre­zen­ta­tiv­nom uzor­ku od 1.004 že­ne pokazalo je da najveći broj že­na ko­je su po­sta­le žr­tve po­ro­dič­nog ili part­ner­skog na­si­lja ne pri­ja­vlju­je nasilnika iz stra­ha od nje­go­ve osve­te. Po­lo­vi­na njih pri­zna­je da su stid i sra­mo­ta zbog agre­si­je ko­jom su iz­lo­že­ne, kao i spo­zna­ja da ne­ma­ju gde da odu ako od­lu­če da iza­đu iz začaranog kru­ga na­si­lja glav­ni raz­log zbog ko­jeg ne pri­ja­vlju­ju na­si­lje in­sti­tu­ci­ja­ma si­ste­ma.
Studija re­a­li­zo­va­na u okvi­ru pro­jek­ta „In­te­gri­sa­ni od­go­vor na na­si­lje nad ženama i de­voj­či­ca­ma u Sr­bi­ji”, ko­je u part­ner­stvu s Vla­dom Sr­bi­je spro­vo­de agen­ci­je Ujedinjenih na­ci­ja u Sr­bi­ji, ta­ko­đe po­ka­zuje da že­ne naj­ve­će po­ve­re­nje ima­ju u Si­gur­ne žen­ske ku­će, a po­tom u zdrav­stvo, po­li­ci­ju i ver­ske in­sti­tu­ci­je, a naj­ma­nje ve­ru­ju jav­nom tužilaštvu i cen­tri­ma za so­ci­jal­ni rad. Naj­ve­ći broj že­na ko­ji je uče­stvo­vao u ovom is­tra­ži­va­nju na­veo je da su raz­u­me­va­nje i podrška oko­li­ne, od­no­sno po­ro­di­ce i pri­ja­te­lja, ključ­na stvar ko­ja bi ih mo­ti­vi­sa­la da prijave na­si­lje u po­ro­di­ci – ako bi po­sta­le žr­tve na­si­lja, čak 38 od­sto že­na pr­vo bi tražilo podršku od čla­no­va po­ro­di­ce, 28 pro­ce­na­ta njih oti­šlo bi u po­li­ci­ju, dok bi se prijateljima po­ve­ri­lo sve­ga de­vet pro­ce­na­ta že­na.
Iako je veća šansa da neko ko je ekonomski zavisan od nasilnika ostane u nasilnom odnosu, u Sigurnoj ženskoj kući nalaze se i žene koje su na veoma visokim socijalnim položajima i koje su izbačene iz sopstvenog doma, a nasilnik koji je trebalo da završi u zatvoru, pronašao je rupu u zakonu kroz koju se provukao uz pomoć umešnog advokata.
Iskustvo govori da je situacija kada žena reši da ostavi nasilnika po nju najrizičnija – ubistva se dešavaju kada žena konačno „prelomi” i saopšti partneru da ga napušta, a neka istraživanja govore da se femicid obično dešava unutar tri meseca od odlaska žene. Iako stručnjaci apeluju da se mora napraviti veoma detaljan plan zaštite žrtve, dešava se da neka karika u lancu zaštite žrtve, koga čine policija, tužilaštvo i sud, jednostavno ne proceni dobro bezbednosni rizik.
Kako bi se sprečila kategorizacija na „laka” i „teška” ubistva, udruženje „FemPlatz” zahteva od nadležnih da se krivično delo femicida uvede kao posebno krivično delo. Istraživanje koje je uradilo ovo udruženje pokazuje da je u skoro trećini slučajeva femicida sud dosudio kaznu od 10 do 15 godina. „FemPlatz” takođe traži od nadležnih uspostavljanje nezavisnog tela za praćenje femicida, čime će se obezbediti prikupljanje podataka o ubistvima žena koji će biti dostupni javnosti i ujedno unaprediti rad institucija i poboljšati sistem zaštite žena od nasilja.
Mada sta­ti­sti­ka upozorava da sva­ke go­di­ne iz­me­đu 20 i 30 že­na bi­va ubi­je­no u po­ro­dič­nom ili part­ner­skom na­si­lju, ve­li­ki broj njih je i spa­sen za­hva­lju­ju­ći ade­kvat­noj re­ak­ci­ji dr­ža­ve – podaci Ministarstva pravde govore da je to­kom 2022. go­di­ne pro­du­že­no vi­še od 20.000 hitnih me­ra za­šti­te žr­tve i iz­ra­đe­no 19.017 pla­no­va za­šti­te žr­tve, a od 2017, od­no­sno od po­čet­ka pri­me­ne Za­ko­na o spre­ča­va­nju po­ro­dič­nog na­si­lja, pa do po­čet­ka ove go­di­ne iz­re­če­ne su 103.864 hit­ne me­re. Vi­še od hi­lja­du pred­stav­ni­ka pra­vo­sud­nog si­ste­ma bi­lo je na obu­ci i spe­ci­ja­li­zo­va­noj edu­ka­ci­ji o pre­ven­ci­ji po­ro­dič­nog na­si­lja.

I Harvard strepi od veštačke inteligencije
Upotreba veštačke inteligencije jeste fascinantna, sigurno će biti velikih promena u obrazovanju i mi na Harvardu dosta razmišljamo na temu „ChatGPT”, jer ne možemo to da ignorišemo. Studenti definitivno koriste VI u programiranju, ali na američkim univerzitetima i posebno na Harvardu postoji kod časti i potpuno poverenje da student neće čak ni kada radi ispit kod kuće da prepisuje i vara. Dešavalo se da nekada nekog uhvatimo, ali većini studenata je čast da budu na Harvardu i niko neće rizikovati da tu šansu prokocka. To je i najveća razlika u odnosu na naš sistem: nije poenta u bubanju, već da se mladi ljudi zainteresuju da nauče da razmišljaju, da postignu nešto u životu. Ništa mi ne znači da zapamte formulu napamet, mogu da je nađu u knjizi, ja sam na svom kursu rekao studentima da mogu da koriste bilo koji onlajn izvor, kaže na početku razgovora za „Politiku” prof. dr Marko Lončar sa Fakulteta tehničkih i primenjenih nauka Univerziteta Harvard. 
 
Dr Lončaru je ove nedelje u SANU uručena nagrada Fondacije „Prof. dr Marko V. Jarić” za 2019. godinu, što ranije nije bilo moguće zbog pandemije kovida 19. Ova nagrada, koja se u medijima naziva i „Srpski Nobel za fiziku”, dodeljuje se već punih 25 godina za izuzetne rezultate. Prema odluci žirija dr Lončar ju je više nego zaslužio za doprinose u oblasti nanofotonike, primenjene fizike i integrisane optike.
Nismo mogli a da ne pitamo profesora da li zna da je u Beogradu ove godine primljen jedan brucoš na fizici i šta savetuje – kako popuniti klupe na fakultetima prirodnih nauka. Odgovor nas je malo iznenadio:
– Mi imamo sličan problem na Harvardu, jer se tu dolazi zbog prava i medicine i borimo se za studente koji bi da postanu inženjeri, i to inženjeri elektrotehnike. Zato sam moj kurs prilagodio da bude praktičan, da bude više laboratorijskih vežbi, da rade projekte. Moj savet srpskim kolegama jeste da se reformišu studije, da bude više prakse. Ne mora baš sve da se nauči, uvek mogu knjigu da otvore ako im zatreba neka formula.
Svoj put do Harvarda opisuje kao kombinaciju genetike, pameti, sreće i podrške porodice i profesora. Detinjstvo je proveo gledajući oca, inženjera elektrotehnike, koji je radio u vojsci, kako stalno nešto popravlja. Krenuo je tatinim stopama, ali je na kraju odabrao svoj put. Kaže da su presudan uticaj imali fantastični profesori matematike i fizike, prvo u Osnovnoj školi „Svetozar Miletić” u Zemunu, koju je završio kao đak generacije, a potom i u Matematičkoj gimnaziji na programerskom smeru u vreme kada su kompjuteri bili retkost i papreno koštali.
– Fizika me zanimala, ali sam upisao elektroniku na Elektrotehničkom fakultetu. Po završetku studija sam aplicirao za Ameriku jer kod nas gotovo ništa nisam mogao eksperimentalno da radim, neka istraživanja su vrlo skupa i tako sam stigao 1997. do Kal teka i profesora Ćuka. Ali stara ljubav zaborava nema i vratio sam se fizici – priča ovaj harvardski profesor.
Prvi šok je bio kada je shvatio koliko je neverovatno teorijski potkovan u odnosu na američke kolege, ali praksa je bila slaba tačka, zbog nedostatka opreme i materijala na fakultetima u Srbiji u to vreme pogotovu.
– Brzo se čovek navikne na bolje. Tu sam završilo i doktorat. Posle šest godina u Los Anđelesu preselio sam se u Boston, najevropski američki grad i krenuo na postdoktorske studije na Harvardu. U SAD nije uobičajeno da student koji „izuči zanat” na jednom univerzitetu tu i ostane, gledaju da dovode profesore koji donose nešto novo, ali eto ja sam ostao i danas imam svoju katedru i predajem osnove elektrotehnike – priča profesor i dodaje da je na postdoktorskim studijama trenutno jedan student iz naše zemlje. Koliko mu je poznato, na Harvardu je jedini profesor iz Srbije, ali ima kolegu iz naših krajeva na MIT.
Uglavnom su mi prijatelji roditelji moje dece, kaže i dodaje da se dosta njegovih prijatelja iz Matematičke gimnazije preselilo u Ameriku i nastanilo u istom predgrađu u kojem i on živi sa suprugom Evelin, koju je upoznao u Los Anđelesu. Danas su u istoj ulici kuće osam đaka Matematičke gimnazije, tako da se svi lepo druže, kao i njihova deca.
Ostati ili otići – pitamo ga na kraju. To je sve individualno, odgovara. – Ja sam uvek zamišljao da ću da se vratim negde u Evropu, ali u Americi su resursi za bavljenje naukom zaista veliki. Možda se vratim kad se penzionišem, ako se to ikada dogodi – kaže kroz osmeh.
Bilo je tu još mnogo toga da se kaže i pita, ali je profesor morao nazad u Boston, uz obećanje da će se brzo vratiti u Beograd. Čekalo ga je i predavanje našim studentima elektrotehnike, među kojima će možda pronaći nekog budućeg kolegu na Harvardu. U hodnicima SANU ostale su reči dr Aleksandra Bogojevića, direktora Instituta za fiziku, inače institucije koja je pokrovitelj ove nagrade: „Mi smo mala zemlja sa visokim procentom uspešnih ljudi u naučnoj dijaspori, nema osobe koja nije čula za Teslu ili Pupina. A dr Marko Lončar je još jedan dokaz da Srbiji dobro ide fizika”.
 
 
Antrfile
 
Impresivna biografija
Dr Lončar je posle Matematičke gimnazije završio Elektrotehnički fakultetu u Beogradu, a potom doktorirao na Kalifornijskom institutu za tehnologiju na temi lasera i talasovoda na bazi fotonskih kristala. Postdoktorske studije je završio na Harvardu, gde je postao docent, pa vanredni i redovni profesor, da bi 2012. bio unapređen u profesora sa katedrom. Danas je jedan od vodećih svetskih stručnjaka u nanofotonici i nanotehnologiji, a posebno su zapažena njegova dostignuća u nanofabrikaciji dijamanata. Dobitnik je brojnih nagrada, ima više od 20 patenata i autor je impresivnog broja radova koji se objavljuju u najuticajnijim naučnim časopisima.
 
Antrfile
 
Plavi dijamanti najpopularniji, roze najskuplji
 
Zašto od studenata neprekidno dobija nagrade za najinteresantnija predavanja, pokazao je okupljenima u SANU, gde je govorio o tome zašto su dijamanti najbolji prijatelji fizičara. Iako su u publici mahom bili akademici, on je pričao jednostavno, da svako može da razume, duhovito kombinujući slike, citate i primerke veštačkih dijamanata koje je iz Amerike doneo u koferčiću. Saznali smo od čega se sastoje dijamanti, zašto imaju boju, da su plavi najpopularniji, žuti najjeftiniji, a da su roze retki i zato i skupi. Uz uobičajenu priču o tome kako je dijamant najtvrđi mineral u prirodi koji se koristi za bušenje, sečenje i brušenje, mogli smo, recimo, koristeći samo toplotu svog tela da dijamantom sečemo led u čaši…

Milatović stigao u posetu Srbiji, dočekao ga Dačić
Predsednik Crne Gore Jakov Milatović stigao je danas u zvaničnu dvodnevnu posetu Srbiji, a na aerodromu „Nikola Tesla” u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
„Poželeo sam dobrodošlicu predsedniku Crne Gore Jakovu Milatoviću, koji će boraviti u dvodnevnoj zvaničnoj poseti Republici Srbiji! Radujem se ovom susretu koji će dodatno učvrstiti tradicionalno prijateljske odnose i saradnju naših zemalja”, naveo je Dačić na Instagramu, gde je objavio i fotografije sa Milatovićem.
U čast posete Milatovića, ambasada Crne Gore prirediće večeras svečani prijem u Crnogorskoj kući u Beogradu, navodi se u saopštenju službe za informisanje predsednika Crne Gore.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”.
Poseta Milatovića Srbiji dolazi nakon poseta Briselu i institucijama EU i NATO, a sa ciljem jačanja političkih i ekonomskih odnosa dve države i unapređenja regionalne saradnje, dodaje se u saopštenju predsednika Crne Gore, prenosi Tanjug.


  </body>
 </text>
</TEI>