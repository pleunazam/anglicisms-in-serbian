<TEI version="3.3.0" xmlns="http://www.tei-c.org/ns/1.0">
 <teiHeader>
  <fileDesc>
   <titleStmt>
    <title>The shortest TEI Document Imaginable</title>
   </titleStmt>
   <publicationStmt>
    <p>First published as part of TEI P2, this is the P5
         version using a namespace.</p>
   </publicationStmt>
   <sourceDesc>
    <p>No source: this is an original work.</p>
   </sourceDesc>
  </fileDesc>
 </teiHeader>
 <text>
  <body>
Naoružani ogromnom željom
S kratkom porukom da u Hrvatsku idu da, pre svega, pruže maksimum naši najbolji rukometaši su se juče „oprostili” od Kovilova i danas rano ujutru putuju na Svetsko prvenstvo, koje sutra počinje utakmicom između domaćina Hrvatske i Južne Koreje. Desetodnevne pripreme u kojima je zabeleženo pet pobeda i osvojen trofej na turniru u Francuskoj, po rečima selektora Jovice Cvetkovića bile su kratke, ali je plan u potpunosti ispunjen.
– Maksimalno smo iskoristili pripreme, ali vremena nikad dosta, pogotovo za ovu ekipu koja je i dalje u procesu stvaranja. Smatram da trenutno pružamo oko 60 odsto svojih mogućnosti. Bez obzira na to, čvrsto verujem da ćemo u Hrvatskoj osvetlati obraz srpskog rukometa, koji izlazi na veliku scenu posle tri godine pauze, a prvi put od kako smo postali samostalna država. To je motiv više da svi odreda damo sve od sebe – kazao je Cvetković i dodao – Nismo u situaciji da bilo šta obećavamo. Naoružani smo ogromnom željom da ostavimo dubok trag u Hrvatskoj.
Put Hrvatske Cvetković je poveo 18 igrača, a obelodanio je da će za prvu rundu prijaviti njih 15, da bi sačuvao jedno mesto u slučaju povreda. „Precrtani” su golman Stojković, te bekovi Rajković i Mitrović, koji u svakom slučaju nije mogao da nastupa u Hrvatskoj budući da nije bio prijavljen Svetskoj rukometnoj federaciji pre mesec i po dana, kada je prijavljen širi spisak.
– I dalje ne znam koji ću sastav prijaviti za prvu rundu. U kombinaciji su svi koji putuju – istakao je Cvetković i naglasio da trenutno razmišlja samo o Egiptu.
S afričkim prvakom naši ukrštaju koplja prekosutra u prvom kolu „D” grupe (Poreč) u kojoj će nam protivnici biti i Danska, Brazil, Norveška i Saudijska Arabija.
– Idemo od utakmice do utakmice, a za svaku se pripremamo kao da nam je odlučujuća. Analizirali smo sve protivnike, ali u prvom planu nam je Egipat, jer bismo pobedom bili na korak od glavne runde – smatra Cvetković, koji očekuje da ćemo imati veliku podršku s tribina dvorane „Žatika”. – U Istri ima mnogo Srba i nadam se da će doći da nas podrže, a očekujem i dosta navijača iz Srbije. Međutim, i ako ne budemo imali nijednog navijača u dvorani to nam neće smetati.
Vedeta mađarskog Foteksa Žarko Šešum (22), najbolji igrač kadetskog prvenstva u Kataru 2005, kada je tadašnja SCG osvojila zlato, debituje u seniorskoj reprezentaciji.
– Tri godine čekamo da zaigramo na nekom velikom takmičenju i mnogo smo nestrpljivi. Najbitnije je da smo svi zdravi tako da selektor može da računa na sve igrače. U ovom trenutku obećavamo samo fanatičnu borbenost i smatram da niko više od toga ne treba da očekuje – rekao je Šešum.
Slično razmišlja i njegov saigrač iz Foteksa, dve godine stariji Marko Vujin, koji je proglašen za najboljeg desnog beka svetskog juniorskog prvenstva u Mađarskoj 2005, kada smo osvojili srebro. I on je, poput Šešuma, debitant u Hrvatskoj.
– Iza nas je deset dana paklenog rada i maksimalno spremni očekujemo početak prvenstva. Atmosfera je na najvišem nivou i daćemo sve od sebe da ostvarimo dobar rezultat.
N. Bojičić
-----------------------------------------------------------
Cvetkovićevih osamnaest
Golmani: Stanić, Pejanović i Marjanac; krila: Ćuruvija, Nikčević, Marković, Kojić i Prodanović; bekovi: Ilić, Anđelković, Vučković, Bojinović, Šešum, Stojanović i Vujin; pivotmeni: Nikolić, Toskić i Dragićević.
Napomena: Svaka reprezentacija ima pravo da za prvu rundu svetskog šampionata prijavi 16 igrača, posle koje može da zameni dvojicu.
-----------------------------------------------------------
Program naših rukometaša
Srbija će igrati u „D” grupi 21. svetskog prvenstva za rukometaše u Hrvatskoj. Domaćin ove grupe biće Poreč. Evo kompletnog rasporeda i satnice naše reprezentacije u prvoj rundi – Prvo kolo: Srbija – Egipat (17. januar, 18,15 č). Drugo kolo: Srbija – Danska (18. januar, 20,15 č). Treće kolo: Srbija – Brazil (19. januar, 17 č). Četvrto kolo: Srbija – Norveška (21. januar, 19,10 č). Peto kolo: Srbija – Saudijska Arabija (22. januar, 16,15 č).
-----------------------------------------------------------
I naš sudijski par u Hrvatskoj
Pored reprezentacije Srbiju će u Hrvatskoj predstavljati i Slobodan Višekruna iz Bačke Palanke i Zoran Stanojević iz Novog Sada koji će biti jedan od 16 sudijskih parova koji će deliti pravdu na šampionatu. Višekruna i Stanojević su nedavno treći put uzastopno proglašeni za najbolji sudijski par u našoj zemlji, a pre Hrvatske sudili su i na evropskim prvenstvima u Švajcarskoj 2006, odnosno Norveškoj prošle godine, te na Svetskom prvenstvu u Nemačkoj 2007. U svojoj bogatoj karijeri imaju i po jedno finale Lige šampiona i Kupa kupova, kao i okršaj za trofej na Panameričkim igrama.
-----------------------------------------------------------
Srbija s čak 12 debitanata
Čak 12 igrača naše reprezentacije će u Hrvatskoj debitovati na nekom velikom takmičenju. Osim kapitena Ratka Nikolića, Mladena Bojinovića, Momira Ilića, Nikole Kojića, Danijela Anđelkovića i Alema Toskića ostali reprezentativci nikada nisu igrali na nekom velikom takmičenju iako neki od njih, kao na primer golmani Pejanović i Stanić, imaju preko 30 godina.
Od Evropskog prvenstva u Švajcarskoj 2006, koje nam je bilo poslednje veliko takmičenje na kojem smo učestvovali i na kojem nas je vodio Veselin Vujović, do Hrvatske su u državnom timu „preživeli” samo Nikolić, Anđelković, Kojić, Ilić i Toskić.

Meša se gde ne treba, ne meša se gde treba
U vreme socijalizma u Jugoslaviji bilo je nezaposlenosti, ideološki malo, realno mnogo. Zapravo, svi oni koji su dobili posao, iako potreba za njihovim radom realno nije postojala, svi oni koji su radili u fabrikama koje su otvorene samo zato da bi se oni zaposlili, svi oni realno su bili nezaposleni.
U Sloveniji je u jednom trenutku (sedamdesetih godina prošlog veka) nezaposlenost bila 0,6 odsto. U drugim republikama, naravno, procenat je bio veći, s trendom rasta kretanjem ka jugu. U tim republikama privatni poslodavac mogao je da zaposli najviše deset radnika – u Sloveniji dvadeset, pa i više. Da li je tu odgovor na problem zapošljavanja čak i kada nosi ideološki predznak? U tražnji i ponudi, a ponajviše u slobodi zapošljavanja i pravu na rad.
Milošević je izveo Srbiju iz socijalizma pravo u sankcije i ratove koji su poslužili kao opravdanje za sve nedaće. Talas otpuštanja kroz eufemizam prinudnih odmora, proces koji je trajao nekoliko godina, ostavio je srpsko tržište rada u potpunom rasulu. Ubrzano tehnološko zaostajanje radne snage, gotovo opipljivo u poslednjim godinama bivše Jugoslavije, Srbija je okončala prinudnim odmorima i državnim finansiranjem praktično umrlih preduzeća. Uz to, nakaradna, antitržišna privatizacija, odnosno privreda koju je ona stvorila, nikada nije slala prave i upotrebljive signale o novoj tražnji radne snage. Prosečan poslodavac radije bi zaposlio nekvalifikovanu radnu snagu na crno nego štobi izvršio pritisak na institucije kreiranja, održavanja i podmirivanja novih odnosa ponude i tražnje. Praktično, još uvek imamo zapošljavanje kao izraz političkih kampanja, a ne kao nešto što je slobodna razmena rada između poslodavaca i posloprimaca.
Mešanje države u poslove rekonstrukcije tržišta rada i dalje je nedopustivo veliko. Ujedno, kako to inače funkcioniše u Srbiji, država se meša tamo gde ne treba, a tamo gde je neophodna njena intervencija, ona izostaje. U prvom slučaju, država uporno istiskuje nedržavne faktore – socijalne partnere, organizacije civilnog društva – iz procesa odlučivanja. U drugom, pak, kada je reč o više nego neophodnoj reformi školstva, gde po prirodi stvari država ima posebna ovlašćenja i odgovornosti, tu se nedopustivo dugo tapka u mestu. Zato se u srpskom školstvu dešava sledeće: svega osam do deset odsto studenata završava fakultete i više škole, a da je to u skladu sa zahtevima tržišta rada, samo 15 do 20 odsto sposobno je da zasnuje radni odnos posle srednje škole, 20 odsto odlazi u inostranstvo i oko 55 odsto ne može da nađe posao bez dodatnog obrazovanja.
Predlog novog zakona o zapošljavanju, koji je trenutno na javnoj raspravi, nedvosmisleno govori o svesnom zatvaranju očiju pred brojnim bolnim činjenicama života, naročito onim koje bi mogle da okrnje neke političke monopole. Izgleda da se kreatorima predloga, kad god su zatvarali oči, priviđalo neoliberalno carstvo, isto ono iz kojeg danas beže i oni koji su ga uspostavili. Čak i Holanđani, autori izvikane i ekonomski glupave kovanice „fleksi-kjuriti”, a reč je o za sada neodrživom spoju fleksibilnosti radnog mesta i socijalne sigurnosti, sve više govore o stabilnosti privrednog rasta, funkcionisanja tržišta rada i socijalne uključivosti. Podjednako, uz uzajamna dopunjavanja.
Predsednik Sindikata „Nezavisnost”

Govor u zaštitu medijskog egoiste
DRUGI PIŠU: WERBEN & VERKAUFEN
Nije više uopšte utopijski: završna bitka za kupca ne cilja više na njegov novčanik već na ono najdragocenije što ima – njegovo životno vreme. To je dobro koje se ne može umnožavati. Ono je vremenski procep između dve večnosti. Različiti ponuđači ljubomorno se bore za svaki njegov minut cenama koje streme nuli i koje će jednog dana dostići magičnu granicu. Ovaj trend se odavno nazire. Mobilne telefone za nula evra, oglasne novine za džabe, panično uzvikivanje sa televizijskih stanica „ostanite nam verni”. Stotine programa nadaju se svom mestu „pod suncem”, a to je oko gledaoca. Oni hoće da ulove trenutak njegove pažnje. Kako sa reklamom, tako i sa usrdnom molbom, nespretno ili lukavo, ali sa rastućim nestrpljenjem i pokornošću.
A i kupci se bude. Većina njih se još uvek lepi kao smola za ovaj sladak mamac, a sa malo hleba ali mnogo igara održava se njihovo raspoloženje, i tako još nisu spoznali vrednost tog dragocenog materijala koji se zove vreme. A ta „industrija dobrog raspoloženja”, koja sve više liči jedna na drugu, proba da zabašuri vreme, a i poznaje svoj zanat. Ali muči se kao luda. Izgleda da sluti svoje granice. Tu i tamo ima već otpora:odustajanje od medija i akcije uzdržavanja od medija. Pored kvote gledanosti postoji i kvota prebacivanja kanala ili kvota isključivanja. Menja se osećaj za vreme. Digitalni sat više nije u modi. Opet je u modi sat sa kazaljkama koje vremenski prostor čini vidljivim. Sigurno će ponovo biti u modi peščani satovi koji će nam jasno predočavati prolaznost našeg života. A na nekim kućnim fasadama pojavili su se ponovo prvi sunčani satovi. Oni povezuju naše životno vreme sa dolaskom i odlaskom, sa rastom i iščezavanjem.
Mediji troše životno vreme. Ko se njima poveri treba da zna u šta se upušta. Da li želi namirnicu, svežu i hranljivu jabuku sa vitaminima i i hranljivim elementima ili jabuku sorte „zlatni delišes”, veštački proizvod lepe površine i s vodenim i mlitavim sadržajem? Oduševljeno je hvale i jeftino nude. Ova prva, hranljiva jabuka ima svoju cenu i zaslužuje je. Ova druga je „fast fud” za nesebične. Ova prva je hrana za telo egoiste.
Da, ja se zalažem za egoistu, za medijskog egoistu. Ta reč je strašno zapostavljena, moralisti su joj smanjili vrednost, pripovedači su je osporavali. Godinama živi životom uspavane lepotice iza ograda „dobrih ljudi” i dušebrižnika. Ta reč je skroz upropašćena, i sad je došlo vreme da se časno spase.
Medijski egoista poznaje vrednost prolaznosti svog života. On želi da ga iskoristi i da uživa u njemu, svakog minuta, svakog sata. Nije spreman da ga pokloni prevarantima i galamdžijama. Sklanja se od njih, od tih uzgajivača slova u kavezima, obrađivača tekstova koji princip „pokvareno meso” svode na tržišni segment „informacija”. Od svojih novina očekuje poštovanje dragocenosti trenutka. Ako joj svakog dana posveti jedan sat svog života, zahteva i sme da zahteva: pouzdane informacije, odmerene komentare i interesantnu zabavu. Medijski egoista se plaši pražnjenja sivih ćelija zbog nedostatka pokreta. On vežba svoje pamćenje putem izazovnih ponuda i obraća pažnju na nivo holesterola svojih osećanja. Zato i izbegava sve što je odštampano debelim slovima. Proređene priče po principu rekla-kazala i kockice teksta „vidovitih Zorki” su za njega, čak i besplatno, suviše skupe. On voli sve što je originalno i izvorno, a to se baš ne nalazi lako na ulici. To treba tražiti, pronaći sa finim osećanjem i sa strpljenjem izvući iz gomile nevažnih beznačajnosti. Ovo ima svoju cenu i vrednost. Društvena je sramota da se politička, ali i duhovna elita odrekla ove pomoći. Nesposobnost, arogancija ili ignorancija?
Medijski egoista ulaže u stabilnu vezu. Ne odskače kao pampur na vodi sa jednog trenda na drugi. Oseća strah od mase koju cinični lovci mame u mreže.
On poznaje svoj televizijski program ili svoje novine, a oni znaju njega. Imaju zajedničku istoriju. Medijski egoista je u dijalogu sa novinama, uzrujava se zbog njihovih spoznaja i formulacija. Voli oštru crtu karikaturiste. Raduje se kada kritičar drugačije doživi koncert nego on sam. Ljuti ga sve što ne širi nego sužava njegov horizont, što ga psihički ubija umesto da ga uzdigne, što ga prodaje onome koji pruža najviše, i to ispod cene. Uznemiriti ga mogu pogrešne metafore i klišei. U najvećoj meri ga uznemirava opširan članak sa jadnim sadržajem, jer je život suviše kratak za čitanje istog.
Nije čudo da voli pitanja, a nepoverljiv je prema brzim odgovorima. Nije čudo da demagozima ne donosi puno radosti. Oni bi uložili mnogo truda ako bi im pružao bar mali prst – za početak. On njima ne veruje ako bilo koji uzrok smatraju prauzrokom, kad su monotoni, kad šire propagandu protiv manjina, protiv mudrih ludaka, protiv ludih mudraca. Ne želi da bira između alternativa koje mu oni pružaju. Njemu kao egoisti se gadi stalna čista savest, jer je to ošamućena savest. On kao egoista neće da se jednog dana opet plaši pitanja svoje dece. Bilo bi mu suviše naporno da ne može sutradan da se pogleda u ogledalu. I zbog toga se bavi – čak i na kiosku – svojim poslom: humanim društvom u svetu vrednom života.
Mediji treba da unaprede to društvo, a njega, medijskog egoistu, da približe tom društvu. Oni ne treba da poremete odnos između njega i stvarnosti. Jer ni on to ne čini. Na toliko ima pravo i toliko vremena bi trebalo tome posvetiti.
Možda je to skuplje od besplatne ponude. Njemu su, napokon, potrebni ljudi koji svoju profesiju shvataju ozbiljno – kao što to čini izveštač koji daleku zemlju ne propituje iz hotelskog bara. On želi novine i televizijsku stanicu koja ne dozvoljava ucenu ili podmićivanje. On ceni dobar lejaut(tekst pripremljen za štampu) i mudru dramaturgiju, a uz to je potreban i kvalifikovani radnik na rotacionoj mašini, a i čistačica u redakciji, da budu sigurni da on ceni njihov rad. Čak ni Internet ne treba – po njegovom mišljenju – prepustiti anarhiji ili organizovanom kriminalu. Tamo gde svako sa svakim može do stupi u razgovor, blebetanje nije jedina alternativa.
Egoista kao on neće ni ovde svoje dragoceno životno vreme da prepusti struji crnih rupa. Ponekad mu je jasno: Aleksandru da bi postao Aleksandar bila je potrebna vojska, mnogobrojne bitke i propast stotine bogataša. Sokratu je bio dovoljan razgovor sa sunarodnicima da bi postao Sokrat. U tom smislu, on je bio dobar egoista. On je štedeo svoju snagu. Tražio je i išao je kraćim putem. Medijski egoista ceni vrednost svog ograničenog životnog vremena.
Objavljeno 8. januara

Tražiti bubreg nazad...
Razočaran u život i ljubav, njujorški ugledni hirurg Ričard Batista traži od supruge Donelin da mu vrati bubreg koji joj je darovao 2001. godine, kada je bila u životnoj opasnosti, ili da mu plati obeštećenje od milion i po dolara. Dao joj je bubreg da bi joj spasao život, da bi sačuvao brak i učvrstio ljubav, a ona ga je posle operacije prevarila sa svojim fizioterapeutom, ali ni to joj nije bilo dovoljno pa je podnela zahtev za razvod, da bi mu na kraju zabranili da viđa decu.
Oni koji osećaju ljubav gube pamet koju dobijaju oni koji je ne osećaju. Bludnice se osvajaju darovima, a iskustvo je korisno koliko i srećka posle izvlačenja. Gospodin Ričard posle ovakve srećke ljubomorno će čuvati drugi bubreg, s obzirom na to da onaj od bivše žene ne može da povrati, jer to ne dozvoljavaju ni zakoni ni lekarska etika.
Ljubav nije čudo, ali ona čini čudesa. To je opasna trgovina koja se uglavnom završava bankrotom. Antiteza ljubavi nije uvek mržnja, ona može biti i druga ljubav, ljubav prema izgubljenom bubregu. Normalna je Ričardova reakcija, on juri deo sebe, odnosno svoju ženu. Oni će do kraja ostati nerazdvojni, druga ljubav je u stvari prva, između njega i nje je zajednički organ koji ih povezuje.
Donelin je trebalo da ostane uz decu i supruga, koji joj je podario život iz ljubavi, jer bubreg se ne može legalno kupiti u Njujorku. Mada, u Indiji je najveća pijaca ljudskih organa i najživlja je u Mumbaju, gde se odvija pod kontrolom organizovanog kriminala paralelno sa trgovinom opojnim drogama. Samo krajem devedesetih godina od živih davalaca izvađeno je oko dve hiljade bubrega i prodato širom sveta. Došlo je vreme kada će nas pored emocija i novca povezivati i organi. Možda zvuči bizarno ili kao crni humor, ali čitajući lične oglase sa teritorije Srbije i čitavog sveta često možemo naići na one surove, tipa: „Ugroženim bolesnicima uz veliku zahvalnost dajem bubreg, šifra: Bolji život moj i tvoj”, ili: „Ustupam bubreg uz novčanu nadoknadu, krvna grupa nulta pozitivna, šifra: Pomozi mi Bože”.
Bubreg bi imao savršenu funkciju zapleta u ljubavnom romanu, koji bi se razrešavao Ričardovom jurnjavom za sopstvom, njega više ne privlači samo žena, nego i organ sopstvenog tela. U istoriji književnosti ne postoji toliko ljubomoran muškarac koji bi darovao bubreg svojoj ženi ne bi li je zadržao kraj sebe, a mogao ga je kupiti ilegalno za 40.000 evra od dobrovoljnog davaoca ili ukraden od kriminalca. Često se dešava da kidnapovani ljudi ostanu bez nekog organa.
Činjenica je da Donelin ne voli Ričarda, ali trebalo bi iz zahvalnosti da ostane uz njega. Teško je i njemu i njoj, samo nju štite definisana prava, a on je, spasavajući njen život, uništio oboje: ne može da prihvati da nema suprugu, da ne viđa decu, da nema sebe u celini, i s punim pravom traži obeštećenje – samo ako bismo u obzir uzimali univerzalna moralna načela.
Možda ona njega i dalje voli, ali ga vara jer je drma klimaks, pa će mu se vratiti, ili su oni zajedno smislili ovu originalnu dramu ne bi li svet o njima stvarao literaturu.
Student književnosti i pesnik

Reket „po želji” vredan 4,5 miliona evra
Posle poraza protiv Gulbisa u Brizbejnu naš teniser je doneo nekoliko zaključaka. Jedan je da to nije smak sveta, drugi je da se pomalo kaje što na „teniski kontinent” nije došao ranije kako bi se privikao na vrelo australijsko leto, već je Novu godinu dočekao u Beogradu, a treći je da mu treba malo vremena da se navikne i na novi reket.
Od 1. januara je pod ugovorom s renomiranim proizvođačem „Hedom”, a „sredstvo za rad” je promenio posle tri godine igranja „Vilsonovim” reketom. Zapravo, to je njegov povratak „Hedu”.
Već posle nekoliko treninga po dolasku iz Brizbejna u Sidnej i pobede protiv francuskog tenisera rekao je: „Reket je napravljen po mojim željama. Smatram da su proizvođači odradili dobar posao”.
Ko se makar i rekreativno bavi tenisom, jasno mu je zašto naš as ističe razliku između novog reketa i onog kojim se prethodne tri godine vinuo do pod sami vrh. Nebrojeno puta smo bili svedoci da u „belom sportu” presuđuju čak i milimetri, ali igrači znaju koliko su bitni i grami. O tome je početkom prošle godine govorila i Ana Ivanović, koja je celi život igrala s „Vilsonovim” reketom, a onda je došla u jato japanskog proizvođača „Joneksa”. Zamisao je bila da se za nju napravi reket kojim bi njen ubitačni forhend bio još ubitačniji. Tako je za tri dana isprobala 38 modela, a odlučila se za reket kojim igra i najbolji australijski teniser Lejton Hjuit.
Ta testiranja su, naravno, neophodna da bi se nastavila i žetva trofeja i zahvatanje iz izdašnih fondova za nagrade, ali niko ne može da porekne da je uvek na delu bitka najvećih proizvođača da se teniske zvezde iskoriste i u marketinške svrhe. „Joneks” za ugovor na tri godine s Ivanovićevom nije žalio novac, pa se on smatra najvećim u istoriji ženskog tenisa posle ugovora proslavljene Nemice Štefi Graf. Japanci su već postigli jedan cilj. Naša teniserka se domogla i vrha svetske liste kao prvo „Joneksovo” čedo posle Hjuita i Švajcarkinje Martine Hingis.
Đoković je za ugovor s „Hedom” dobio oko 4.500.000 evra. Sada taj proizvođač ima dva velika aduta, jer je njegov klijent i Marej, a obojica su glavni kandidati da se jednog dana domognu prvog mesta. Među prvih deset na svetskoj listi „Hedovim” reketom igra i Francuz Žil Simon (sedmo mesto).
U svakom slučaju, u rukama Đokovića Novaka svaka puška mora da bude ubojita. Sada se računaju samo trofeji...
-----------------------------------------------------------
Đokovićev prvenac
Naš najbolji teniser protiv Francuza Matjea u Sidneju ostvario prvu pobedu ove godine (6:1, 6:2)
Novak Đoković je na turniru u Sidneju, gde je najbolje plasirani učesnik, probio led u ovoj godini. Temperatura od 36 stepeni Celzijusovih samo mu je odmagala na putu do prve pobede u sezoni.
Na početku je bio slobodan, a u drugom kolu je ubedljivo savladao Francuza Pola Anrija Matjea (29. na svetskoj listi) sa 6:1, 6:2 i zabeležio prvu pobedu od kako je „Vilsonov” reket zamenio „Hedovim”
Ovakav ishod protiv solidnog protivnika ohrabruje uoči Međunarodnog prvenstva Australije (19. januar – 1. februar), prvog od četiri turnira za „gren-slem”, na kojem će naš najbolji teniser braniti tron, a naročito zbog toga što je na prvom iskušenju, prošle nedelje u Brizbejnu, popio gorku pilulu već na prvom meču, protiv velike nade svetskog tenisa najboljeg letonskog igrača Ernestsa Gulbisa sa 6:4, 6:4.
Tada je pala u vodu prva prilika da se neko ugnezdi između Španca Rafaela Nadala i Švajcarca Rožea Federera, koji su vodeći dvojac neprekidno već 181 nedelju. Đoković im je prvi pratilac neprestano od 13. avgusta pretprošle godine. Naš as, koji je propustio priliku da bude drugi u dva neposredna duela s tada drugoplasiranim Nadalom, na njegovu žalost oba puta na šljaci koja je neprikosnoveni atar španskog bika, mogao je da potisne Federera i minule nedelje. Imao je deset bodova manje od njega i trebalo je da u Brizbejnu ode dalje nego švajcarski as u Dohi, ali pitao se i još jedan dragulj čuvene minhenske škole Nikole Pilića Gulbis. Federer je u Kataru poklekao u polufinalu, ponovo protiv sjajnog Britanca Endija Mareja.
Sada je razlika 110 bodova, ali je opet dostižna. Đoković može da u odbranu najvrednijeg trofeja u karijeri pođe s drugog mesta, ako se u areni u Sidneju, gde je 2000. održan olimpijski turnir, domogne finala, budući da Federer na prvo veliko iskušenje u sezoni još jednom ide s tradicionalnog egzibicionog takmičenja u Kujongu, nadomak Melburna.
Trebalo bi da je pobeda protiv Matjea tek početak zaleta, a ubrzanje da bude dostignuto u četvrtfinalu s Hrvatom Marijom Ančićem (35), koji je u drugom kolu pobedio sedmog nosioca Španca Tomija Robreda (22) sa 6:2, 6:1. Igrano je noćas. U slučaju uspeha Đoković bi imao još jednu prepreku za doskok iza Nadala. Biće to uspešniji iz meča trećeg nosioca Francuza Žoa Vilfrida Conge (6) i Finca Jarka Nieminena (40).
-----------------------------------------------------------
Hjuit bolji od Tipsarevića u Sidneju
 Janko Tipsarević (46. na svetskoj listi) izgubio je u drugom kolu u Sidneju od najboljeg australijskog tenisera Lejtona Hjuita (74) sa 7:5, 6:4. Dugogodišnja uzdanica domaćeg tenisa, svojevremeno prvi „reket” sveta, kome je zbog lošeg plasmana organizator dodelio takozvani poseban poziv za učešće pa je tako izbegao predtakmičenje, sastao se noćas u četvrtfinalu s četvrtim nosiocem Argentincem Davidom Nalbandijanom (11) koji je pobedio Francuza Mišela Lodru (56) sa 6:1, 6:3.
-----------------------------------------------------------
Druga pobeda Troickog u Oklendu
Viktor Troicki (53. na svetskoj listi) pobedio je u drugom kolu u Oklendu (Novi Zeland) osmog nosioca Argentinca Huana Monaka (49) s 3:6, 6:4, 6:2, u njihovom prvom međusobnom susretu. U četvrtfinalu, rano jutros po našem vremenu, igrao je s najboljim argentinskim teniserom Huanom Martinom del Potrom (9), prvim nosiocem, koji je na početku bio slobodan, a led je probio protiv Letonca Ernestsa Gulbisa (51) sa 4:6, 6:4, 6:1.
Uspešniji se u polufinalu sastaje s boljim iz meča trećeg nosioca Robina Soderlinga (17), najboljeg švedskog igrača i Amerikanca Džona Ajznera (144), koji je prošao i tri kola u predtakmičenju.
Troicki je izgubio od Del Potra u jedinom međusobnom duelu, a bilo je to u prvom finalu našeg tenisera u karijeri na turnirima ATP, u Vašingtonu, u avgustu. Argentinac je pobedio sa 6:3, 6:3 i tako osvojio trofej na četvrtom turniru uzastopno, što ga je i vinulo u svetski vrh.
Druga dva četvrtfinalna para u Oklendu su Sem Kveri (SAD, 36. mesto) - Nikolas Almagro (Španija, 18), David Ferer (Španija, 12) - Filip Kolšrajber (Nemačka, 33).
-----------------------------------------------------------
Svi naši ispali već u kvalifikacijama za Melburn
Sva tri naša tenisera su završili učešće već u prvom kolu predtakmičenja za Međunarodno prvenstvo Australije u Melburnu.
Ilija Bozoljac (137. na svetskoj listi) izgubio je kao 17. nosilac u kvalifikacijama od Slovenca Blaža Kavčiča (286) sa 6:1, 6:3. Boris Pašanski (172) poražen je takođe sa 6:1, 6:3 od iskusnog suparnika najboljeg tajlandskog tenisera Danaja Udomčokea (152), 27. nosioca.Tridesetdvogodišnji Dušan Vemić (238), koji nikada nije igrao na glavnom turniru u Melburnu, poklekao je pred Belgijancem Nilsom Desajnom (254) sa 6:1, 7:6 (8:6).
Kavčič u drugom, pretposlednjem kolu igra s Nemcem Florijanom Majerom (450), Udomčoke sa Slovakom Pavolom Červenjakom (300), a Desajn protiv Španca Marka Lopeza (245).
Žreb za glavni turnir, na kojem učestvuje po 124 tenisera i teniserki, biće obavljen u noći između četvrtka i petka po našem vremenu. Naše uzdanice su Novak Đoković, Janko Tipsarević, Viktor Troicki, Jelena Janković i Ana Ivanović.

Partizan pobedom protiv prvaka Evrope do TOP 16
Partizanovi košarkaši plasirali su se i treću godinu zaredom u drugi deo Evrolige, srušivši prvaka Evrope usred Moskve. „Crno-beli” su prvi put u svojoj istoriji pobedili CSKA na njegovom terenu – 66:63 (18:14, 12:15, 13:16, 23:18), pa nisu zavisili od ishoda ostalih utakmica poslednjeg kola „D” grupe. Mada, zbog slavlja Reala prošli bi dalje i da su izgubili.
„Armejcima” utakmica takmičarski nije značila, ali teško da se može reći kako se nisu potrudili da ostvare pobedu, pogotovu jer im je ovo drugi uzastopni neuspeh pred svojom publikom. Ne tako davno se govorilo kako je Partizan savladao Panatinaikos u Atini jer taj meč nije bio bitan grčkom klubu, ali onda je prošle sezone došao i susret u kojem je mogao da ispadne od „crno-belih” u Beogradu, pa se to i dogodilo...
Beogradska ekipa, kojoj je ovo ujedno i prvi trijumf u gostima u Evroligi ove sezone, prikazala je jedno od najzrelijih izdanja na svojim putešestvijima van Srbije tokom poslednjih nekoliko uspešnih godina. Ono što je propustila u prvom duelu u „Pioniru”, nije u novom okršaju sa igračima Etorea Mesine.
Samo u dva maha naš tim je gubio kontrolu, u finišu treće četvrtine kada je CSKA napravio 9:0 i stigao do osam poena viška i u poslednjoj deonici, posle preokreta kojim su „crno-beli” došli do vođstva od 54:48 (serija našeg tima od 17:3). U tim trenucima viđen je novi nalet domaćih, od 8:0. Vesti iz Madrida bile su veoma povoljne, jer je Real imao visoko vođstvo protiv Efesa (u drugom poluvremenu od 17 do devet poena), ali Partizanovi mladi igrači uspeli su sami da izbore plasman u TOP 16. Dve „trojke” Rašića i Božića i poeni Tepića iz kontranapada doneli su pet poena viška na ulasku u poslednja dva minuta.
Neizvesnost je potrajala do kraja. Partizan je 12 sekundi pre završetka imao poen prednosti i loptu, koju je potom tri puta uvodio u igru pošto je još toliko faulova mogao da napravi ruski gigant pre nego što ispuni bonus. Na četiri sekunde i tri desetinke pre poslednjeg zvuka sirene, Aleksandar Rašić je morao na liniju slobodnih bacanja i oba „penala” je – pogodio. Tako je postavio konačni rezultat budući da CSKA nije uspeo da posle toga uputi šut. Igrači Partizana radovali su se na terenu, a trener Vujošević mirno pošao put svlačionice...
Srpski predstavnik je od početka igrao na visokom nivou, vodio i sa 13:5, a završio je „trojkama” i prvu i drugu četvrtinu. U poslednjoj sekundi prvog poluvremena iz teške pozicije jednu je pogodio Tepić, pa je Partizan otišao sa minimalnom prednošću na veliki odmor. Tepić je i ukupno bio najbolji u pobedničkom timu, sa 13 poena, osam skokova i četiri asistencije. Isti broj pogodaka zabeležio je Rašić, uz pet proigravanja, dok su pod obručima veliki deo posla obavili Lazmi sa 11 poena i Vraneš sa 11 skokova. Ali, čitava ekipa je odigrala odlično u odbrani, kojoj je probleme uspevao da stvori jedino Lorbek, zaustavivši branioca evropske titule na istom broju poena na kojem je ostao u Beogradu...
Partizan ima bolji međusobni skor od svih osim od Armanija, koji je zato ispred „crno-belih” na tabeli. Ali, u TOP 16 se kreće „od nule”...
Dvorana sportova u Moskvi. Gledalaca: 3.500. Sudije: Picilkas (Grčka), Roka (Portugalija), Maestre (Francuska).
CSKA: Zizis 4, Smodiš 4, Šiškauskas 12 (dve „trojke”), Holden, Lorbek 23 (2), Vorončevič, Lengdon 4, Šved, Kaun 2, Hrijapa 3 (1), Planinić 9 (1), Moris 2.
Partizan: Tepić 13 (1), Riznić, Milošević, Rašić 13 (3), Tripković 6 (2), Veličković 6, Lazmi 11, Aleksić, Vitkovac, Božić 3 (1), Veseli 8, Vraneš 6.
S. R. 
-----------------------------------------------------------
Žreb u ponedeljak, start 28. januara
Žreb za TOP 16 Evrolige obaviće se u ponedeljak u Barseloni. Po četiri tima u četiri nove grupe boriće se za prva dva mesta koja vode u četvrtfinale. U određivanju novih grupa kriterijum su rezultati u dosadašnjem takmičenju. Prvi „šešir” za žreb činiće prvoplasirani, drugi ekipe koje su bile drugoplasirane itd. To znači da Partizan ne može da bude u grupi sa timovima koji su zauzeli četvrte pozicije. Drugi krug igra se od 28. januara do 12. marta.
-----------------------------------------------------------
Vujošević: Ostvarili smo cilj
Posle utakmice trener Partizana Duško Vujošević je izjavio:
– Srećan samo što smo ostvarili pobedu protiv velikog tima CSKA. Naši klubovi i zemlje su prijateljske. Nema mnogo klubova kao što su naši na svetu. Znali smo da će se Real boriti u Madridu, ali nismo mogli da se oslonimo na to. Ostvarili smo naš cilj plasmanom u TOP 16 i srećni smo zbog toga.
Etore Mesine, strateg domaćih, rekao je:
– Kada iskusan tim nema želje, agresivnosti, vatre u očima, onda je krivica do trenera. Moraću malo više da razmislim o ovoj utakmici. Sada ne bih mogao mnogo toga da kažem. Puno je emocija u meni, najradije bih ušao u svlačionicu, polomio sto pa onda video šta se desilo.
-----------------------------------------------------------
Prokom sa dve pobede otišao dalje 
„A” grupa
Avelino – Cibona    20.45 č
Olimpijakos – Le Man         20.45 č
Unikaha – Makabi     20.45 č
Tabela





*Unikaha


9


7


2


679:629


16




*Olimpijakos


9


6


3


747:670


15




*Makabi


9


6


3


746:719


15




*Cibona


9


5


4


685:693


14




Avelino


9


2


7


675:739


11




Le Man


9


1


8


669:751


10





„B” grupa
Nansi – Sijena          79:103
Panatinaikos – Prokom 75:53
Barselona – Žalgiris          90:68
Tabela





*Barselona


10


9


1


813:650


19




*Sijena


10


8


2


835:750


18




*Panatinaikos


10


7


3


763:707


17




*Prokom


10


2


8


675:734


12




Žalgiris


10


2


8


716:812


12




Nansi


10


2


8


706:855


12





„C” GRUPA
Taukeramika – Huventud       20.15 č
Alba – Olimpija       20.15 č
Fenerbahče – Lotomatika    20.15 č
Tabela





*Taukeramika


9


7


2


825:725


16




*Lotomatika


9


6


3


728:696


15




*Fenerbahče


9


5


4


689:669


14




Alba


9


4


5


632:681


13




Huventud


9


4


5


717:719


13




Olimpija


9


1


8


658:759


10





„D” grupa
CSKA – Partizan     63:66
Real – Efes    80:69
Panionios – Armani           77:87 
Tabela





*CSKA


10


7


3


774:644


17




*Real


10


6


4


740:707


16




*Armani


10


5


5


734:745


15




*Partizan


10


5


5


706:687


15




Efes


10


4


6


713:766


14




Panionios


10


3


7


668:790


13





* Timovi koji su se plasirali u TOP 16. Između Prokoma (+15), Žalgirisa (+12) i Nansija (-27) odlučivala je koš razlika u njihovim međusobnim duelima, pošto su svi imali skor 2-2 u pobedama.

Moreiri smeta sneg
Moderan koncept rada, dosledno praćenje evropskih trendova i, pre svega, uspesi su glavne smernice Partizana u ovoj godini.
Učinak koji su „crno-beli” ostvarili u prvom delu šampionata daje im za pravo da razmišljaju o odbrani trofeja. Kako sačuvati visoki sportski status, glavno je pitanje sa kojim će se suočiti Partizanov tim u novoj sezoni. Stvaranje ekipe u fudbalu je težak zadatak i zbog toga se od sportskog direktora Ivana Tomića očekuje da brže i suptilnije vuče poteze nego do sada, jer mnogi smatraju da je Partizan nespremno dočekao prelazni rok, pošto su u Humsku stigla samo dva jaka i odavno najavljivana pojačanja.
U nefudbalskim uslovima Partizan se priprema za novu sezonu. Tako će biti do utorka, jer u sredu sledi odlazak u Antaliju. Većina igrača za sada dobro podnosi zimu, ali ima i onih kojima ovakve prilike ne odgovaraju. Jedan od njih je i Portugalac Moreira, prošle godine najbolji fudbaler našeg šampionata.
– Jedva čekam da se preselimo u Antaliju gde nas svakako očekuju mnogo bolji uslovi za rad nego ovde u Beogradu. U ovakvim uslovima užasno je teško trenirati i moram da priznam da se prvi put u karijeri srećem sa ovako oštrom zimom. Prethodne dve nedelje bio sam bolestan i zbog toga jedva čekam da se preselimo u toplije krajeve – kaže Portugalac u redovima „crno-belih”.
Moreiri u junu ističe ugovor sa „crno-belima”.
– Još nisam potpisao novi ugovor, ali to je najlakše uraditi. Fudbal je veoma nepredvidiv, ozbiljna ponuda može da stigne i kada je ne očekujete, a kada se nadate novom klubu, često od toga nema ništa. Spremam se da sa Partizanom osvajam nove trofeje – rekao je Moreira.
Zanimljivo je da čak četvorica fudbalera Partizana dolaze sa portugalskog govornog područja. Trojica Brazilaca i Moreira.
– Vašingtonu je laknulo kada je video da ima saigrače koji govore portugalski. Verujem da će biti pravo pojačanje za naš klub i da ćemo dobro sarađivati – rekao je Moreira.
Sportski direktor Ivan Tomić još traga za novim štoperom, a kako saznajemo Partizan će razgovarati sa potencijalnim kandidatima iz Portugalije i Slovenije. Za kvalitetnog štopera potrebno je platiti bar pola miliona evra, a kako je nedavno rekao predsednik Dragan Đurić neće se žaliti novac, jer Partizan ima ambiciju da ponovi uspeh na domaćoj sceni, a za tako nešto potreban je dobar i kvalitetan sastav, jaka i granitna odbrana...
-----------------------------------------------------------
Vašington bio u Javoru
Pre odlaska u Makedoniju Brazilac Vašington bio je na probi u Javoru iz Ivanjice gde nije zadovoljio ukuse trenera Ćurčića. Brazilac je, kako saznajemo bio spreman za mesečnu platu od 300 evra, a još uvek nije poznato pod kakvim je finansijskim uslovima prešao iz makedonskog prvoligaša „Đorče Petrov” u redova „crno-belih”. Pominje se suma od čak 150.000 evra.
-----------------------------------------------------------
Vujović skuplji deset puta
Najbolji fudbaler crnogorskog šampionata i prvotimac Mogrena iz Budve Nikola Vujović često je pominjano ime sa liste želja „crno-belih”. Kako saznajemo Vujović je prošle godine bio spreman da pređe u Partizan za oko 30.000 evra, dok je danas njegova cena čak deset puta veća. Ostaje da se vidi da li će Partizan uspeti da ga angažuje, ili će ovaj iskusni fudbaler karijeru nastaviti u nekom drugom klubu.

Džef Silva najavljuje borbu za titulu
Četvrtog dana priprema na Kipru, fudbaleri Zvezde su imali samo jedan trening, ali su zato dan ranije vežbali u teretani hotela „Aktea” u Aja Napi, pod nadzorom kondicionog trenera Mihajla Bate Radulovića. Nekoliko igrača „crveno-belih” je i ranije samostalno treniralo kod Radulovića, pa su dobro upoznati sa njegovim načinom rada, a pre ulaska u teretanu, fudbaleri su se zagrevali na obližnjoj plaži na Sredozemnom moru.
– Ekipu smo podelili u dve grupe, kako bi lakše odradili ono što smo planirali. Najvažnije je da nemamo povređene igrače i zato pazim da pravilno doziram vežbe. Treninzi sa opterećenjem su osnov za sticanje neophodnog nivoa fizičke spremnosti, ali je bitno da se ne preopterete mišići, pošto su onda podložniji povredama. Zato posebnu pažnju poklanjamo i istezanju. Već sada mogu da tvrdim da ćemo na proleće imati fizički najspremniji tim – rekao je Radulović, jedan od naših najpoznatijih stručnjaka za fizičku pripremu i opravak fudbalera.
Pod budnim okom Radulovića su mnogobrojne novajlije, poput Brazilaca Džefa Silve i Fereire i Kamerunca Abubakara Oumarua. Oni su i pored bojazni da su Beograd stigli fizički nedovoljno spremni, izuzetno vredni na treninzima i ne zaostaju mnogo za ostalim igračima Zvezde. Tamnoputi Džef Silva (23), koji pojavom podseća na holandskog asa Edgara Davidsa, igra na poziciji levog beka, a pored nekoliko brazilskih klubova nastupao je i za portugalsku Beiru mar.
– Za Crvenu zvezdu znam odranije, znam da ima izuzetno verne navijače, i stadion sa brazilskim imenom – „Marakana”. Bivši igrač Crvene zvezde Dejan Rambo Petković je ostavio sjajan utisak u mojoj domovini i u Brazilu svi znaju za njega. On je jedan od retkih stranaca koji su dugo opstali u našem fudbalu, pre svega zbog sličnog stila igre. Pre dolaska u Zvezdu nisam poznavao sunarodnike Klea i Fereiru, ali mnogo mi znači što nisam jedini Brazilac u novoj sredini. Portugalski dobro govori i Oumaru, pa se i sa njim često družimo. Kao stranci smo željni dokazivanja. Bodovni zaostatak u prvenstvu nije nedostižan i ovde se na Kipru spremamo za borbu za titulu šampiona. Jedva čekam trenutak kada ću istrčati na beogradsku „Marakanu” i navijačima Zvezde pokazati koliko vredim – kazao je Džef Silva.

Pronađena mera stvari
U kritičarskoj praksi odomaćeni pojam nova beogradska skulptura devedesetih vezuje se za delovanje Likovne radionice Studentskog kulturnog centra. Naime, grupa mladih vajara koji su u drugoj polovini osamdesetih godina 20. veka završavali svoje klasično umetničko obrazovanje na Likovnoj akademiji, svoje umetničke početke vezuju za rad i delovanje ove radionice. Simptomatično je da njihovo zalaganje za novi kvalitet savremene skulptorske forme nije isključivalo klasične materijale, a izvesne analogije sa novom britanskom skulpturom koincidiraju sa problemskim kontekstom u umetnosti. Nesumnjiva animatorsko-promotivna uloga SKC-a potvrdila se i u kasnijim umetničkim biografijama protagonista nove beogradske skulpture i njihovim izraženim individualnostima.
U tom podsticajnom ambijentu počeo je da stvara i Dušan Petrović (1962). U vremenskom luku od dve decenije on je stekao profesionalnu afirmaciju i ugled, izlagao je samostalno i na relevantnim izložbama u zemlji i inostranstvu, danas je profesor (za vajarstvo) na fakultetu.
Energija mladalačkog entuzijazma vodila je Petrovića u ambiciozne izložbe: tako je od 1988. do 1995. godine priredio čak pet samostalnih izložbi predstavljajući se kao autentična stvaralačka pojava na recentnoj sceni.
Njegov rad „Povratak”, izložen u galeriji SKC-a 1995 – i magična kutija i opsenarski rekvizit – izazvao je veliku pažnju stručne javnosti i svakako je jedno od ključnih dela u savremenoj srpskoj umetnosti te decenije.
Nastavljajući kontinuirano da stvara, ali malo povučen iz žiže javnosti, kroz manje upadljive pojavne forme od samostalnih izložbi, Dušan Petrović nije samostalno izlagao 12 godina.Zato je 2008. godine priredio čak dve samostalne izložbe, a sudeći ponovim skulpturama, u jednom periodu je paralelno pripremao radove za obe izložbe.
Vajari, i ne samo oni, najbolje znaju koliki je mentalni, fizički i materijalni napor pripremanje (jedne) izložbe. Na prvoj izložbi naslovljenoj „Tok”, održanoj marta u Kulturnom centru Beograda, Dušan Petrović je iznenadio i hrabro načinio izlet u zahtevni materijal kao što je staklo, ispitujući njegovu mističnu moć, prostornost, providnost, osetljivost, tajnu.
O Petrovićevoj vanrednoj stvaralačkoj posvećenosti, gotovo pasiji, svedoči i nova, decembarska, izložba otvorena u galeriji ULUS-a. Mada je do sada radio u različitim materijalima (drvo, kamen, bronza, staklo) ipak, može se reći, izvornosti njegovog dela pa i stvaralačkom senzibilitetu najviše odgovara drvo.
Ovu pažljivo koncipovanu postavku čini devet radova – šest skulptura i tri crteža. Galerijom dominira svojim dimenzijama, poetskom lucidnošću i vizuelnom enigmatičnošću rad „Buk”, prostorna konstrukcija čije se dinamične talasaste vijuge od furnira uspinju na gore; u isto vreme, ovi talasi prate oblice rustičnih strana, stepenovanih visina i savršeno uglačanih preseka.
Izvorna skulptorska manuelnost, izvođačka i tehnička perfekcija, poštovanje osobina materijala i njegovih ekspresivnih kvaliteta, kao i dobro pronađen odnos ruka–mašina, superlativi su koji prate ovog vajara i jasno su istaknuti i na ovoj postavci. Podno nizanje, zidni akcenti, horizontale i vertikale u prostoru, uglačane i ispolirane površine, godovi, rustično sa vidljivim radom sekire i dleta, predstavljaju kontrolisani oblikovni procesi pronađenu meru stvari, harmoničan odnos plemenitog i grubog. Prividno jednostavne forme, njihova materijalizacija, volumen, prostor i praznina, čista skulptorska forma i njena vizuelnost i taktilnost ozbiljno su stvaralačko uporište Dušana Petrovića.I naslovima radova: Neboder, Iznenađenje, Poklon, Krošnja, Ogledalo, autor pažljivo strukturira njihovu poetsku dimenziju, čitljivost i komunikativnost.
Ličnost jake individualne karakteristike, Dušan Petrović participira u tzv. proširenom polju savremene skulpture, a njegov stvaralački koncept svojom primarnom logikom korespondira sa vremenom.

Izbegličke virtualne igre
Ja i ona uz večeru pričamo kako sutra, kako zaraditi za ručak. "Sutra moram opet da idem u p.m.",rekoh, "i moram redovno klinirati u prostorima gde mi odrede". Jučer sam klinirao pozorište; ne pozorište, klinirao sam pozorišne prostorije. Prekrasna nova dvorana, oko nekih 500 plavih plišanih sedišta.
Ispred pozornica s nizom raznobojnih reflektora. Pokretnih zavesa, nekakvog iluzionog materijala, neverovatnih sena za buđenje iluzija.
Prestao sam da "kliniram", pogasio svetla, seo u zadnje sedište amfiteatra, promatrao neko vreme praznu pozornicu. Onda sam počeo da režiram svoje priče.
Prvi akter biću ja. Pojaviću se kada pritisnem dugme elektronske zavese. Ona će da se otvori samo toliko da me vide: "Poštovana publiko", govorim praznim sedištima,"evo, upravo sam stigao u Ameriku iz Islama Grčkog“.
Ne, to nije Helada, to je jedno ubogo pravoslavno selo ispod Velebita, pored mora, na domaku Vatikana. Na toj pravoslavnoj vetrometini rodiše me Stevan i Milica. Imao sam deda Mihaila i babu Peru. Oni su porodili Stevana i Đurđiju. Mihaila je porodio prađed Šele, (moguće da je bio šepav pa su ga i
prozvali tim imenom). Moje daljnje sećanje ne dostiže porodično poreklo. Tragao sam po grobljima Dalmacije, Like , Banije i Korduna ne bi li pronašao izgubljene korene.
Gde god sam zavirio bilo je ćirilicom ispisano: Stevan i Milica, Mihailo i Pera, njhovi roditelji i roditelji njihovih roditelja.
Negde lupnuše vrata i prenuše me iz sanjarija. Prihvatam se metle - nije zgodno da te supervajzer zatekne u sanjarenju - treba zaraditi svojih 10 dolara ovaj sat. Okrenem se, nigde nikog. Izgleda da mi se samo pričinilo. Možda je to samo zaostala bura u sećanju, koja zimi silazi s Velebita i lupa u prozore.
"Direktore, noćas je bura polupala prozor na zadnjoj učionici", reče mi baba Ljuba, naša čistačica. To je bilo tamo u našoj školi odakle su nas proterali. (Čujem baba Ljuba je umrla negde u izbeglištvu.)
Ne pojavljuje se moj sledeći akter, ne otvara se pozornica, čujem mu glas iza debelih zavesa. Prepoznajem ga, to je Marko, starac u dubokim godinama: "... bemti tri suđena dana", tako je govorio, "gde ste me doveli..." Ostao je sam u našem zaseoku kad su nas bombardovali i progonili. Odveden je na Krk među ostale zarobljene civile.
"Imao sam konja da ga Krajina takvog nije imala", pričao je ostalima. Nije mislio na novo'osnovanu državu Krajinu. To mu je bila uzrečica od davnina.
"Krajina?!", izdere se hrvatski bojovnik i maši se za kalašnjikov. Marko zgrabi gvozdene vile i stupi u odbranu.
Nisu ga ubili toga dana; ubijen je negde u Jadovnu.
Neko se u blizini nakašljao. Prenem se, čujem pesmu: "Bukovico, moj debeli lade, što u tebi lepe cure rade...", to mi dopire s pozornice. Ta mi pastorala lebdi po čitavoj sali. Onda opet čujem kašalj, prekide mi pozorište.
"Đovani", (tako me zovu ovde u Obećanoj zemlji), "Lets go to new Gym to mop the floor, one of student vomited, he overdoze, perhaps".
"OK, I go."
Uprtim metlu, mokre krpe i moju nedovršenu pozorišnu igru. Valja obaviti posao i zaraditi svojih 10 dolara.
J.... pozorište, j...š virtualne igre.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Viljnus zbog NATO samita kao tvrđava, sistemi Patriot usmereni ka Kaljiningradu
VILjNUS – NATO je pretvorio Viljnus, prestonicu Litvanije, u tvrđavu branjenu naprednim oružjem kako bi zaštitio američkog predsednika Džozefa Bajdena i druge lidere Alijanse na samitu sledeće nedelje, koji se održava 32 kilometra od litvanske granice sa ruskim saveznikom Belorusijom.
Više od 3.000 litvanskih vojnika brinuće o bezbednosti samita NATO-a u Viljnusu.
Šesnaest NATO saveznika poslalo je ukupno oko 1.000 vojnika da obezbeđuju dvodnevni samit 11. i 12. jula, koji se održava samo 151 km od same Rusije, prenosi Rojters.
 Mnogi od njih su poslali i napredne sisteme protivvazdušne odbrane koji nedostaju baltičkim državama.
„Bilo bi više nego neodgovorno da naše nebo bude nezaštićeno u trenutku kada Bajden i lideri 40 zemalja stižu“, rekao je predsednik Litvanije Gitanas Nauseda.
Nemačka je rasporedila 12 raketnih sistema Patriot, koji se koriste za presretanje balističkih i krstarećih raketa ili ratnih aviona.
Španija je dopremila sistem protivvazdušne odbrane NASAMS, Francuska šalje samohodne haubice Cezar, i uz Finsku i Dansku raspoređuje vojne avione u Litvaniji.
Ova zemlja je, uz Britaniju, isporučila sredstva protiv bespilotnih letelica.
Poljska i Nemačka su poslale snage za specijalne operacije pojačane helikopterima.
Drugi šalju opremu za borbu protiv bilo kakvih potencijalnih hemijskih, bioloških, radioloških i nuklearnih napada.
Litvanski predsednik vidi ove akcije saveznika kao potvrdu da je potrebno da NATO hitno uspostavi stalnu protivvazdušnu odbranu u baltičkim državama.
„Razmišljamo o tome šta će se desiti nakon završetka samita i radićemo sa saveznicima na stvaranju rotirajućih snaga za trajnu vazdušnu zaštitu“, rekao je on novinarima.
U selima pored beloruske granice, meštani su saopštili Rojtersu da se osećaju potpuno bezbedno, uprkos ponudi Minska da se tu nakon pobune smeste ruske plaćeničke trupe Vagner grupe i rusko nuklearno oružje.
Na aerodromu u Viljnusu, osam nemačkih raketnih bacača Patriot raspoređeno je sa cevima usmerenim u pravcu ruskog Kalinjingrada, a još dva prema Belorusiji.
„Znate gde se nalazite geografski i prilično dobro znate odakle pretnja dolazi. Litvanija je tražila od nas zaštitu samita, a takođe je NATO tražio pomoć od Nemačke. Ovo je naš odgovor“, rekao je potpukovnik Štefen Lib, komandant jedinice Patriota.
Litvanija je utrostručila jedinice pogranične straže na beloruskoj i ruskoj granici tokom leta, uz oficire iz Letonije i Poljske.
Dve zemlje su takođe poslale policiju da pomogne u patroliranju po Viljnusu.
Gradonačelnik Viljnusa je preporučio stanovnicima da odu na odmor van grada, ako žele da izbegnu gužve u saobraćaju, jer će veliki delovi centra prestonice biti zatvoreni tokom samita.
Kako javlja izveštač Tanjuga, deluje da su građani poslušali apel gradonačelnika, s obzirom na to da je na ulicama prisutan mali broj ljudi, policija patrolira i povremeno prolaze vozila pod njenom pratnjom.
Grad je okićen zastavama Litvanije, Ukrajine i NATO-a.

Zemljotres jačine 5,6 stepeni po Rihteru pogodio Tajvan
Zemljotres jačine 5,6 stepeni po Rihterovoj skali pogodio je danas Tajvan, saopštio je američki Geološki zavod.
Epicentar zemljotresa bio je 87 kilometara istočno od grada Hengčuna sa oko 31.200 stanovnika.
Do sada nema izveštaja o eventualnim žrtvama ili šteti.
Nije izdato upozorenje na cunami, preneo je Tas, prenosi Tanjug.

Petković: Svečlja kriminalizacijom Srba opravdava prisustvo parapolicije
Direktor Kancelarije za Kosovo i Metohiju Petar Petković ocenio je danas da je pokušaji ministra unutrašnjih poslova privremenih prištinskih institucija Dželjalja Svečlje da kriminalizuje Srbe sa severa KiM imaju za cilj da opravdaju, kako je naveo, protivpravno prisustvo parapolicijskih jedinica, „gde danonoćno terorišu srpski narod”.
„Lažni ministar, a pravi nasilnik i ekstremista Dželjalj Svećlja, zajedno sa njegovim okupacionim falangama preobučenim u odela Kosovske policije, jedini su kriminalci na severu Kosova i Metohije i tu nemaju šta da traže”, naveo je Petković u saopštenju. Poručio je da bi bilo najbolje da Svećlja „pođe od sebe i optužnice koja je godinama podignuta protiv njega zbog napada kamenicama na pripadnike tzv. Kosovske policije, ali i zbog prevrtanja vozila misije Euleks”.
Dodao je da bi Svećlja, umesto što „nezakonito da privodi Srbe navodnom poznanju pravde i prava”, trebalo prvo sam da prestane da beži od tog istog prava i pravde.
„Da li je sprovođenje reda i zakona to što je kukavički poslao svoje falange da duge cevi uperuju u sina predsednika Aleksandra Vučića zbog jedne majice? Da li je vladavina prava kada Kurtijevi specijalci pucaju u leđa Dragiši Galjku, Miljanu Deleviću, Milanu Jovanoviću, braći Stojanović iz Gotovuše? Ili, kada brutalno pretuku srpsku decu Daru i Kristijana”, zapitao je Petković. Naglasio je da „hibridni rat koji Svećlja kukavički vodi iz Prištine protiv svega srpskog i posebno severa Kosova i Metohije”, rezultirao time da „nema tog čestitog Srbina koji bi ni javno ni tajno pristao da bude alibi Svećlji u njegovoj bolesnoj opsesiji okupacije severa i proterivanja Srba sa Kosova i Metohije”.
„To mu nikada neće uspeti”, poručio je Petković. Svečlja je ranije danas u intervjuu portalu Košev rekao da nije protiv srpskog naroda, već, kako tvrdi â€žšovinističkih projekata Srbije i kriminalaca”.

Energetika u raljama politike
Energetska kriza koja je poslednjih nekoliko dana uzdrmala centralnu i jugoistočnu Evropu pokazala je da je u Srbiji elektroenergetski sistem jedino pouzdan, ali i on pati od manjka robe koju proizvodi. To je jedan od razloga što su najveće energetske kompanije,češki ČEZ, nemački RWE, ruski „Inter RAO”, nemački E.ON, zainteresovane za ulaganje u elektrane.
Da bi, međutim, zainteresovani strani investitori došli u Srbiju i počeli da grade nove elektrane, potrebno je da budu izmenjeni zakoni, od kojih su neki stari i više od deset godina. Pravni problemi i rovovska bitka sa administracijom su važni i naša zemlja mora da ih se reši pre nego što počnu radovi na izgradnji elektrana.
Aleksandar Obradović, direktor ČEZ-a za Srbiju, ističe da je iz iskustva te kompanije najduži proces za dobijanje dozvola za izgradnju.
– U Srbiji već 25 godina nije izgrađena nijedna elektrana, pa je pretpostavka da će se utrošiti mnogo vremena samo na administrativni deo projekta. Drugi problem jesu rokovi isporuke, postoji mnogo elektrana koje su u izgradnji, pa se prilično dugo čeka na opremu – objašnjava Obradović.
Da postoji niz problema koji sprečavaju i otežavaju izgradnju novih elektrana u Srbiji naglašava i Svetislav Bulatović, izvršni direktor kompanije „EnergyFinancingTeam” (EFT). On kaže da EFT neće učestvovati na međunarodnim tenderima za izgradnju elektrana u Srbiji, navodeći kao razlog nisku cenu struje preko koje političari vode socijalnu politiku.
– Sa takvom cenom niko se neće usuditi da investira u izgradnju novih elektrana. Samo u slučaju da od države dobije snažne garancije da će energiju iz tog objekta moći da proda po realnoj, komercijalnoj ceni, ili da je izveze negde drugde. Drugi problem jeste neadekvatnost pravnog okvira. Iako je Zakon o energetici donet još 2004. godine, Srbija i dalje čeka na podzakonska akta koja bi zainteresovanom investitoru jasno trasirala put od namere do realizacije. Isto je i sa regulatornim institucijama čije se funkcionisanje pod hitno mora usaglasiti sa odredbama Evropske unije – upozorava Bulatović.
Češki gigant ima bogato iskustvo sa različitim administracijama, jer je veoma prisutan u Poljskoj, Mađarskoj, Rumuniji, Bugarskoj, Albaniji, Turskoj, Republici Srpskoj i drugim državama.
– Odgovor na pitanje kakva je pravna regulativa u Srbiji za izgradnju elektrana naći ćemou tenderskoj dokumentaciji, što znači tek kada krene konkursni proces. Inače, ne postoji adekvatni „know-how”, administrativna strana je vrlo teška, te ćemo tražiti određene garancije kao i ostali zainteresovani – napominje Obradović.
Bulatović podseća da su poslednji kapitalni energetski objekti u Srbiji građeni pre trideset i više godina. Većina onih koji su sedamdesetih godina od jugoslovenske i srpske elektroprivrede napravili regionalnog lidera ili više nisu među živima, ili su penzionisani.
Izvršni direktor EFT-a kaže da svuda u svetu politika određuje osnovne smernice u energetici. To je normalno, jer je energetika pitanje od najvećeg mogućeg značaja za stanovništvo i razvoj zemlje.
Kad se ta strategija definiše, onda bi politika trebalo da se skloni u stranu, a struka da preuzme dalji razvoj, što u Srbiji nije slučaj. Zato naša energetika tako dugo stagnira, došli smo u situaciju da od regionalnog lidera postanemo zemlja koja zavisi od uvoza električne energije. Politika se uglavnom vodi kratkoročnim interesima. Kao posledicu tog konflikta u Srbiji danas imamo situaciju da nijedan političar nije spreman da građanima objasni da bi struja trebalo da poskupi danas, kako bismo za deset godina imali sigurno snabdevanje po najnižim cenama – ističe Bulatović.
-----------------------------------------------------------
Potrebna liberalizacija tržišta
U Srbiji samo veliki potrošači mogu da odluče od koga će kupiti električnu energiju. Međutim, zbog niske cene tog energenta, do sada su energiju kupovali od EPS-a. Bulatović smatra da bi najbolja varijanta bila uvođenje konkurencije u maloprodaji električne energije, kao i da domaćinstva odlučuju od koga će kupiti struju.
- Neophodna je liberalizacija tržišta i to je trend koji će svakako doći i kod nas. Pre toga u oblasti energetike naša zemlja treba da reši niz drugih pitanja. Tu pre svega mislim na pitanja vezana za cenovnu politiku i ukidanje subvencija za industriju i deo stanovništva. Zatim ukidanje monopola i restrukturisanje EPS-a, unapređenje pravnog okvira i otvaranje vrata privatnom kapitalu. Plašim se da u našoj zemlji ne postoji politički konsenzus kako najbolje uraditi ove poslove, a to znači da će potrošači u Srbiji još neko vreme čekati benefite koje donosi tržište i konkurencija - kaže Bulatović.

Đerdap čeka Ruse
Remont hidroelektrane „Đerdap 1” poslednjih sedam godina se odlaže zbog čega je Srbija izgubila na desetine miliona evra jer je smanjena proizvodnja električne energije. Osim Elektroprivrede Srbije na gubitku su i radnici domaćih kompanija „Goša”, „Termoelektro”, „Sever” i „Prva petoletka” koje bi trebale da u obnovi najveće domaće hidroelektrane učestvuju sa oko 25 odsto posla.
Ukoliko bi radovi počeli ove godine generalka bi bila završena najmanje za šest godina što znači da bi u najboljem slučaju elektrana proradila punim kapacitetom krajem 2014. godine. Međunarodni konkurs za remont hidroelektrane završen je 2001. godine, a ugovor sa ruskom firmom „Silovije mašini” potpisan je dve godine kasnije. Tada su u Vladi Srbije najavili da će radovi početi posle potpisivanja sporazuma o regulisanju klirinškog duga SSSR prema SFRJ što se desilo tek 2007. godine. Zato što se sa poslom nije započelo kada je predviđeno čitav projekat je u međuvremenu poskupeo. Ruski partner sada nije spreman da te poslove obavlja po ugovorenim cenama, ali ni EPS i HE „Đerdap” da plate više od onoga što nije bilo propisano ugovorima i aneksima.
Ministar rudarstva i energetike Petar Škundrić je kazao da se intenzivno pregovara kako bi ruska strana pristupila ozbiljnom kapitalnom remontu hidroelektrane na Dunavu.
– Reč je o revitalizaciji šest turbina, a do sada je završena 1,5 i ostalo je još 4,5 turbine. Tačnije treba još četiri godine rada da bi se taj posao obavio. Imamo obećanje Sergeja Šojgua, potpredsednika mešovitog srpsko-ruskog komiteta i ministra za vanredne situacije da će oni biti efikasniji i realni u dogovaranju oko nove cene – naglasio je Škundrić.
Rumunija je nedavno, posle šest godina, završila remont svog dela hidroelektrane i za taj posao potrošila oko 150 miliona evra.

Elektromreža na granici izdržljivosti
Elektroenergetska situacija u Srbiji je teška, jer su proizvodni i prenosni kapaciteti preopterećeni zbog izuzetno visoke potrošnje struje. Pritisak na elektroenergetski sistem u Republici je ogroman i nikada nije bio većii potrošnja struje uposlednjih 20 dana je na granici izdržljivosti, upozoravaju iz Elektroprivrede Srbije i Elektromreže Srbije.
Ako se nastavi sa sadašnjim trendom potrošnje struje, domaćoj elektroprivredi preti totalni kolaps. Trenutno, najkritičnije oblasti su prigradske opštine u Beogradu i centralne oblasti u Novom Sadu i Nišu. Da bi razrešio problem sa urednim snabdevanjem električne energije u Nišu, gde su neka domaćinstva bez struje bila i po 30 sati, EPS je od juče krenuo u odlučnu akciju i uspeo da im obezbedi uredno snabdevanje strujom.
– Sve redovne platiše moraju da dobiju struju, ali ćemo isključiti s mreže građane koji su se neovlašćeno priključili na elektrosistem. Problemi sa urednim snabdevanjem električnom energijom u pojedinim delovima Srbije dolaze zbog velikog opterećenja elektromreže i problema koje zbog toga imaju trafo-stanice, ali su u pitanju pojedinačni kvarovi – kaže Vladimir Đorđević, generalni direktor EPS-a.
On napominje da je pre dva dana potrošeno 155,5 miliona kilovat-sati električne energije, što je rekord u potrošnji, od čega je na području koje snabdeva EPS utrošeno čak 135 miliona kilovat-sati. Dnevna potrošnja je za gotovo 12 miliona kilovat-sati veća nego pre krize sa gasom. Upravo zbog toga dogrevanje stanova preko termoakumulacionih ili kvarcnih peći, grejalica i klima uređaja trebalo bi što pre da prestane i da toplane povećaju temperaturu u stanovima koji se greju iz toplana.
– Proizvodnja od 155,5 miliona kilovat-sati dnevno je gornja granica EPS-a, ali to ne može beskonačno da traje. Razumemo sve teškoće u snabdevanju gasom, ali distributivnamreža nije projektovana i ne može da izdrži da se cela Srbija greje na struju. Očekujem više spoljne temperature do nedelje, jer svaki Celzijus više od nultog podeljka znači da će za grejanje biti utrošeno dva miliona kilovat-sati manje za dogrevanje stanova – kaže Đorđević.
Rekordan prenos električne energije od 175,5 miliona kilovat-časova preko Elektromreže Srbije bio je pre dva dana, od čega je 155,5 miliona kilovat-časova električne energije bilo za potrebe snabdevanja potrošača u Srbiji i za tranzit 20 miliona kilovat-časova, za snabdevanje potrošača u regionu.
– Prenosni sistem radi stabilno i sigurnost snabdevanja potrošača ne dolazi u pitanje iako je prosečna starost transformatora veća od 25 godina i uspevamo da svakodnevno prenesemo energiju. To je omogućeno kvalitetno obavljenim remontima trafo-stanica EMS-a i dalekovoda, kao i obimnim i pravovremenim investicijama u prenosni sistem i ozbiljnim ulaganjima u nove trafo-stanice i rekonstrukcijom najvažnijih postrojenja. Zbog očuvanja stabilnosti elektroenergetskog sistema apelujemo na građane da štede struju – napominje EMS u jučerašnjem saopštenju.
(/slika2)Generalni direktor EPS-a kaže da zasluge za do sada nezabeležene proizvodne rezultate u vanrednim okolnostima pripadaju svim zaposlenima u ovom javnom preduzeću, od rudnika, preko elektrana, do distribucija. Đorđević je naveo da je EPS prošlog leta u svoje ključne tehničke programe uložio oko 400 miliona evra. Investicije su omogućile da povećamo proizvodnju sa 30 na 35 milijardi kilovat-sati, i proizvodnju uglja, na osnovu čega je godišnji uvoz sa 100 miliona smanjen na 30 miliona evra.
– Naše želje da damo što više struju nisu dovoljne. Potreban je i novac da se svi kapaciteti obnove i modernizuju. Domaćinstva i privreda imaju struju koja spasava energetski sistem zahvaljujući tome što smo u poslednjih nekoliko godina u proizvodne kapacitete uložili veliki novac. Termoelektrane EPS-a koje su pre sedam godina imale januarsku dnevnu proizvodnju oko 64 miliona kilovat-sati, ovih dana su proizvodile dvostruko više – naglašava Đorđević.
On ističe da rekorda u termoelektranama ne bi bilo da rudari nisu ostvarili rekordnu proizvodnju uglja i otkrivke. Tako je Kolubara prošle godine prvi put u istoriji proizvela više od 30 miliona tona uglja, a Kostolac je ispunio plan sa 7,3 miliona tona.
-----------------------------------------------------------
Srbija ne uvozi struju
Elektroprivreda Srbije za sada uspeva da pokrije sve potrebe stanovništva za električnom energijom. Ukoliko bude bilo potrebno, EPS će u saradnji sa republičkom vladom uvesti dodatne količine struje. Međutim, zbog porasta spoljne temperature nadležni u EPS-u ne očekuju da će posegnuti za ovom merom.
-----------------------------------------------------------
Nema poskupljenja do aprila
Električna energija u Srbiji neće poskupeti do aprila, saznaje „Politika” u Ministarstvu rudarstva i energetike. To znači da će građani Srbije i u naredna tri meseca plaćati 5,8 evrocenti za kilovat-čas.
Krajem prošle godine Petar Škundrić, ministar rudarstva i energetike je najavio da će struja, najverovatnije od marta 2009. godine, poskupeti za oko osam odsto. Zbog energetske krize nadležni su odlučili da odlože najavljeno poskupljenje električne energije.
Cena struje koju plaćaju domaćinstva i privreda i dalje je niža nego u državama u regionu, jer je, na primer, u Hrvatskoj kilovat-čas za domaćinstva 9,84 evrocenta, dok je u Bugarskoj 7,21. Najviše, ili ekonomske, cene električne energije plaćaju domaćinstva u Rumuniji koja za kilovat-čas izdvajaju 11,41 evrocent, a u Mađarskoj gotovo 13 evrocenti po kilovat-času.
Zbog niske cene struje privatni trgovci s ovim energentom nemaju posla u Srbiji. Ali, na osnovu međunarodnih ugovora koje je Srbija prihvatila, za šest godina građani će na tržištu odlučivati od koga će kupovati električnu energiju i po kojoj ceni. To znači da neće, kao sada, biti prinuđeni da kupuju struju od Elektroprivrede Srbije. Ovu mogućnost su do sada imali samo veliki potrošači, ali nisu kupovali od drugih snabdevača, jer je EPS-ova struja među najjeftinijim u Evropi.

Prete li restrikcije
U zemljama regiona pojavio se višak struje. U regionu koji hronično pati od nedostatka električne energije, privremeni viškovi struje pripisuju se globalnoj recesiji, odnosno padu proizvodnje i obima posla u građevinskoj, metalurškoj, automobilskoj i industriji telekomunikacija i informatičkih tehnologija. A smanjenje potražnje automatski je dovelo i do pada cena električne energije.
U prvim danima krize, izazvane nestašicom gasa, u Srbiji je porasla potrošnja struje. Većina državnih i zvaničnika Elektroprivrede Srbije umirivala je javnost izjavama da „struje ima dovoljno” i da će je uvesti ako zafali.
Pad cene električne energije na regionalnom tržištu mogao bi ponovo da natera odgovorne u Srbiji da se ponašaju neodgovorno, odnosno da olako prihvate privid da se nabavka nedostajućih količina može obezbediti po povoljnim cenama. To bi značilo da se reforme i modernizacija energetskog sektora odlažu i u 2009. godini, ali bi to bio i siguran signal da građani u bliskoj budućnosti ponovo mogu da strepe od restrikcija i mraka.
Kako se dogodilo da Srbija od regionalnog lidera u izvozu struje postane zemlja na čije se građane apeluje da usred zime troše manje električne energije?
Energetika je u poslednjoj deceniji globalno bila jedna od najprofitabilnijih privrednih grana, a Srbija sa svojom centralnom geografskom pozicijom i raspoloživim prirodnim resursima najbolje pozicionirana da zadovolji potrebe regiona koji je energetski deficitaran.
Zloupotreba električne energije kao socijalne kategorije
Srbija u 2009. godinu ulazi sa elektroenergetskim sektorom koji pati od istih boljki kao i poslednjih dvadeset godina – zloupotrebe električne energije kao socijalne kategorije, sve većeg zaostatka u njenoj proizvodnji i zatvorenog monopolizovanog tržišta. Ovakva politika onemogućila je investicije u nove proizvodne kapacitete i dovela Srbiju u sve veću zavisnost od uvoza električne energije. Prema ozbiljnim računicama, gledano po današnjim cenama, građani Srbije će za uvoz električne energije već od 2012. godišnje izdvajati oko 300 miliona evra. Uvoz, međutim, ne može biti dugoročno rešenje jer postoje ograničenja u kapacitetu prenosne mreže koja znače da se može uvesti samo određena količina energije.
– Te sume novca za uvezenu energiju plaćamo bukvalno svi samo zbog toga što nismo pre toga izgradili nove objekte ili što nismo omogućili da investicije uđu u energetski sektor. Posle osam godina od demokratskih promena možemo da svedemo račune i da kažemo da smo danas, evo, pred takođe mogućom energetskom krizom, upravo kao rezultat onoga što su ministri ili političari radili u energetskom sektoru Srbije prethodnih godina. Kroz ovaj sektor prošlo je šest ministara, ti ministri nisu bili specijalno zainteresovani za svoj posao, osim da nam kažu da će se graditi objekti i da ćemo svakako dobijati nove investicije u energetski sektor. Ništa dalje od toga nije učinjeno i u Srbiji nije izgrađen nijedan objekat – kaže nezavisni ekspert za energetiku Zorana Mihajlović-Milanović.
(/slika2)Tadašnji srpski premijer Vojislav Koštunica izjavio je 2007. godine u majskom ekspozeu pred parlamentom: „...Vlada će svoju energetsku politiku zasnivati polazeći od činjenice da upravo energetika predstavlja jedan od važnih faktora za postizanje ukupne ekonomske stabilnosti u našem regionu i celoj jugoistočnoj Evropi. Najveća strana ulaganja u Srbiji očekuju se u oblasti energetike (planira se oko tri milijarde evra). Cilj vlade jeste dostizanje liderske pozicije srpske energetike u regionu. Elektroprivreda Srbije završiće proces transformacije, a realizacijom Strategije razvoja energetike predviđa se značajno ulaganje domaćeg i stranog kapitala u nove proizvodne kapacitete, kao što su Kolubara B, nove hidroelektrane, revitalizacija i modernizacija postojećih hidro i termokapaciteta. Finansijskim jačanjemEPS-a omogućiće se investiranje i izvan granica Srbije...”
Bogati jeftinom strujom greju bazene
Zašto investitori nisu previše zainteresovani da grade nove elektrane u Srbiji?
Država niskom, dotiranom cenom struje i danas podjednako pomaže siromašne slojeve stanovništva, ali i bogate ljude koji jeftinom strujom greju bazene i industriju i to je jedan od ključnih razloga zašto nema novih ulaganja u elektroenergetiku. A gotovo svi političari nisu spremni da objasne građanima da bi struja sada trebalo da poskupi, kako bismo u narednih deset godina imali sigurno snabdevanje po najnižim cenama. Država, a ne EPS, treba da pomogne onima koji imaju problem da plate realnu cenu energije. Izradom detaljnih socijalnih karata, i postepenim prevođenjem industrije na tržišnu cenu električne energije, stvoriće se uslovi za prekid nepotrebnog rasipanja sredstava poreskih obveznika i neophodan prostor za rentu investitora.
– Političari nastoje da cenu energenata, a posebno električne energije, drže na što nižem nivou, što dovodi do sukoba kratkoročnih političkih ciljeva i dugoročne potrebe da se obezbedi dovoljno sredstava za izgradnju novih objekata. Kratkoročni ciljevi politike su da cena električne energije bude relativno niska ali problem je u tome da tako niska cena električne energije onda ne obezbeđuje dovoljno novca da se grade novi kapaciteti. U dugom roku, to dovodi do toga da je energija skuplja nego što bi trebalo da bude – kaže Vuk Hamović, predsednik energetske kompanije „Energy Financing Team” (EFT).
Ta kompanija u Republici Srpskoj od 2005. godine investira stotine miliona evra u zapušteni rudnik i termoelektranu „Stanari”, koja će biti prvi kapitalni energetski objekat izgrađen u poslednjih dvadeset godina na području bivše Jugoslavije.
Republika Srpska u poslednjih nekoliko godina postala je „investiciona Meka” za energetske kompanije. Premijer Milorad Dodik kaže da investitori nisu ograničeni zahtevom da isporučuju struju po socijalnim cenama, već imaju slobodu da sve što proizvedu mogu i da izvezu i prodaju po tržišnim cenama.
Pored problema sa cenovnom politkom, Srbija nema iskustva sa dolaskom velikih investitora u oblasti energetike. Parlament Srbije je Zakon o energetici, kao uostalom i strategiju razvoja energetike, usvojio još 2004. godine. Gotovo ništa značajno planirano ovim dokumentom do sada nije sprovedeno u delo.
– Srbija nema definisane podzakonske akte u oblasti energetike a ti akti zainteresovanom investitoru trasiraju put od namere do realizacije. Zato i nema privatnih investitora, oni su od naše države onemogućeni da dođu u Srbiju i ulažu u ovdašnju energetiku – kaže Zorana Mihajlović-Milanović.
Iz krugova nezavisnih stručnjaka navodi se ocena da je zaštita monopola Elektroprivrede Srbije jedan od osnovnih razloga za tromost države u sprovođenju neophodnih reformi u energetici.
Ideja tržišta električne energije jeste da konkurencija prodre do krajnjih potrošača i primora EPS da se prilagodi tržišnim uslovima. Taj proces podrazumeva suštinsko restrukturiranje najvećeg javnog preduzeća, omogućiće mu da postane efikasno i osloboditi ga nepotrebnih troškova i gubitaka. Pitanje oko kojeg ne bi trebalo da bude nedoumica jeste potreba za stvaranjem funkcionalnog tržišta, prestanka nepotrebnog dotiranja cene energije i otvaranja vrata privatnom kapitalu. U suprotnom, Srbija neće biti sposobna da izgradi nove proizvodne kapacitete koji su joj preko potrebni.
Svi zvaničnici države i energetskog sektora javno prihvataju neminovnost reformi, ali način njenog sprovođenja tema je žestoke debate. Da li Elektroprivredu Srbije treba privatizovati, da li je dokapitalizovati, i na koji način, kako pronaći strateške partnere za izgradnju novih elektrana...?
Možda je vredelo pogledati i iskustva drugih zemalja koje su prošle tranziciju. Češka elektroprivredna kompanija ČEZ dobar je primer na kome se najbolje vidi stvarni trošak dugogodišnjeg nečinjenja političara u Srbiji kada je u pitanju elektroprivreda. ČEZ je na početku češke tranzicije bio na istoj startnoj poziciji kao i Elektroprivreda Srbije. Vlada Češke je restrukturiranje i depolitizaciju ČEZ-a sprovela 2001. godine, vođena jakim motivom – članstvom u Evropskoj uniji. Šest godina kasnije, ČEZ je ostvario profit od 1,6 milijardi evra, vrednost kapitala firme procenjena je na 14,5 milijardi evra, a ta firma postala je jedna od najvećih kompanija u Evropi i regionalni energetski lider. EPS je, s druge strane, te 2007. godine ostvario gubitak, a poslednji novi objekat pustio je u pogon davne 1990. godine.
Akcije EPS-a na berzi?
EPS se može ali se i ne mora privatizovati. Tu odluku doneće država, na osnovu dugoročnih projekcija. Jedan od potencijalnih modela restrukturiranja EPS-a koji se spominje u poslednje vreme jeste izdavanje akcija ovog preduzeća na berzi.
– Taj model je prihvatljiv, ali ima manu da ne rešava osnovni problem glomaznosti i neefikasnosti EPS-a. U tom slučaju, povećani prihodi od skuplje električne energije, umesto na modernizaciju postojećih i izgradnju novih objekata, ponovo bi bili neefektivno utrošeni – kaže Svetislav Bulatović, izvršni direktor kompanije EFT.
Drugi model koji se spominje je da država pronađe strateškog partnera za Elektroprivredu Srbije. I ovaj model ima svojih prednosti, ali i ozbiljnih mana.
– Jak strateški partner bi EPS-u svakako omogućio da se razvija, ali se ovim potezom ne bi ukinuo monopol. Verovatno najnepovoljniji scenario za građane Srbije jeste nastanak monopola privatne elektroprivrede, koji bi zamenio državni – kaže Bulatović.
Želja države da zadrži kontrolu u ovom segmentu je razumljiva. Zbog toga što je elektroprivreda u svesti građana još uvek snabdevački, a ne profitabilni sektor, u inicijalnim fazama moglo bi se pronaći kompromisno rešenje.
 – Pronalaženje više strateških partnera za izgradnju ili modernizaciju pojedinih elektrana omogućilo bi državi da zadrži dominantni položaj i kontrolu, a pri tom bi stvorilo uslove da monopol bude ukinut – kaže Bulatović.
Osnovni rezultat dolazeće globalne recesije na elektroenergetiku Srbije biće korekcija energetskog bilansa. U Srbiji je već evidentna smanjena proizvodnja izvoznih industrija koje su po pravilu energetski intenzivne. Pri tome, treba imati u vidu da je srpska ekonomija energetski neefektivna. Da bi proizvela jedan evro dodatne vrednosti, ekonomiji Srbije je potrebno duplo više energije od razvijenih zemalja Evropske unije.

Jaje, riznica života
Jaje je jedna od najvažnijih namirnica u ljudskoj ishrani. Kokošija jaja, koja se najčešće koriste, bogata su hranljivim sastojcima. Obezbeđuju sve neophodne aminokiseline i mnoge vitamine i minerale neophodne za pravilno funkcionisanje organizma. Sadrže riboflavin, folnu kiselinu, vitamine B6 i B12, dok je žumance važan izvor vitamina A, De i E. Bogata su i gvožđem, kalcijumom, fosforom i kalijumom. Zbog obilja proteina koje sadrže, dobra su zamena za meso.
Trećinu mase jajeta prosečne veličine čini žumance, koje ima oko šezdeset kalorija, dok je energetska vrednost belanca oko četiri puta manja. Belance se sastoji uglavnom od vode, koja čini oko 85 odsto belog dela jajeta, dok ostatak zauzimaju proteini. Žumance sadrži zeaksantin i lutein, karotenoide koji se sakupljaju u mrežnjači i štite oči od slobodnih radikala koji potiču od sunčevog zračenja. Nedostatak ovih supstanci primećen je kod pušača i osoba svetlih očiju. U žumancetu se nalazi i holin, jedinjenje neophodno za razvoj mozga embriona i novorođenčadi.
Jaja su veoma osetljiva na visoke temperature vazduha, pa ih treba čuvati u frižideru. Pošto im je ljuska porozna, nemojte ih držati u blizini crnog i belog luka i druge hrane čije jake mirise mogu da upiju. Najbolje je ostaviti ih u zatvorenoj kutiji. Izbegavajte da ih čuvate u pregradi za jaja na vratima frižidera, pošto su na tom mestu često izložena temperaturama višim od preporučenih. Ako ste u nekom receptu upotrebili samo belance ili žumance, „višak” nemojte bacati: sveža žumanca mogu se sačuvati u dobro pokrivenoj posudi u frižideru dva dana, a belanca do četiri dana. Ukoliko se sasuše, pre upotrebe sipajte na njih malo vode i ostavite da je upiju. Sirova jaja mogu izazvati trovanje salmonelom. Da bi se ova bakterija ubila, potrebno je da žumance prilikom kuvanja dostigne temperaturu višu od 70 stepeni Celzijusovih. Tvrdo kuvano jaje možete slobodno jesti i posle nedelju dana čuvanja u frižideru.
Ove namirnice klasiraju se prema veličini, odnosno masi, dok se u receptima obično navodi samo koliko je komada potrebno. Ako veličina nije tačno navedena, trebalo bi da upotrebite jaje srednje veličine. Ukoliko prilikom pečenja kore za tortu upotrebite previše krupno jaje, može se dogoditi da vam kora posle hlađenja izgubi vazdušastost i „spljeska se”.
Da bi se belanca lakše umutila, a sneg od njih bio vazdušastiji, ne smeju biti hladna. Izvadite ih iz frižidera i ostavite da dostignu sobnu temperaturu. Mutite ih u čistoj posudi: ako dođu u dodir sa bilo kakvom masnoćom ili u njih upadne komadić žumanceta, nećete uspeti da ih ulupate. Kada vam je potrebna veća količina belanca, odvajajte ih jedno po jedno, u poseban sud. Ako se žumance ipak razlije i upadne u belance, pokvasite kraj kuhinjskog ubrusa i spustite ga u posudu – žumance će se zalepiti za vlažnu hartiju i lakše ćete ga izvući.
D. D.

Bočac na vetrometini istorije
Bočac - Dole kanjon Vrbasa i brana hidroelektrane, gore Čemernica pod snegom, a između Šumnjaci, Maljigovo, Drenik i Podplanina. Sve zajedno to je Bočac, naseobina četrdesetak kilometara daleko od Banjaluke.
U ovom, kao i bezbroj drugih ni sela ni varoši, priča je napretek. Poput onih o srednjovekovnom životu i procvati Bočca. Ili onih iz vremena izgradnje danas najveće hidroelektrane u Republici Srpskoj. Ili trećih koje govore o zločinu koji je u Bočcu počinjen za vreme poslednjeg rata. Ili onih četvrtih.
Iako postoje priče o vremenu pre 14. veka, naseobina se prvi put u pisanim dokumentima pominje 1446. odnosno pedesetak godina ranije, kada je ovim prostorima, nazvanim Donji kraji, vladao kralj Tvrtko. Bočcem je, piše to u knjigama s početka 15. veka, vladao i moćni feudalac Hrvoje Vukčić.
U Bočcu danas kao da nemaju vremena da pričaju o onom što je ovde bilo davno. A i zašto bi kada je mnogo poslova prečih za oko trista domaćinstava i blizu 1.200 meštana u njima.
Ilija Smiljić nije imao ni dvadeset godina kada se iz Bočca otisnuo u svet. Posle Banjaluke odlazi u Hrvatsku, potom u Sloveniju, a onda u Austriju u kojoj i danas zarađuje hleb sa ukusom znoja i žuljeva, ali i nostalgije koja ga nikada nije ostavljala spokoju.
– Nigde kao čovek ne možeš da izađeš. Skupoća, lična nesigurnost, recesija, inflacija... Kupimo ono što je najjeftinije za pojesti, pa u baraku. Niko nigde ne ide. Živimo u otvorenom zatvoru, priča Ilija.Mogao je on da povede u Austriju i ženu i četvoro dece. Tada bi dobijao i pristojan dečiji dodatak. Ali...
– Na to nikada nisam hteo da pristanem. Zar ja da zarađujem na mojoj deci, mom najvećem bogatstvu. Zar da mi deca uče neku drugu istoriju i jezik. E, na to ti nikad neću pristati, kaže Ilija.
Komšiji Branku Grbavcu je sedamdeset sedma. Pedeset i četiri godine je u braku, a trideset i četiri u penziji. Ceo radni vek bio je rudar. Danas od troje dece i njihovih bračnih saputnika ima šestoro unučadi i jedno praunuče. Ali i kuću u Bočcu, u kojoj svake godine provede po pet-šest meseci.
– Trideset i četvoro nas je bilo pod jednim krovom. Ni za hleb se nije imalo. Morao sam nekud okretati. Šezdeset i pete sam otišao u Holandiju. I tu penziju dočekao. Ako umrem u Holandiji, deci sam rekao da me sahrane u Bočcu. Tu gde su mi i otac i deda i pradeda... Tu gde su mi koreni, ponosno će starina Branko.
Za vreme poslednjeg rata u Bosni poginulo je dosta meštana. Hrvatska vojska koja je okupirala Bočac u jesen 1995. zapalila je gotovo dve stotine kuća.
– Devedesetogodišnju staricu Ljubicu Oroz i njenu kćerku Desu zaklali su na kućnom pragu. I nad ostalim je izvršen zločin. Kuće ćemo obnoviti, ali živote nevinih ljudi nikada nećemo namiriti, sa setom kaže David Mlađenović.
Od davnina je sedište paroha i crkvene opštine bilo u Bočcu. Međutim, pravoslavne bogomolje u selu nije bilo sve do pre desetak godina. Doduše, u pričama se pominje crkva – brvnara koju su, svojim dolaskom u Bosnu, porušili Turci. Kasnije je postojala crkva u Aginom selu koja je, pored ovog, opsluživala i vernike Bočca i Krmina, dakle mesta u kojima je potkraj devetnaestog veka bilo 312 domova i u njima 2.541 seljanin.
(/slika2)– Danas nam jesve potaman. Imamo jedan od najlepših hramova u banjalučkoj eparhiji. Svi se danas pričešćuju i svaka kuća slavi svoju krsnu slavu. Uz to nema domaćinstva a da ne slavi neku od zavetnih slava. Međutim, mladih nema. Lani je, doduše, kršteno šestoro dece, ali se u crkvi niko nije venčao, upozorava jerej Ljubiša Đurić.
Dole uz obale Vrbasa, stada ovaca. Zima ih već odavno oterala odozgo sa Čemernice. U kućama za vreme zimskih večeri, prela kao nekad. I pesma i priče od davnina. I sve to namerniku za dobrodošlicu.

Fiskalne kase zatvaraju radnje
Bijeljina – Prema podacima Odseka za privredu opštine Bijeljina u poslednjih nekoliko meseci čak 165 samostalnih preduzetnika podnelo je zahtev za trajnu, dok je 85 njih zatražilo privremenu jednogodišnju odjavu delatnosti.Među onima koji su se odlučili na prekid rada najbrojniji su trgovci, ugostitelji, te zanatlije, a kao najčešći razlozi za odjavu delatnosti i prekid rada navode se neizvesnost zbog ekonomske krize, ali i obavezno uvođenje fiskalnih kasa za sve delatnosti u Republici Srpskoj.
„Od 165 stalno odjavljenih radnji najveći broj je samostalnih trgovinskih radnji i reč je uglavnom o manjim radnjama gde je i promet bio manji dok nismo imali slučajeve odjavljivanja većih trgovinskih radnji sa većim prometom. Istovremeno za stalno je odjavljeno 39 ugostiteljskih objekata, dok je 21 vlasnik zatražio privremenu obustavu rada do jedne godine. Stalno je odjavljeno i 46 samostalnih zanatskih radnji, dok je njih 29 zatražilo privremenu odjavu”, rekla nam je Tatjana Vujić, šef odseka za privredu u opštini Bijeljina.
Kako saznajemo, među odjavljanim zanatlijama najveći broj je molera, farbara, te parketara.
Vlasnici odjavljenih radnji nerado govore o razlozima zatvaranja, ali najčešće navode obavezno uvođenje fiskalnih kasa.
„Same kase su izuzetno skupe, najjeftinije su oko hiljadu maraka. U posebno nepovoljnom položaju smo mi koji radimo na otvorenom prostoru, jer imamo problem sa instaliranjem. Još nisam odjavio delatnost, sačekaću da vidim šta će se dešavati u ovoj godini, ali ozbiljno razmišljam o odjavi ”, rekao nam je jedan od zakupaca tezge na bijeljinskoj gradskoj tržnici.
Poseban problem „malim” trgovcima predstavlja i prava poplava megamarketa u Bijeljini. Samo u poslednje dve-tri godine, osim postojećih marketa i samousluga, u gradu koji nije imao nijedan megamarket otvoreno ih je šest, a u toku je izgradnja još nekoliko.
„Poslednjih nekoliko godina sa otvaranjem megamarketa nas su prosto počeli da guše. Nismo mogli da budemo konkurentni sa cenama, a zbog sve teže ekonomske situacije kupci idu tamo gde je jeftinije, pa makar i za pfenig. Ova fiskalizacija je bila kap u prepunoj čaši i zato zatvaram radnju. Šta sada? Na biro za zapošljavanje, pa šta bog da”, kaže nam jedna od doskorašnjih vlasnica manje trgovinske radnje.
U Poreskoj upravi u Bijeljini podsećaju da je fiskalizacija obavezna i da izuzetaka nema.
„U ovom prvom roku za fiskalizaciju u kojem su obuhvaćene trgovine na malo, ugostiteljske radnje, te radnje koje se bave zanatstvom kao što su frizerske, automehaničarske, fotografske i druge delatnosti imali smo registrovanih 3.771 obveznika,a njih 3.100 je podnelo zahtev za fiskalizaciju. Od oko 18 odsto obveznika koji se nisu fiskalizovali prema našim podacima 11 odsto je neaktivno, a sedam odsto su oni koji nisu podneli zahtev za fiskalizaciju a vode se kao aktivni”, rekao nam je Miodrag Jovanović, načelnik bijeljinske područne jedinice Poreske uprave Republike Srpske. On je podsetio da su zakonom o fiskalnim kasama propisane kaznene odredbe za obveznike koji se ne registruju do propisanog roka.
Za pravna lica ta kazna iznosi dve do petnaest hiljada konvertibilnih maraka, za preduzetnike petsto do hiljadu petsto maraka, te zabrana obavljanja delatnosti do šezdeset dana.

Jahte rado idu u barsku marinu
Bar – Protekle sezone, koja je spremno dočekana, za oko 20 odsto povećan je broj ulazaka i boravka stranih i domaćih jahti na dnevnim i sedmičnim vezovima, a za više od sto procenata uvećani su poslovni prihodi u odnosu na 2007. I plate zaposlenih su povećane za 15 posto, saopštio je kapetan Dušan Perović, izvršni direktor AD „Marina” Bar.
Ističući da je AD „Marina” nosilac razvoja nautičkog turizma u Crnoj Gori, on je dodao da je poslovnim aktivnostima menadžmenta lane podignut nivo ponude i usluga.
– Profunkcionisali su svi gatovi uz minimalno opremanje i uređenje prostora suvih vezova. Zamenjeni su konopi i povećan broj sigurnih vezova, uređeni sanitarni čvorovi, ugrađen video-nadzor ulaza i izlaza, uveden bežični internet koji pokriva marinu i deo gradskog šetališta, a ostvaren je i agresivniji marketinški nastup na tržištu, veli Perović.
Podsetivši da je AD „Marina” pred privatizacijom, on je naveo da nautički turizam zahteva visok nivo usluga i iziskuje najkvalitetnije investitore, dodajući da globalna finansijska kriza indirektno utiče na njihovo interesovanja.

Nevolje službenika Dimitrija Rupela
Od našeg stalnog dopisnika 
Ljubljana – Preskupi banketi, megalomanski troškovi za prevoz, a uz sve to i rasipništvo na račun ženinog luksuza i komoditeta, to su, između ostalih, otkrića do kojih su došli slovenački mediji pošto je Dimitrij Rupel, nekadašnji ministar spoljnih poslova u vladi bivšeg premijera Janeza Janše, po silasku sa funkcije prestao da bude „nedodirljiv”. Rupela ta briga javnosti da sazna sve o gresima bivšeg šefa diplomatije toliko nervira, da je najavio mogućnost dobrovoljnog povlačenja sa funkcije „letećeg izaslanika” premijera Boruta Pahora.
Rupelu je čašu strpljenja prelilo curenje poverljivih podataka o njegovim skupim službenim putovanjima. Recimo onom iz 2007, kada je sedmočlana Rupelova delegacija za večeru od 38 jela u prestonici Španije spiskala 1503,28 evra, što predstavlja ceh od 214,75 evra po osobi. „Mora da je za stolom sedelo sedam osoba koje su crkavale od gladi, ili je bilo više učesnika u žderačini,” pišu komentatori. Slovenački poreski obveznici su pride platili i rentiranje aviona za istu delegaciju na relaciji Ljubljana – Madrid, što je koštalo još 35.490 evra. Rupel i njegov tim su iz Madrida nastavili put ka Buenos Ajresu redovnom avionskom linijom, dok se iznajmljena letilica prazna vratila u Ljubljanu, da bi se po povratku delegacije u Madrid ponovo prazna dovezla do španske metropole…
Rupelovi dojučerašnji saradnici više ne žele da prikrivaju podatke o rasipništvu bivšeg šefa, pa pljušte informacije o neekonomičnosti poslovanja Rupelovog ministarstva spoljnih poslova. To je dovelo do obnavljanja ideje da se u MSP Slovenije ponovo uvede funkcija glavnog inspektora za slovenačku diplomatsku mrežu. Ministarstvo spoljnih poslova je u vreme kada je ministar bio Ivo Vajgl tu funkciju imalo, ali je inspektora ukinuo upravo Dimitrij Rupel.
Rupel se odazvao na izveštavanje o kulinarskim bahanalijama rečima da je „u Madridu bio važan sastanak u vreme priprema Slovenije na predsedavanje EU”, ne pokušavajući da opravda visoke troškove. Poreski obveznici su putem medija dobili uvid u sadržaj računa restorana „Lagrimas Negras” hotela „Puerta Amerika” za večeru koju je Rupel, sa još pet članova delegacije i dva prevodioca za španski jezik, slistio aprila 2007. u Madridu. Mezilo se 14 predjela, pojelo 11 glavnih obroka i 13 poslastica uz tri flaše vina, svaka po ceni od 160 evra.
Rupelov naslednik na mestu ministra spoljnjih poslova Samuel Žbogar, kako bi amortizovao ljutnju javnog mnjenja, najavljuje da će inspektori MSP obaviti kontrolu potrošnje novca po svim ambasadama koje su prekoračile sumu za reprezentaciju. Posao nadzora trošenja novca iz budžeta ubuduće će obavljati glavni inspektor za slovenačku diplomatsku službu.
Tu nije kraj Rupelovih (ne)zgoda, jer su novinari lansirali senzaciju da Rupel u Pahorovom kabinetu radi „na crno” pošto nije potpisao ugovor za posao „premijerovog specijalnog izaslanika”, niti postoji sistematizacija za takvo radno mesto. Bruka je zataškana tako što je premijer pronašao „srednje rešenje”. Ukratko, Rupel je završio na mestu običnog ćate, izvestili su sinoć elektronski mediji, dok njegovu ženu čekaju nova iskušenja zbog zloupotreba državnih resursa za lične potrebe. Dok je bila ministrova žena, Marjetica Rupel se nije ustručavala da koristi službeni auto a imala je i šofera koji ju je vozio do pijace ili samoposluge. Koliko su birači zadovoljni činjenicom da je istraga njenih nedela obnovljena, toliko je nad pojačanom medijskom pažnjom vidno ogorčen službenik Rupel.

Na pomolu koncentraciona vlada
Brčko – Sudeći po raspoloženju brčanskih političkih prvaka, namera supervizora za Brčko Rafija Gregorijana da se nakon neuspelih razgovora oko formiranja koalicione vlasti, formira „koncentraciona vlada distrikta Brčko”, naišla je na različite reakcije kod stranaka, ali je izvesno da će dobiti potrebnu većinu u skupštini. Skepse se uglavnom odnose na planirani obračun sa korupcijom i kriminalom, i na rasvetljavanje kriminalnih afera koje su do sada gurane pod tepih.
Glavni kočničari formiranja vlasti, predstavnici brčanskog SDP-a, čiji je lider dosadašnji gradonačelnik Mirsad Đapo, a koji se nalaze u vladajućoj strukturi još od 2000. godine svakako su najzadovoljniji tim predlogom, što predsednik odbora SDP-a u Brčkom Izet Banda i ne krije.
„Mi u SDP smatramo da je formiranje koncentracione vlade u ovom trenutku jedini izlaz. Najavljujem kandidaturu SDP-a za mesto predsednika Skupštine ili gradonačelnika distrikta i učešće u raspodeli mesta šefova odeljenja i savetnika gradonačelnika” izjavio Banda.
Za predsednika poslaničkog Kluba SDS-a Ratka Stjepanovića, prijedlog supervizora Gregorijana „očigledno pokazuje da je propao dogovor koji su članice Prudskog sporazuma napravile oko formiranja vlasti u Brčkom”.
„Naš stav je da koncentraciona vlada nije najsretnije rešenje u trenutku u kome je potpuno jasno da je prethodna vlast imala veoma loše rezultate i u BiH proglašena najkorumpiranijom, tako da bi nastavak održavanja takve vlasti bio na štetu građana distrikta. Pošto je SDP još tokom razgovora o formiranju skupštinske većine bio protiv formiranja takve vlasti, mi u SDS-u nismo ni imali potrebu razmatranja takvog predloga”, rekao je Stjepanović
Dosadašnji potpredsednik brčanske skupštine Ivan Krndelj,smatra da eksperiment zvani „koncentraciona vlada” neće doneti promene.
Dragan Pajić, koji će najverovatnije biti novi gradonačelnik distrikta Brčko smatra da „zbog nepostojanja vlasti neki ljudi u vladi distrikta donose vrlo važne odluke za koje nemaju ni mandat ni ovlašćenja”.
Do ovakve situacije je došlo, nakon što je, naprasno i bez prethodnih najava, u ponedeljak SDA neposredno pred zasedanje skupštine gde je trebalo da se izabere rukovodstvo parlamenta i gradonačelnik, a nakon sastanka sa supervizorom Gregorijanom, napustila sporazum o koaliciji u kome nije bilo SDP-a, socijalista i novih demokrata. Upućeni tvrde, a i u neformalnim razgovorima se može saznati da su dva poslanika SDA dobili veliki broj pretnji i ucena, i da očigledno nisu imali izbora.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Viljnus zbog NATO samita kao tvrđava, sistemi Patriot usmereni ka Kaljiningradu
VILjNUS – NATO je pretvorio Viljnus, prestonicu Litvanije, u tvrđavu branjenu naprednim oružjem kako bi zaštitio američkog predsednika Džozefa Bajdena i druge lidere Alijanse na samitu sledeće nedelje, koji se održava 32 kilometra od litvanske granice sa ruskim saveznikom Belorusijom.
Više od 3.000 litvanskih vojnika brinuće o bezbednosti samita NATO-a u Viljnusu.
Šesnaest NATO saveznika poslalo je ukupno oko 1.000 vojnika da obezbeđuju dvodnevni samit 11. i 12. jula, koji se održava samo 151 km od same Rusije, prenosi Rojters.
 Mnogi od njih su poslali i napredne sisteme protivvazdušne odbrane koji nedostaju baltičkim državama.
„Bilo bi više nego neodgovorno da naše nebo bude nezaštićeno u trenutku kada Bajden i lideri 40 zemalja stižu“, rekao je predsednik Litvanije Gitanas Nauseda.
Nemačka je rasporedila 12 raketnih sistema Patriot, koji se koriste za presretanje balističkih i krstarećih raketa ili ratnih aviona.
Španija je dopremila sistem protivvazdušne odbrane NASAMS, Francuska šalje samohodne haubice Cezar, i uz Finsku i Dansku raspoređuje vojne avione u Litvaniji.
Ova zemlja je, uz Britaniju, isporučila sredstva protiv bespilotnih letelica.
Poljska i Nemačka su poslale snage za specijalne operacije pojačane helikopterima.
Drugi šalju opremu za borbu protiv bilo kakvih potencijalnih hemijskih, bioloških, radioloških i nuklearnih napada.
Litvanski predsednik vidi ove akcije saveznika kao potvrdu da je potrebno da NATO hitno uspostavi stalnu protivvazdušnu odbranu u baltičkim državama.
„Razmišljamo o tome šta će se desiti nakon završetka samita i radićemo sa saveznicima na stvaranju rotirajućih snaga za trajnu vazdušnu zaštitu“, rekao je on novinarima.
U selima pored beloruske granice, meštani su saopštili Rojtersu da se osećaju potpuno bezbedno, uprkos ponudi Minska da se tu nakon pobune smeste ruske plaćeničke trupe Vagner grupe i rusko nuklearno oružje.
Na aerodromu u Viljnusu, osam nemačkih raketnih bacača Patriot raspoređeno je sa cevima usmerenim u pravcu ruskog Kalinjingrada, a još dva prema Belorusiji.
„Znate gde se nalazite geografski i prilično dobro znate odakle pretnja dolazi. Litvanija je tražila od nas zaštitu samita, a takođe je NATO tražio pomoć od Nemačke. Ovo je naš odgovor“, rekao je potpukovnik Štefen Lib, komandant jedinice Patriota.
Litvanija je utrostručila jedinice pogranične straže na beloruskoj i ruskoj granici tokom leta, uz oficire iz Letonije i Poljske.
Dve zemlje su takođe poslale policiju da pomogne u patroliranju po Viljnusu.
Gradonačelnik Viljnusa je preporučio stanovnicima da odu na odmor van grada, ako žele da izbegnu gužve u saobraćaju, jer će veliki delovi centra prestonice biti zatvoreni tokom samita.
Kako javlja izveštač Tanjuga, deluje da su građani poslušali apel gradonačelnika, s obzirom na to da je na ulicama prisutan mali broj ljudi, policija patrolira i povremeno prolaze vozila pod njenom pratnjom.
Grad je okićen zastavama Litvanije, Ukrajine i NATO-a.

Zemljotres jačine 5,6 stepeni po Rihteru pogodio Tajvan
Zemljotres jačine 5,6 stepeni po Rihterovoj skali pogodio je danas Tajvan, saopštio je američki Geološki zavod.
Epicentar zemljotresa bio je 87 kilometara istočno od grada Hengčuna sa oko 31.200 stanovnika.
Do sada nema izveštaja o eventualnim žrtvama ili šteti.
Nije izdato upozorenje na cunami, preneo je Tas, prenosi Tanjug.

Petković: Svečlja kriminalizacijom Srba opravdava prisustvo parapolicije
Direktor Kancelarije za Kosovo i Metohiju Petar Petković ocenio je danas da je pokušaji ministra unutrašnjih poslova privremenih prištinskih institucija Dželjalja Svečlje da kriminalizuje Srbe sa severa KiM imaju za cilj da opravdaju, kako je naveo, protivpravno prisustvo parapolicijskih jedinica, „gde danonoćno terorišu srpski narod”.
„Lažni ministar, a pravi nasilnik i ekstremista Dželjalj Svećlja, zajedno sa njegovim okupacionim falangama preobučenim u odela Kosovske policije, jedini su kriminalci na severu Kosova i Metohije i tu nemaju šta da traže”, naveo je Petković u saopštenju. Poručio je da bi bilo najbolje da Svećlja „pođe od sebe i optužnice koja je godinama podignuta protiv njega zbog napada kamenicama na pripadnike tzv. Kosovske policije, ali i zbog prevrtanja vozila misije Euleks”.
Dodao je da bi Svećlja, umesto što „nezakonito da privodi Srbe navodnom poznanju pravde i prava”, trebalo prvo sam da prestane da beži od tog istog prava i pravde.
„Da li je sprovođenje reda i zakona to što je kukavički poslao svoje falange da duge cevi uperuju u sina predsednika Aleksandra Vučića zbog jedne majice? Da li je vladavina prava kada Kurtijevi specijalci pucaju u leđa Dragiši Galjku, Miljanu Deleviću, Milanu Jovanoviću, braći Stojanović iz Gotovuše? Ili, kada brutalno pretuku srpsku decu Daru i Kristijana”, zapitao je Petković. Naglasio je da „hibridni rat koji Svećlja kukavički vodi iz Prištine protiv svega srpskog i posebno severa Kosova i Metohije”, rezultirao time da „nema tog čestitog Srbina koji bi ni javno ni tajno pristao da bude alibi Svećlji u njegovoj bolesnoj opsesiji okupacije severa i proterivanja Srba sa Kosova i Metohije”.
„To mu nikada neće uspeti”, poručio je Petković. Svečlja je ranije danas u intervjuu portalu Košev rekao da nije protiv srpskog naroda, već, kako tvrdi â€žšovinističkih projekata Srbije i kriminalaca”.

Sporo trežnjenje
Svet suočen s najopasnijom finansijskom i ekonomskom krizom od 1930. do danas – sve više liči na nas. Recesija uzima danak u najrazvijenijim državama. Milioni ljudi ostaju bez posla i krova nad glavom, sukobi i ratovi na više mesta, kriza autoriteta, bezidejnost…
Ni mi 1990. godine, koja se u našoj novijoj ekonomskoj istoriji može oceniti kao poslednjom „normalnom”, nismo bili bez problema, ali od tada do danas preživeli smo i ono što mnoge zemlje, pa i kontinenti nisu za nekoliko vekova – od ratova u susedstvu, u kojima zvanično nismo učestvovali, ali zbog kojih smo trpeli godine teških sankcija, preko hiperinflacije od dva do tri procentna poena na sat, pa do brutalnog NATO bombardovanja…
I na sve to, kao delu sveta kome se ništa lepo ne smeši ove poslovne godine, stiže nam pretnja od sve izvesnije recesije. Iako za takvu nimalo laku dijagnozu još nisu ispunjeni formalni kriterijumi, jer, kako tvrde stručnjaci, treba tri meseca uzastopno da opada ukupna privredna aktivnost, za većinu naših ekonomista, kojima je to posao, a ne politički angažman, stvar je sasvim jasna – recesija je na vratima. Još ih nije treskom razvalila, ali njen zlokoban teški huk već se čuje.
Na to nas sasvim otvoreno u jučerašnjoj izjavi uverava i zamenik direktora u Direkciji EK za ekonomiju i finansije, Kristof Pore dela Rošfordijer. I šta kaže još taj visoki zvaničnik EK?
Da su vlasti država u regionu do jeseni smatrale da ih kriza neće pogoditi. Nisu želele da se suoče s činjenicom da kriza pristiže. Takav ignorantski stav još tada je brinuo tukomisiju. Na spisku onih koje će recesija zahvatiti nalaze se Turska, Hrvatska i Srbija.A šta nam preti – „oštro usporenje rasta kao posledica slabije potražnje i nižeg izvora finansiranja, naročito direktnih stranih investicija i kredita”.
U ogovoru na taj izazov oči se upiru u državu. Ništa novo, niti nepoznato. Končano, takav recept stiže do Evrope i nas sa one strane okeana. Amerika je, kako reče jedan od analitičara, više učinila na podržavljenju svoje ekonomije nego sam Lenjin u ranoj fazi nekadašnjeg Sovjetskog Saveza. Ali ideja za ublažavanje i otklanjanje recesije još nema. Potrajaće. Koliko? Godinama. Bez sumnje.
Ali šta s nama u „zreloj tranzicionoj fazi”?
Od početnih, gotovo šaljivih izjava nekih naših politekonomskih autoriteta, da ćemo se neokrnjeni izvući iz svega toga, pa čak i okoristiti, počelo je lagano otrežnjenje. Više se niko ne usuđuje da se igra, čak ni rečima, s dolazećim nevoljama. Ali, osim na nekoliko susreta predstavnika najviše vlasti s predstavnicima krupnog biznisa i obećanja da će se i država angažovati na pronalaženju najboljih rešenja, opipljivijih preventivnih mera za ublažavanje posledica sve izvesnije recesije – nema.

Somelijer – profesija budućnosti
Nastala u kasnom srednjem veku, profesija somelijer je evoluirala i razvijala se zajedno sa kulinarstvom i restoranima, a njihov odnos je postao neraskidiv i neophodan, donoseći kao posledicu vrhunski gastronomski doživljaj.
Somelijer ili vinski stjuart je treniran vinski profesionalac koji radi u vrhunskim restoranima koji su specijalizovani za usluživanje vina. Uloga je mnogo kompleksnija od vinskog konobara. Zadužen je za nabavku vina, skladištenje i rotaciju u vinskom podrumu. Takođe su odgovorni za razvoj vinske liste i kvaliteta vinske usluge kao i obuku restoranskog osoblja. Radeći sa timom iz kuhinje oni uparuju i predlažu vina koja idu uz specifičnu hranu sa menija. Uloga somelijera je ravna ulozi šefa kuhunje. Somelijer je zadužen za direktni kontakt sa posetiocima restorana i ima zadatak da se stara o ukusima posetilaca.
Somelijeri danas nisu samo prodavci, degustatori i ocenjivači vina, već u restoranima i hotelima predstavljaju dirigenta harmonije braka vina i hrane. Mora da proceni dobro gosta i utvrdi njegov ukus kako ga ne bi povredio ili doveo u neprijatnu situaciju.
Najveću ekspanziju profesija doživljava sedamdesetih godina dvadesetog veka zahvaljujući razvoju turizma.
Danas postoji negde oko 90.000 profesionalnih Somelijera u svetu (od čega je 30.000 žena), koji pored rada u ugostiteljskim objektima svoju ulogu imaju i u drugim komercijalnim strukturama: velikim distributivnim sistemima, specijalizovanim prodavnicama, galerijama vina i drugo.
Somelijer uči goste kako treba da degustiraju vino, slaganje sa hranom i ostale detalje kako bi gost naučio da uživa u ovom božanskom piću.
Prvi korak kod degustacije vina je vizuelni. Potom bi trebalo da se zavrti vino u čaši i pomiriše (čaša se drži na santimetar od nosa). Uzme se gutljaj vina, ali se još ne guta. Sledeći korak je progutati vino. Svi ovi koraci sprovode se pod stručnim vođstvom somelijera i predstavljaju pravu atrakciju pre svega za mlad svet.
– Za somelijera je potrebno imati malo talenta i voleti vino, a najviše mukotrpnog rada i učenja od već poznatih somelijera, jer ovaj posao je i uživanje – kaže Miroslav Radojčin, predsednik Srpske asocijacije somelijera. Udruženje je osnovano pre pet godina (2003.) i činila ga je mala grupa ljudi. Danas ima preko 80 članova i mnogo više prijatelja, saradnika i partnera. Osnovni cilj Udruženja je edukacija i širenje vinske kulture, kako onima koji žele da se bave ovim poslom, tako i svim drugim uživaocima i ljubiteljima vina. Programi nude više nivoa obuke, interesovanja i znanja. Pored radionica i predavanja u restoranima i hotelima, obilazese najbolje vinarije u Srbiji i van granica naše zemlje. Polažu se ispiti i dobijaju sertifikati, a odlazi se i na takmičenja gde se znanje procenjuje i dopunjuje, a ujedno i prate svetski trendovi.

Dobar početak za uspešnu poslovnu godinu
Posle nekoliko željno iščekivanih neradnih dana, zaposleni se u Novoj godini suočavaju sa starim obavezama, ali čini se, na nov način (verovatno je to zbog utiska otpočinjanja novog perioda, smatraju psiholozi). Kako bi radna godina uspešno otpočela i da bi se napredovalo u karijeri potrebno je doneti nove odluke – kako privatne tako i poslovne.
Ako ste u prethodnoj godine imali običaj da neke poslove otaljavate, potrudite se da u predstojećoj unapredite rad. S obzirom na to da smo se u prošloj godini suočili sa sve učestalijim otpuštanjem radnika (stručnjaci „prognoziraju” da će se taj trend nastaviti) povedite računa o radnim zadacima na koja ste se obavezali ugovorom. Nemojte misliti da poslodavac ne vidi koliko ko (ne) radi. Da ne govorimo o kolegama koji budno motre na svaki vaš korak. Pokušajte da usaglasite lične ciljeve sa radnim zadacima koje preduzeća zahteva od vas. Na taj način razvijaćete se i na profesionalnom i na ličnom planu. Važno je da pravilno planirate radne zadatke (možda će vam za to biti potrebno i nekoliko dana dok ne utvrdite koji vam ritam najviše odgovara).
Imajte na umu da je siguran put ka uspešnom početku „popločan” odgovornošću i profesionalnim ponašanjem. Neka vam etički principi budu na prvom mestu – budite iskreni u svemu što radite dok ste u kancelariji. Ne tražite bolovanje ako niste bolesni u protivnom može da vam se dogodi da ne dobijete slobodne dana kada vam budu preko potrebni. Nemojte čekati da nadređeni sam primeti vaš rad, već mu pokažite da u poslu želite da napredujete. Budite zainteresovani za to što radite – predložite nešto novo ili dodatno usavršite znanja i veštine. Koliko god da vam je posao važan ne zaboravite da je pravi uspeh u usaglašenosti poslovnih i privatnih obaveza, zato se u januaru potrudite da uskladite ta dva domena života. Nezadovoljstvo na privatnom planu može uticati na radnu produktivnost.

Završni račun – veliki posao
Početak nove kalendarske godine u poslovnom smislu donosi brojne administrativne obaveze pravnim licima. Kada je o njima reč najbitnija stavka su završni računi koji se moraju predati najkasnije do 28. 2. 2009. godine. Važna informacija je da se u slučaju kašnjenja sa predajom finansijskog izveštaja plaća i taksa za kašnjenje o čijoj visini je moguće informisati se na zvaničnom sajtu APR-a.
Primera radi, za kašnjnje finansijskog izveštaja 2008. godine plaćalo se 5.400 dinara. Kašnjenje, doduše, nije jedini problem koji se javlja kada je predaja finansijskog izveštaja u pitanju. Neka preduzeća, prosto prekasno ulaze u poslove od kojih zavisi blagovremenost predaje finansijske dokumentacije nadležnim službama. Ekonomisti zato predlažu da se računovođe u preduzećima odmah nakon praznične pauze prihvate posla na sastavljanju ove dokumentacije.
Za mala preduzeća završni finansijski račun mora sadržati stavke bilansa stanja, bilansa uspeha, kao i aneks uz finansijske izveštaje. Sa druge strane velika preduzeća u obavezi su još da pribave pored gore navedenih dokumenata i izveštaj promenama na kapitalu, uz izveštaj o neto novčanim tokovima.
Veliki privredni sistemi koji su obveznici revizije najkasnije do 30. aprila 2009. godine moraju predati stručno mišljenje revizora. Ovaj posao nije ni malo jednostavan i brz pa je poželjno da poslovodstva preduzeća već u prvim radnim danima nove godine obrate posebnu pažnju i angažuju se na realizaciji ovog posla od vitalnog značaja za operativnost firme u sveri administrativnih poslova. Uz to velika preduzeća pored navedenih finansijskih izveštaja moraju imati i note ili beleške koji služe kao pomoć u tumačenju stavki unetih u dokumenta završnog izveštaja.
Završni račun moguće je poslati poštom ili ga lično predati u Agenciju za privredne registre APR. Takođe njega je potrebno proslediti i Centru za bonitet Narodne banke Srbije. Nakon što se sve ovo obavi, konačna verzija završnog računa šalje se poreskoj upravi opštine na kojoj je preduzeće registrovano. Uz njega je potrebno priložiti i odgovarajući primerak bilansa overenog pečatom Centra za Bonitet NBS-a čiji sadržaj zavisi od toga da li je reč o malom ili velikom preduzeću.

Mraz udario na „špajz” grada
Slučajnom prolazniku ili putniku namerniku koji se zatekne u Velikom Selu, naselju na Dunavu nadomak Beograda, za oko će, osim kuća i dvorišta, zapasti brojni plastenici načičkani po ataru. U bašticama prekrivenim ciradama duž obe strane Beogradske ulice – glavnog puta kroz selo, svega petnaestak kilometara udaljenog od centra prestonice, marljivi meštani već decenijama uzgajaju povrće. Veliko Selo, stoga, godinama je „špajz” koji stanovnike glavnog grada snabdeva paradajzom, krastavcem, šargarepom, kupusom i drugim povrćem i zelenišem. Kao u svakom selu, domaćini su i ovde ljubazni i srdačni, uprkos teškom seljačkom životu.
– Ovde ima plastenika „dvajs puta” više nego kuća – pola u šali, pola u zbilji kaže sredovečni Dragiša Dimić, uzgajivač, koji sa suprugom, roditeljima i decom živi u Velikom Selu. Nekoliko pokolenja unazad Dimići se bave poljoprivredom, pa tako i danas, na nekoliko hektara svoje zemlje – što u okolini porodične kuće, što na samoj obali Dunava, u više od 20 „bunkera” gaje krompir, boraniju, blitvu, rotkvice... Ne „izlaze” na pijacu, proizvode prodaju nakupcima na Kaleniću.
– Od zarade možemo da skrpimo da preživimo, ali ništa više od toga. Zbog prodaje uvoznog povrća po velikim prodavnicama, seljak danas manje prodaje nego ranije. Mnogo veću paru uzimaju nakupci, jer se ne muče sa sadnjom, kopanjem, gajenjem, već samo preprodaju – objašnjava Dragiša, dok njegov otac Radivoje dodaje kako dodatni problem stvaraju inspekcijski propisi.
– Na Kalenić pijaci, recimo, istovar robe dopušten je samo jedan sat dnevno, pa umesto 200 kilograma spanaća, koliko dovezemo, stignemo da prodamo samo, na primer, 50. Ostatak, kada se ubajati, završava u đubretu – kaže Radivoje.
Za razliku od povrtarstva, stočarstvom se niko ne bavi. Skupo je, vele meštani. Hrana za stoku, održavanje, redovni veterinarski pregledi i druge potrebe staju dosta novca, koji manjka seljacima, već podosta opterećenim dažbinama.
– Folije kojima prekrivamo plastenike su skupe, porezi su visoki a ni đubrivo nije jeftino, jer su preprodavci „stavili šapu” na uvoz hemikalija, pa nude robu po više nego desetostruko skupljoj ceni od stvarnog iznosa. Kesica koja, recimo, u Holandiji košta 10 evra ovde se prodaje za više od 150 evra – kažu Dimići. Cena je osetno viša verovatno stoga što, po njihovom mišljenju, đubrivo do zemljoradnika dospeva tek iz šeste ili sedme ruke, pa se svaki od posrednika u lancu preprodaje „ugrađuje” za deo kolača.
Kiša, ali i sneg, dodatni su izvor nevolja za žitelje Velikog Sela. Mnogi od njih imaju plodnu zemlju blizu Dunava, koja se sa većim padavinama pretvara u jezero. Pamte meštani nebrojene bitke protiv poplava.
– Najteže je bilo kada smo sami pravili nasip protiv vodene stihije, pokušavajući da bujicu zauzdamo džakovima punim peska. Sami smo nabavili džakove, punili ih peskom, prevozili na reku, pravili nasipe i potom praznili. Savetovali su nas da ih bacimo posle upotrebe, a mi smo ih ipak oprali i sačuvali za ne daj bože – priseća se Radivoje Dimić, Dragišin otac, ilustrujući svoju priču činjenicom da su on i nekolicina meštana u doba poplava sami preneli oko 470 džakova. Vodu su sa njiva vraćali u Dunav agregatima i pumpama, takođe o svom trošku, a, kako kažu, samo nekoliko njih dobilo je nadoknadu za gorivo za agregate.
– Ne pamtim da mi je iko od nadležnih ikada pomogao, osim što su mojoj ćerki ove godine iz opštine Palilula dali novogodišnji paketić. Prepušteni smo sebi i snalaženju – ozlojeđen je Dragiša.
Mraz, led i hladnoća koji su prethodnih dana vladali prestonicom i okolinom, „tukli” su povrće u plastenicima, a još više pod vedrim nebom. Pojedini meštani morali su tako da se odreknu određenih količina svojih proizvoda.
Rade Škodrić, deda Rade, kako ga zovu, od šeste godine prodaje povrće na pijaci. Sada mu je osamdeset jedna, što znači da ima zavidnih 75 godina „staža” na tezgi na pijaci Đeram. On i njegovi ukućani pamte mnogo bolje dane. Radetov sin Slobodan kaže da su nekada za dan prodavali i do 2.000 komada zelene salate, a sad su srećni ako „ode” 20 do 30 u toku dana. Površina njihovog imanja skupa iznosi više od pet hektara, ali samo pola od toga koriste za uzgajanje. Ove godine, po svoj prilici, umesto u tri, svoj zeleniš gajiće, zbog slabe tražnje, samo u dva plastenika.
– Supermarketi su nas ubili. Svi kupuju u prodavnici uvozno povrće, za koje odgovorno tvrdim da je „š” kategorije – sažeto zaključuje Slobodan Škodrić.

Noćni život prestonice neodoljiv za strance
Uprkos najavama da će prestonicu za vreme novogodišnjih praznika posetiti manje stranih turista nego lane, desilo se upravo suprotno. Prema nezvaničnim podacima, broj stranaca u Beogradu je za doček 2009. godine porastao za oko dva odsto. Ali, kada se situacija posmatra na godišnjem nivou, u 2008. godini je, ipak, zabeležen manji broj dolazaka iz belog sveta nego godinu dana ranije.
U Turističkoj organizaciji Beograda (TOB) ovakvu situaciju objašnjavaju činjenicom da su dočeci Nove godine u našoj prestonici postali svojevrsni brend, prepoznatljiv u regionu.
– Zbog ružnih stvari, poput paljenja ambasada i nasilja na ulicama, koje su se u toku prošle godine izdešavale u gradu, interesovanje stranih turista za dolazak ovamo značajno je opalo. Na sreću, jedan od najjačih aduta Beograda je noćni provod koji posebno dolazi do izražaja na ispraćaju stare godine, a dobar glas daleko se čuje, pa je došao i do onih stranaca koji su u toku godine, možda, oklevali da nam dođu u goste – komentariše Jasna Dimitrijević, direktorka TOB-a.
Koliko su gosti zadovoljni onim što su za svoj novac ovde dobili, znaće se najverovatnije početkom februara. Naime, TOB je kreirao upitnik koji se bavi „merenjem zadovoljstva usluga” koji je deljen na železničkoj stanici, aerodromu, kao i na mnogim punktovima na kojima se zaustavljaju automobili i autobusi pri dolasku u Beograd.
Tako je strancima data prilika da iznesu svoje utiske o gradu odnosno da napišu šta im se dopalo, šta nije, da li su kupili neki suvenir, koliko su potrošili, kao i da daju ocenu svega što su doživeli. Iz TOB-a poručuju da će podaci biti obrađeni i dostupni početkom sledećeg meseca.
U ovoj organizaciji su svesni činjenice da organizovana manifestacija velikih razmera, kakav je doček na trgovima, kao magnet privlači ljude u prestonicu. Upravo zbog toga će, kažu, povećavati broj zabavnih događaja ovog tipa, nezavisno od doba godine. Ovogodišnja štednja, koja se propagira na svim poljima nije zaobišla ni proslavu dočeka Nove godine koja se tradicionalno organizuje na trgovima. Beograđani i njihovi gosti su u 2009. godinu uplovili đuskajući ispred jedne bine, umesto ispred četiri na koje su navikli prethodnih godina.
Skromnija varijanta, čini se, nije smetala mnogobrojnim posetiocima koji su prešli granicu i došli u Beograd. Procenjuje se da ih je bilo nešto više od 12.000, a nekadašnji sunarodnici Slovenci ni ovog puta „nisu izdali”. Prema podacima slovenačkih turističkih organizacija, prodato je oko 6.000 novogodišnjih aranžmana za Beograd, a smatra se da je još 2.000 uglavnom mladih Slovenaca na doček u naš grad došlo u sopstvenoj režiji.
U TOB-u ističu da bi ekonomska kriza koja najviše pogađa zapadnu Evropu mogla da nam ide naruku, makar kad je razvoj turizma u pitanju.
– Turisti sa zapada će u ovoj godini morati dobro da se preračunaju kad budu planirali godišnji odmor. Mi smo i dalje prilično jeftini u odnosu na njih, pa bismo to mogli da iskoristimo i da ih nekako privučemo ovamo. Ako se pokažemo kao dobri domaćini, možda im pređe u naviku da odmor provode u našem gradu – smatra Jasna Dimitrijević.

Pacijenti stizali na svakih pet minuta
Ledena kiša koja je prestonicu juče pretvorila u klizalište, zadala je muke mnogobrojnim sugrađanima koji su pokušavajući da kako-tako održe ravnotežu, ipak padali. Zbog povreda ruku, nogu i glave, zdravstvenim ustanovama za pomoć se obratilo više od 300 Beograđana. Lekari Vojnomedicinske akademije juče su zbrinuli oko 135 uglavnom starijih ljudi, a kako je objasnio pukovnik primarijus Milorad Rabrenović, načelnik centra za hitnu pomoć ove ustanove, na sreću, padovi nisu prouzrokovali teže povrede pa je samo šestoro pacijenata zadržano na lečenju.
– Osim slomljenih ruku i nogu, mnogi sugrađani su nam se javljali sa povredama glave i grudnog koša pa su ortopedi, traumatolozi i neurohirurzi juče imali pune ruke posla. Ovoliko veliku količinu gipsa odavno nismo upotrebili da saniramo prelome. Zbog vanredne situacije morali smo da pojačamo dežurstva – objasnio je Rabrenović i dodao da je na svakih pet minuta stizao novi pacijent. Ipak, najviše povređenih javilo se u ranim jutarnjim časovima kada su u žurbi zbog posla padali po zaleđenim kolovozima i trotoarima.
Zato su ekipe Gradskog zavoda za hitnu medicinsku pomoć, kako je rekla doktorka Nada Macura, pi-ar ove ustanove, zbog povreda na javnim mestima juče intervenisale čak 50 puta.
– Gotovo svi pozivi stizali su sa ulica na kojima je led napravio haos. Sve je krenulo za vreme dočeka Pravoslavne nove godine kada je ledena kiša i počela. Vraćajući se kući posle slavlja, neoprezni sugrađani su padali svuda unaokolo pa je više od 20 njih, zbog povreda, te večeri završilo u Urgentnom centru – istakla je Macura.
Pomoć lekara ove ustanove, juče do 18 časova zatražilo je više od 200 sugrađana, a prema rečima Draga Jovanovića, portparola Kliničkog centra Srbije, među njima je bilo i dece.
– Nema pravila. Ruke, noge a neretko i glavu povređivali su i mališani i stariji Beograđani. Sa slomljenim ekstremitetima i kontuzijama glave dolazili su svaki čas. Bitno je da nije bilo povreda opasnih po život pa smo skoro sve pacijente poslali na kućno lečenje – istakao je Jovanović.
S obzirom na to da najave meteorologa ukazuju da je i danas moguća ledena kiša, Nada Macura savetuje sugrađane, pogotovo starije i slabo pokretljive da bez preke potrebe ne izlaze na ulicu i tako izbegnu povrede koje vrebaju pri svakom neopreznom koraku.

Podnošenje zahteva za umanjenje iznosa komunalnih računa do sutra
Penzioneri i socijalno ugroženi građani koji imaju pravo na popust prilikom plaćanja komunalija do sutra bi trebalo da dostave potrebnu dokumentaciju opštinskim jedinicama „Infostana” koje rade od osam do 18 časova. Od novembra 2005. godine nisu menjani limiti za primanja na osnovu kojih se određuje visina popusta pa će sigurno do juna ove godine ovo pravo ostvariti manje od 70.000 domaćinstava koja su subvencije koristila proteklih godina. Beograđani koji obnavljaju pravo na popust treba da dostave uverenje o visini ličnog dohotka za poslednja tri meseca i potvrdu o broju članova domaćinstva.
Sugrađani koji hoće da ostvare ovo pravo prvi put treba da donesu fotokopiju lične karte, prijavu prebivališta, izvod iz matične knjige rođenih i fotokopiju plaćene poslednje uplatnice „Infostana”. Potrebno je i uverenje da ne poseduju nepokretnu imovinu, potvrda škole ili fakulteta o redovnom školovanju dece, uverenje o zaposlenosti, fotokopija nalaza lekarske komisije (ukoliko je kriterijum invalidnost), potvrda preduzeća o primanjima i potvrda o visini osnovice koja služi za obračunavanje poreza i doprinosa za određeni kvartal.Da bi im račun bio umanjen, uplatnice moraju da glase na podnosioca zahteva koji je izmirio sva dugovanja. Pravo na umanjenje mogu imati i podstanari, koji su sa stanodavcem zaključili ugovor o podstanarskom odnosu.
Nada Dumić, zamenica direktora „Infostana”, kaže da pravo na subvencionisano plaćanje komunalija imaju tri grupe sugrađana, a da ovu povlasticu posle nekoliko godina treba da obnove penzioneri i domaćinstva sa niskim prihodima. Prošle godine ovo pravo je ostvarilo 35.800 domaćinstava, a do 12. januara pozitivno je rešeno 17.666 zahteva.
– Građani koji ostvaruju popuste na komunalne usluge na osnovu učešća u ratu, ratni vojni invalidi, porodice palih boraca i korisnici materijalnog obezbeđenja i naknade za pomoć i negu, domaćinstva sa hendikepiranim i teško obolelim licima i hraniteljske porodice nisu u obavezi da dostavljaju dokumentaciju. Pravo na popuste za komunalne proizvode i usluge ostvaruju domaćinstva pod uslovom da uplatnice sistema objedinjene naplate za prethodni mesec uplate do kraja tekućeg meseca – objašnjava Nada Dumić.
Visina popustana plaćanje računa „Infostana” zavisi od broja članova domaćinstava i njihovih primanja. Tako će tročlano domaćinstvo sa ukupnim primanjima do 12.000 dinara ostvariti najveći popust od 50 odsto, dok porodica sa istim brojem članova koja mesečno primi 40.000 dinara, plaćaće račun deset odsto manje od ukupno obračunate cene. Četvoročlanoj porodici iz gradskog budžeta biće subvencionisani troškovi komunalija ako je njihova mesečna zarada od 13.000 do 43.000 dinara. Najveći popust ostvariće porodice sa pet ili više članova ukoliko su im mesečna primanja samo 15.000 dinara, dok sa primanjima do 30.000 obezbeđuju popust od 30 odsto.
Penzioneri sa najnižom penzijom (do 7.000 dinara) treba da donesu ček poslednje isplaćene penzije, uverenje da ne poseduju nepokretnu imovinu i da se ne duže katastarskim i drugim prihodom na koji se plaća porez.Pravo na najveći popust od 50 odsto imaju penzioneri koji primaju najnižu penziju u skladu s propisima o penzijskom i invalidskom osiguranju. Oni ovo pravo mogu da ostvare pod uslovom da nemaju drugih prihoda u domaćinstvu ili nepokretnu imovinu osim stana u kom stanuju.

Metlom sedmoro izdržava
Užice – Na tradicionalnom prijemu u gradskoj kući u Užicu, kojem su prisustvovali novopromovisani doktori nauka, najuspešniji ovdašnji sportisti i pregaoci iz različitih oblasti, novčanu nagradu, namenjenu najboljem radniku komunalnog preduzeća „Bioktoš”, gradonačelnik Jovan Marković uručio je čistaču ulica Milanu Vujičiću. Skromnom, a revnosnom užičkom Romu koji već tri decenije čisti i održava najprometnije gradske prostore.
Nenametljivi Milan, koga ovde više znaju po nadimku Rade, odavno je, radom i odgovornošću, stekao simpatije svojih sugrađana: metlom i lopatom on već decenijama ulepšava grad, čuva ga od prljavštine i nemara, i po žezi i kad studen stegne. Hoće, iako mu to nije u opisu radnog mesta, i da pomogne sugrađanima. Zatreba starom ili nemoćnom da nešto unese, iznese, potegne, a kad je čistač Rade u blizini na ulici, onda nema brige. Začas on pritekne u pomoć.
– Svi u gradu su lepo sa mnom. Zovu me na kafu, popričamo, kad imam vremena ja im ponešto pomognem. Čistim ulice u centru grada, oko gradske kuće, Doma zdravlja, ka Rakijskoj pijaci. Tamo gde najviše ljudi prolazi. Nije lako, ali mora da se radi. Još kad ne bi prolaznici svuda bacali pikavce, bolje bi bilo – kaže nam najbolji čistač koji je na prijem došao pravo s posla, nije imao vremena da se mnogo uređuje.
Milan s porodicom živi u delu grada zvanom Gluvaći. Gazi 54. leto, a već ima 11 unuka od šestoro dece. Četiri ćerke su se udale i otišle, a on i supruga sada žive sa dvojicom sinova i njihovim porodicama. Milan sam radi, njih sedmoro u kući izdržava.
– Teško se borimo, moja plata od 21.000 dinara ne može da sve pokrije. Sinovi nisu zaposleni, ponešto uspeju da zarade, ali slabo je to. Ja sam jedan od retkih stalno zaposlenih užičkih Roma. Ovde Romi baš ne vole da rade, uglavnom ponešto trguju, a ja smatram da se bez rada ne može. Valjalo bi da bude više posla za mlade ljude, pa i veće plate da budu – veli Milan zvani Rade.
Naravno, direktor JKP „Bioktoš” Borko Tanović o najboljem radniku te firme ima samo lepe reči.
– Milan može drugima da služi za primer. Savestan je na poslu, poštuje radno vreme, ne treba da ga neko nadgleda i kontroliše – kaže Tanović.

Pirati u vodama niške istorije
Niš – Krajem 2002. godine, preduzeće „Niški grafit” priredilo je i štampalo „Vedute grada Niša”, odnosno zbornik crteža koji na upečatljiv način svedoči o bogatoj, burnoj i kompleksnoj istoriji Niša. Na 50 originalnih crteža prikazana su najznačajnija gradska zdanja i događaji koji su obeležili više od dva milenijuma grada na Nišavi.
Pored ostalog, među vedutama, koje su na osnovu podataka beleženih dagerotipom i fotoaparatima prvih niških majstora fotografije uradili najpoznatiji srpski umetnici, nalaze se najznačajniji objekti i događaji iz perioda buđenja nacionalne svesti i ekonomskog preporoda Niša. U tom periodu nicale su fabrike domaćih pionira preduzetništva, pivare koje su otvarali Nemci i Italijani, prvi novčani zavod, trgovinska komora, prvi hirurški blok u građanskoj bolnici, Pasterov zavod...
Preduzeće „Niški grafit” je takođe izradilo i izuzetne statuete cara Konstantina i carice Teodore, Ćele-kule... Posebnu pažnju privukao je projekat izrade pečata grada Naisa, na osnovu autentičnih uzoraka pronađenih na brojnim arheološkim nalazištima u Nišu i okolini... Ali, osim ponosa zbog urađenog, Ljuba Marković, direktor „Niškog grafita” i idejni tvorac veduta i drugih obeležja Niša, ima opravdanih razloga i za – ogorčenost:
– Najjednostavnije rečeno, pokraden sam. Najpre su pojedinci zaposleni u niškoj Gradskoj upravi i osobe bliske kabinetu gradonačelnika dali sebi za pravo da bez našeg znanja i odobrenja reprodukuju statuete cara Konstantina, Ćele-kule i drugih naših autorizovanih dela. I prodaju ih kao da su njihovi... A tamo gde su ih štampali, predstavljali su se kao da rade za „Niški grafit” i tako zloupotrebili poznanstvo i našu raniju saradnju. Još veća bruka napravljena je oko štampanja ovogodišnjih zidnih i stonih kalendara. Mnogi pojedinci, ali i neke medijske kuće i preduzeća, ukrali su i komercijalizovali naše ideje, ogrešili se o naša autorska prava i ugovore koje imamo sa umetnicima koji su sarađivali na ovim projektima – kaže za naš list Marković, naglašavajući da ga je policija obavestila da je na osnovu prijave koju je podneo započela istragu.
– Mnoge štamparije pristaju da bez ikakve provere o autorskim pravima izrađuju plagijate dela „Niškog grafita”. U dane uoči novogodišnjih i božićnih praznika, na pijacama i uličnim tezgama pojavili su se kalendari na kojima su štampane vedute i crteži iz našeg zbornika i albuma starog Niša. Lično, žalosti me što se prodaju kopije koje su daleko ispod kvaliteta originala, čime je naše delo dodatno devalvirano – zaključuje Marković.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Viljnus zbog NATO samita kao tvrđava, sistemi Patriot usmereni ka Kaljiningradu
VILjNUS – NATO je pretvorio Viljnus, prestonicu Litvanije, u tvrđavu branjenu naprednim oružjem kako bi zaštitio američkog predsednika Džozefa Bajdena i druge lidere Alijanse na samitu sledeće nedelje, koji se održava 32 kilometra od litvanske granice sa ruskim saveznikom Belorusijom.
Više od 3.000 litvanskih vojnika brinuće o bezbednosti samita NATO-a u Viljnusu.
Šesnaest NATO saveznika poslalo je ukupno oko 1.000 vojnika da obezbeđuju dvodnevni samit 11. i 12. jula, koji se održava samo 151 km od same Rusije, prenosi Rojters.
 Mnogi od njih su poslali i napredne sisteme protivvazdušne odbrane koji nedostaju baltičkim državama.
„Bilo bi više nego neodgovorno da naše nebo bude nezaštićeno u trenutku kada Bajden i lideri 40 zemalja stižu“, rekao je predsednik Litvanije Gitanas Nauseda.
Nemačka je rasporedila 12 raketnih sistema Patriot, koji se koriste za presretanje balističkih i krstarećih raketa ili ratnih aviona.
Španija je dopremila sistem protivvazdušne odbrane NASAMS, Francuska šalje samohodne haubice Cezar, i uz Finsku i Dansku raspoređuje vojne avione u Litvaniji.
Ova zemlja je, uz Britaniju, isporučila sredstva protiv bespilotnih letelica.
Poljska i Nemačka su poslale snage za specijalne operacije pojačane helikopterima.
Drugi šalju opremu za borbu protiv bilo kakvih potencijalnih hemijskih, bioloških, radioloških i nuklearnih napada.
Litvanski predsednik vidi ove akcije saveznika kao potvrdu da je potrebno da NATO hitno uspostavi stalnu protivvazdušnu odbranu u baltičkim državama.
„Razmišljamo o tome šta će se desiti nakon završetka samita i radićemo sa saveznicima na stvaranju rotirajućih snaga za trajnu vazdušnu zaštitu“, rekao je on novinarima.
U selima pored beloruske granice, meštani su saopštili Rojtersu da se osećaju potpuno bezbedno, uprkos ponudi Minska da se tu nakon pobune smeste ruske plaćeničke trupe Vagner grupe i rusko nuklearno oružje.
Na aerodromu u Viljnusu, osam nemačkih raketnih bacača Patriot raspoređeno je sa cevima usmerenim u pravcu ruskog Kalinjingrada, a još dva prema Belorusiji.
„Znate gde se nalazite geografski i prilično dobro znate odakle pretnja dolazi. Litvanija je tražila od nas zaštitu samita, a takođe je NATO tražio pomoć od Nemačke. Ovo je naš odgovor“, rekao je potpukovnik Štefen Lib, komandant jedinice Patriota.
Litvanija je utrostručila jedinice pogranične straže na beloruskoj i ruskoj granici tokom leta, uz oficire iz Letonije i Poljske.
Dve zemlje su takođe poslale policiju da pomogne u patroliranju po Viljnusu.
Gradonačelnik Viljnusa je preporučio stanovnicima da odu na odmor van grada, ako žele da izbegnu gužve u saobraćaju, jer će veliki delovi centra prestonice biti zatvoreni tokom samita.
Kako javlja izveštač Tanjuga, deluje da su građani poslušali apel gradonačelnika, s obzirom na to da je na ulicama prisutan mali broj ljudi, policija patrolira i povremeno prolaze vozila pod njenom pratnjom.
Grad je okićen zastavama Litvanije, Ukrajine i NATO-a.

Zemljotres jačine 5,6 stepeni po Rihteru pogodio Tajvan
Zemljotres jačine 5,6 stepeni po Rihterovoj skali pogodio je danas Tajvan, saopštio je američki Geološki zavod.
Epicentar zemljotresa bio je 87 kilometara istočno od grada Hengčuna sa oko 31.200 stanovnika.
Do sada nema izveštaja o eventualnim žrtvama ili šteti.
Nije izdato upozorenje na cunami, preneo je Tas, prenosi Tanjug.

Petković: Svečlja kriminalizacijom Srba opravdava prisustvo parapolicije
Direktor Kancelarije za Kosovo i Metohiju Petar Petković ocenio je danas da je pokušaji ministra unutrašnjih poslova privremenih prištinskih institucija Dželjalja Svečlje da kriminalizuje Srbe sa severa KiM imaju za cilj da opravdaju, kako je naveo, protivpravno prisustvo parapolicijskih jedinica, „gde danonoćno terorišu srpski narod”.
„Lažni ministar, a pravi nasilnik i ekstremista Dželjalj Svećlja, zajedno sa njegovim okupacionim falangama preobučenim u odela Kosovske policije, jedini su kriminalci na severu Kosova i Metohije i tu nemaju šta da traže”, naveo je Petković u saopštenju. Poručio je da bi bilo najbolje da Svećlja „pođe od sebe i optužnice koja je godinama podignuta protiv njega zbog napada kamenicama na pripadnike tzv. Kosovske policije, ali i zbog prevrtanja vozila misije Euleks”.
Dodao je da bi Svećlja, umesto što „nezakonito da privodi Srbe navodnom poznanju pravde i prava”, trebalo prvo sam da prestane da beži od tog istog prava i pravde.
„Da li je sprovođenje reda i zakona to što je kukavički poslao svoje falange da duge cevi uperuju u sina predsednika Aleksandra Vučića zbog jedne majice? Da li je vladavina prava kada Kurtijevi specijalci pucaju u leđa Dragiši Galjku, Miljanu Deleviću, Milanu Jovanoviću, braći Stojanović iz Gotovuše? Ili, kada brutalno pretuku srpsku decu Daru i Kristijana”, zapitao je Petković. Naglasio je da „hibridni rat koji Svećlja kukavički vodi iz Prištine protiv svega srpskog i posebno severa Kosova i Metohije”, rezultirao time da „nema tog čestitog Srbina koji bi ni javno ni tajno pristao da bude alibi Svećlji u njegovoj bolesnoj opsesiji okupacije severa i proterivanja Srba sa Kosova i Metohije”.
„To mu nikada neće uspeti”, poručio je Petković. Svečlja je ranije danas u intervjuu portalu Košev rekao da nije protiv srpskog naroda, već, kako tvrdi â€žšovinističkih projekata Srbije i kriminalaca”.

Safari na tri kilometra od centra Vršca
Vršac – Podno Vršačkih planina, na putu Vršac – Veliko Središte, porodica Stefanović oformila je svojevrsni zoološki vrt. Na površini od tridesetak hektara naseljeni su evropski jeleni i jeleni lopatari, jedna mlada vučica..., a uskoro će u Vršac stići i medved. Koliko su vremenom odstupili od svoje prirodne ćudi, ilustruje podatak da se divlje svinje hrane „iz ruke”, a lopatar i bivoli vole da budu češkani po leđima i vratu.
Još 1994. godine, supružnici Konstantin i Nevena Stefanović su na licitaciji od Vojne ustanove kupili dve ženke i jednog mužjaka lopatara. Stefanovići ističu da njihovi lopatari nisu obični: „plave” su krvi, jer poreklo vuku iz brionske linije, oplemenjene lopatarom iz Mađarske. Trenutno u ograđenom prostoru živi trideset ovih lepotana. Da bi uopšte mogli da odgajaju divljač, Stefanovići su morali da sa šumskim gazdinstvom sklope ugovor, a i lovačko društvo je moralo da se saglasi da pomenutih 30 hektara bude izuzeto iz lovišta.
Devedesetih godina, dok su kod nas vladale zabrane gajenja divljači van državnog sektora, Mađari su otvorili čak 1.500 farmi, sa oko 40.000 jelena lopatara, koje uzgajivačima pružaju velike šanse za dobru zaradu. I u Austriji postoji blizu 4.000 sličnih farmi, u Nemačkoj i Švajcarskoj se uzgoj divljači tretira i stimuliše kao porodični biznis.
U lovištima je malo divljih životinja, pa bi ovakvim farmama njihov broj mogao da se uveća, a od lovnog turizma zemlja da ostvari dobar devizni priliv. A i za mnoge porodice u Srbiji bi uzgoj divljači mogao da bude izvor dobre zarade.
O ovom zoo-vrtu, nadomak centra grada, stara se Konstantinov i Nevenin sin Sreten Stefanović, mladi agroekonomista, koji planira da za sve brojnije posetioce ovog egzotičnog imanja obezbedi i turistički vozić.

Podzemni dvor energetske stabilnosti
Banatski Dvor – Otkako je početkom godine prestao da dotiče gas iz Rusije, nije bilo dana da se u medijima na desetine puta ne pomene skladište gasa u Banatskom Dvoru, ključno mesto na srpskoj energetskoj mapi. Da je ovo spremište puno, Srbija sada ne bi imala nikakvih problema, svakodnevno je ponavljano.
Banatski Dvor je mesto u opštini Žitište u srednjem Banatu, sa oko 1.300 stanovnika. Podzemno skladište se nalazi u ataru sela, od koga je udaljeno oko dva kilometra.
– Reč je o objektu koji se nalazi 1300 metara pod zemljom – objašnjava za naš list inženjer petrohemije Ivan Mojsin, dodajući da se na ovom lokalitetu nekada nalazio prirodni zemni gas koji je godinama eksploatisan. Eksperti su nakon dužih ispitivanja svojevremeno utvrdili da je ispražnjeni prostor povoljan za skladištenje gasa koji bi se utiskivao kako bi poslužio kao zaliha koja bi omogućila ravnomerno snabdevanje svih potrošača i u ondašnjoj SFRJ, u zimskom periodu. Procenjeno je da u podzemnom gasnom polju može da stane od 800 milionado 1,2 milijarde standardnih kubnih metara gasa. Radi poređenja, to je veća zapremina od hrvatskog i mađarskog skladišta zajedno. Posle istraživanja velikog podzemnog spremišta, pre pet godina se prišlo projektovanju, a onda i izgradnji složene opreme nad zemljom. Postupak skladištenja gasa u ležište i njegova eksploatacija nisu jednostavni – nužno je prethodno odstraniti nečistoće i vodu, odnosno vlagu, a u najvažniji deo opreme spadaju i kompresori.
Kada je reč o eksploataciji ovog podzemnog „rezervoara”, treba imati u vidu da za taj postupak mora da postoje određeni uslovi, a oni se postižu takozvanim gasnim jastukom. Podloga mora biti na odgovarajućem nivou, a ceo sadržaj spremišta i pod adekvatnim pritiskom kako ne bi došlo do odronjavanja svoda. Kod revitalizacije podzemnog skladišta, otežavajuća okolnost je bila njegova ranija prekomerna eksploatacija, pa se gas našao na nedozvoljeno niskom nivou. Trošen je i pomenuti jastuk, pa je bilo potrebno da se utiskuje i gas koji nije za trošenje. To je usporilo proces priprema za eksploataciju. Od početka punjenja ruskim gasom, utisnuto je 126 miliona standardnih kubnih metara, od kojih je 107 miliona upumpano tokom 2008.
Kada pristiže ruski gas, dnevno može da se utisne 1,2 miliona standardnih kubnih metara ovog energenta. Toliki je kapacitet sadašnjeg velikog kompresora, a planira se nabavka još jednog većeg, kojim bi se količina dnevnog upumpavanja podigla na tri miliona kubika. Skladištenje uvoznog gasa odvija se samo leti, kada je potrošnja mala, i tada nema eksploatacije dvorskog skladišta. U stvari, gas ovde ne može u isto vreme da se puni i da se troši.
Trenutno se eksploatiše oko pola miliona standardnih kubika dnevno. Radi poređenja, u blizini velikog podzemnog spremišta nalazi se sabirna stanica za gas iz domaćih nalazišta sa ovog područja odakle u srpsku gasnu mrežu dnevno ode tek 14.000 kubika domaćeg gasa.
Zimi, kada se na gasnu mrežu, pored privrede, uključuju toplane i individualni potrošači, kada dođe to takozvane vršne potrošnje, Srbiji treba 10 miliona kubika dnevno. Ove potrebe se uglavnom namiruju trošenjem uvozom ruskog gasa direktno iz gasne mreže, a predviđeno je da se rezerve iz dvorskog skladišta troše kada je poremećeno snabdevanje redovnim putem.
U kompleksu dvorskog podzemnog skladišta sada radi 29 radnika, među njima sedam inženjera. Direktor je rudarski inženjer Savo Radulović, a ostali su, kako vele, ravnopravni i svi rade sve. Još od Nove godine temperatura se ne diže iznad minus sedam stepeni, a noću je uglavnom oko minus 18. Većina opreme je pod otvorenim nebom ili na promaji. Radi se u dve smene po 12 sati, a najveći problem je zamrzavanje prateće armature, jer je pogon još u izgradnji pa nisu ugrađeni planirani grejači i izolacija. Kada se izgrade planirani kapaciteti, Srbija će imati ne samo dovoljne rezerve gasa već će ga preteći i za izvoz.

Kako je osnovana prva Vojvođanska akademija nauka
Novi Sad – Posle nekoliko tematskih tekstova objavljenih nedavno u našem listu povodom saopštenja Predsedništva Srpske akademije nauka i umetnosti i njenog protivljenja ustoličenju Vojvođanske akademije nauka i umetnosti u novom Nacrtu statuta Vojvodine, našoj redakciji javili su se čitaoci predlažući da u posebnom članku demistifikujemo osnivanje, članstvo, rad na projektima i postojanje nekadašnje, tzv. prve VANU (1979-1992). Jedan od razloga posebnog interesovanja za nekadašnju VANU sadržan je i u činjenici da je predsednik sadašnje, tzv. druge Vojvođanske akademije nauka i umetnosti koja ima 17 članova, tri redovna, 14 dopisnih i dva počasna, akademik Endre Pap, u razgovoru za „Politiku”, istakao da je ova institucija pre pet godina zapravo samo „reosnovana”, te da se čak ne zna kojim aktom, gde i kada je prethodna VANU ukinuta.
Istražujući ovu poslednju, možda i najintrigantniju činjenicu iz priče o odnosu SANU i VANU, došli smo do proglašenja sadašnjeg, aktuelnog Zakona o Srpskoj akademiji nauka i umetnosti. Donela ga je Narodna skupština Republike Srbije na svom drugom vanrednom zasedanju u 1992. godini, tačnije 17. jula te godine, a Ukaz o proglašenju, na osnovu člana 83, tačke 3. Ustava Republike Srbije, pod brojem 212, doneo je i potpisao 20. jula tadašnji predsednik Republike Slobodan Milošević.
U tom Zakonu, pod „prelaznim i završnim odredbama”, u članu 29. se kaže da danom stupanja na snagu ovog zakona prestaje da važi raniji Zakon o Srpskoj akademiji nauka i umetnosti („Službeni glasnik SR Srbije” br. 17/76, 28/80. i 21/90), Zakon o Vojvođanskoj akademiji nauka i umetnosti („Službeni list SAP Vojvodine”, br. 17/79) i Zakon o Akademiji nauka SAP Kosova („Službeni list SAP Kosovo” br. 24/78, 30/80. i 36/89).
Ovaj Zakon iz jula 1992. godine, koji je stupio na snagu osam dana posle objavljivanja u „Službenom glasniku SR Srbije” bio je, očigledno, istovremeno i akt o prestanku rada i postojanja nekadašnje, prve Vojvođanske akademije nauka i umetnosti. Ona je, tim zakonom, ukinuta; njeni članovi (32) primljeni su u Srpsku akademiju nauka i umetnosti, a u Novom Sadu je formiran Ogranak SANU.
Ali, vratimo se na početak priče o prvoj VANU iz 1979. godine.
Skupština Vojvodine 20. juna 1979. godine, uz podršku i pozitivno mišljenje tadašnje Srpske akademije nauka i umetnosti kojoj,u to vreme, predsedava akademik Pavle Savić, donosi Zakon o Vojvođanskoj akademiji nauka i umetnosti. Postavljeni su i ciljevi i zadaci nove naučne institucije – „da organizuje, razvija, podstiče i koordinira naučno i umetničko stvaralaštvo i primenu rezultata naučnih istraživanja, da učestvuje u utvrđivanju i ostvarivanju politike društvenog razvoja nauke i umetnosti”.
Vojvođanska akademija je označena kao najviša naučna i umetnička ustanova u Vojvodini, a smeštena je u zgradu Platoneuma – palatu koju je još 1861. godine kupio vladika Platon Atanacković sa ambicijom da tu bude budući „Srpski akademski institut”.
Osnivačka sednica prve VANU održana je pola godine kasnije, 4. decembra 1979. godine. Prvi predsednik bio je poznati matematičar Bogoljub Stanković, sekretar Milan Čanak, a članovi prvog Predsedništva Petar Drezgić, Branislav Đurđev i Ištvan Seli. VANU nije imala sopstvene institute ni posebne istraživačke jedinice, pa vrlo blisko sarađuje sa raznim univerzitetskim ustanovama u Novom Sadu koje bivaju nosioci raznih zamisli i projekata prve Vojvođanske akademije.
Prvih deset godina postojanja te VANU obeležava i plodna saradnja sa Maticom srpskom, najstarijom kulturnom ustanovom srpskog naroda, o čemu vrlo inspirativno u hronici o nekadašnjoj Vojvođanskoj akademiji pišu istoričar prof. dr Ljubivoje Cerović i geograf počivši akademik Pavle Tomić, član nove VANU. Ta saradnja, kao i odlična saradnja sa SANU čiji akademici rade na brojnim projektima u VANU tih godina, istaknute su i u monografiji o VANU publikovanoj povodom njene desetogodišnjice. Godine 1980. tadašnja VANU se prihvatila i dugoročnog projekta na izradi Enciklopedije Vojvodine; Skupština VANU, 1989. zaključila je da nema društvenog opravdanja, kadrovskih i finansijskih mogućnosti da se nastavi rad na preambiciozno zamišljenoj, višetomnoj Enciklopediji Vojvodine.
Rad je obustavljen. Tadašnja Vojvođanska akademija imala je i plodnu međunarodnu naučnu saradnju u okviru sporazuma i protokola koje je potpisivao ondašnji Savet akademija nauka i umetnosti – sarađivala je sa akademijama SAD, SSSR, Kine, Poljske, Čehoslovačke, DR Nemačke, Mađarske, Bugarske, Austrije, Velike Britanije, Italije, Grčke i SR Nemačke.
Osnivanje ili – reosnivanje sadašnje VANU, 2003. godine nije podržala nijedna naučna institucija već je to bio akt političke volje Skupštine Vojvodine, kažu u SANU. Drugim rečima, član 17. novog Nacrta statuta Vojvodine pokušava da pravo na osnivanje akademije nauka i umetnosti uvede na mala vrata, protivno Ustavu Srbije.
-----------------------------------------------------------
Prvi članovi prve VANU
Matična komisija za članove 1979. godine predlaže i bira naučnike, umetnike, pesnike, slikare, lekare, istraživače raznih oblasti... U redovne članove izabrani su Slavko Borojević, Branislav Bukurov, Petar Drezgić, Branislav Đurđev, Vladimir Kapor, Milan Konjović, Sreten Marić, Vasko Popa, Bogoljub Stanković, a u dopisne Danilo Branovački, Rudolf Bruči, Dušan Čamprag, Milan Čanak, Aleksandar Fira, Stevan Goldman, Josip Mirnič, Paula Putanov, Ištvan Seli, Aleksandar Tišma.
I sledećih godina članstvo VANU se obogaćivalo: u Vojvođansku akademiju ulaze Bogdan Brukner, Olga Hadžić, Janoš Herceg, Jan Kmeć, Zoran Kovačević, Vojislav Marić, Stevan Mezei, Živan Milisavac, Dušan Milović, Milivoj Nikolajević, Svetozar Petrović, Čedomir Popov, Milena Prvanović, Miroslav Radovanović, Bela Ribar, Relja Savić, Rajko Tomović, Pavle Ugrinov, Tibor Varadi, Novica Vučić, Dragutin Zelenović.

Beda u Kazahstanu
DRUGI KUSTENDORF FESTIVAL 
Drvengrad – Bratstvo po talentu, osnovano prošle godine na Kustendorf filmskom i muzičkom festivalu u Drvengradu u Mokroj Gori, uvećano je za još jednog priznatog člana, ruskog reditelja kazahstanskog porekla Sergeja Dvorcevoja. Na Drugom festivalu u Mećavniku, koji je završen kasno sinoć proglašenjem pobednika i uručenjem nagrada, u programu „Savremene autorske tendencije”, Dvorcevoj je predstavio igrani debi „Tulpan”.
Svoja dela ovaj autor opisuje kao filmove o životu, a njegov cilj je da prikaže jednostavnost i toplinu sveta, kombinujući naturalizam i poetičnost. U filmu „Tulpan” reditelj slika napore mladića Ase da se, posle odsluženog vojnog i povratka u kazahstanske stepe, oženi, oformi porodicu i započne život o kojem je maštao.
– Kazahstan mnogi vide kao egzotičnu zemlju, ali ne i ja. Moja majka je Kazahstanka, tamo sam rođen, živeo sam 20 godina i preselio se u Moskvu. Upoznao sam nomada koji je u kazahstanskim stepama tragao za ženom, i prema toj priči napisao sam scenario želeći da prikažem kako u tamošnjim uslovima žive porodice stočara ne prestajući da se bore za svoje parče sreće – objasnio je Dvorcevoj na radionici sa studentima, gostima festivala.
Delo „Tulpan” pripremano je četiri godine, realizovano je u nemačko-švajcarsko-kazahstansko-rusko-poljskoj koprodukciji (producent je Karl Baumgartner, gost Kustendorf festivala i član žirija glavnog programa), a snimanje je trajalo godinu dana. Rad na ovom filmu, koji je nagrađen u kanskom programu „Izvestan pogled”, reditelj Dvorcevoj je opisao kao rat sa silama prirode i otkrio da je strahovao da će dokumentarni film o snimanju filma biti zanimljiviji nego samo delo.
U filmu „Tulpan” igraju naturščici i samo četiri profesionalna glumca koji tumače glavne uloge.
– Godinu dana profesionalni glumci su živeli u stepama Julte sa decom, naturščicima u filmu, i postali autentična porodica, što sam i želeo. Kao reditelj dokumentarnih filmova naučio sam da dosta vremena provedem čekajući da snimim istiniti prikaz okruženja u kojem sam. Neki kadrovi u filmu „Tulpan” su imali po 30 dublova, a neke scene smo snimili iz prvog pokušaja, jer one traju i po pet minuta. Scena u kojoj glavni junak pomaže ovci da se ojagnji je realna, snimljena je samo jednom, bez trikova i u kontinuitetu. Želeo sam surovu sliku realnog života. Tokom snimanja scenario sam potpuno promenio, a na to su uticali rad sa glumcima i decom u stepi i nepredvidljive promene u prirodi – kaže Dvorcevoj, koji smatra da je reditelj manipulator, jer manipuliše glumcima, publikom i njihovim emocijama.
Dvorcevoj je otkrio da kazahstanski političari nisu zadovoljni njegovim filmom, jer je prikazano siromaštvo naroda. Reditelj je dodao da je to realna slika današnjeg Kazahstana i da mu je jedan od tamošnjih zvaničnika rekao da je „film gori i od Borata”.
-----------------------------------------------------------
Film montirao Petar Marković
Jedan od montažera filma „Tulpan” je naš montažer Petar Marković, a jedan od mnogih tehničkih kvaliteta ovog filma je i fotografija, koja je delo Poljakinje Jolante Dilevske.
– Želeo sam da iskoristim prirodno osvetljenje. Takvo svetlo mi je bilo važno kao deo dramaturške kompozicije filma. Lepota svetla i fotografije manje su mi važni, koliko lepota scene i realnost prikaza pred kamerama – objasnio je reditelj i dodao da je danima čekao da snimi tornado u stepi.

Magija Huana Miroa u Beogradu
Izložbu velikog španskog slikara Huana Miroa (1893-1983) pod nazivom „Magija Huana Miroa: crteži i grafike”, posle Sombora, moći će da vidi i beogradska publika od 15. januara u 19 časova u galeriji „Progres”. Biće to prilika da se prvi put u prestonici do 7. februara u ovom izložbenom prostoru pogledaju originalni Miroovi crteži i grafike u organizaciji Instituta„Servantes”, Ambasade Španije u Beogradu, Galerije „Progres” i Gradskog muzeja Sombor. Posetioci će imati priliku da uživaju u šezdeset i tri dela koja, kako naglašava kustos izložbe Marise Oropese, uvode u jedan poetičniji i veseliji Miroov svet.
Ova postavka je u decembru u Somboru privukla veliku pažnju posetilaca iz Srbije, Hrvatske, Mađarske i Rumunije. Samo u toku prva tri dana izložbu je videlo više od 1.000 posetilaca.
Uz konstataciju organizatora da će januar biti mesec Huana Miroa u Beogradu, Institut „Servantes” i Muzej savremene umetnosti predstaviće u galeriji Instituta „Servantes” dve Miroove grafike iz kolekcije Muzeja. Reč je o dve litografije, „Kompozicija” (Patagonska zvezda) i „Makemono”, koje su otkupljene za Muzej 1967. godine. Ovi radovi su prvi put prikazani davne 1970. godine, a potom 1978. i 1982. Dela su nabavljena od Galerije Aimé Maeght iz Pariza. Posebno se ističe delo „Makemono”, izrađeno na svili dugoj 10 metara. Ove grafike moći će da se pogledaju od 15. do 25. januara u Institutu „Servantes”.
Inače, izložba „Magija Huana Miroa: crteži i grafike” bila je predstavljena 2007. u Argentini, u Buenos Ajresu, i u toku 2008. u Urugvaju, Montevideo, i Španiji, Valjadolid. Dela su pojedinačno izlagana na mnogobrojnim kolektivnim izložbama širom sveta. Svi radovi potiču iz Miroove poslednje epohe i zbog toga imaju posebnu vrednost, s obzirom na to da se mogu videti nove tehnike koje je primenjivao,  kao što su različiti monotipovi (otisci), vosak, šmirgla, izgužvan papir i slično. Isto kao i u slikarstvu, Miro je crteže i grafike stvarao brzo i lako, povremeno se služeći sopstvenim prstima kao glavnim instrumentom za stvaranje dela. Posebno se ističe delo „Aidez l’Espagne” (Pomozite Španiji) zbog svoje istorijske vrednosti. Miro je sliku realizovao 1937. godine sa željom da svetu ukaže na situaciju u Španiji za vremegrađanskog rata.
Huan Miro je imao običaj da kaže da seslikarstvo i poezija spajaju poput vođenja ljubavi, da je to razmena krvi, potpuno predavanje, bez ikakve mudrosti. Konkretne stvari uvek je predstavljao ne onako kako ih vidimo, već onako kako ih je on osećao ili kako bi voleo da ih mi osetimo. Slikar je priznao da svaki trun prašine poseduje jednu divotu, dušu i da mu najjednostavnije stvari daju ideje. Ali da čovek treba da sačuva dovoljno iskrenosti i čistote da bi bio ganut.
B. L.

„Zlatno jaje” putuje u Japan
Drvengrad – Najveće priznanje 2. Kustendorf filmskog i muzičkog festivala, koji je posle osam uzbudljivih dana i večeri sinoć svečano zatvoren u Drvengradu – nagrada „Zlatno jaje”, jednoglasnom odlukom žirija pripalo je uzbudljivom filmskom dokumentarcu „Godog” mladog japanskog reditelja Kokija Haseija. 
Žiri koji je ove godine radio u sastavu Anica Dobra, predsednik, Karl Baumgartner (producent iz Nemačke) i Đanluka Farineli (direktor Bolonjske kinoteke, Italija) odlučio je da „Srebrno jaje” pripadne rediteljki Nini Vuković za kratki igrani film „Mikijeva balada”, dok je „Bronzano jaje” pripalo američkom filmu „Viola” rediteljke južnokorejskog porekla Ši-Ting Hung (za ovaj film je osvojila i Oskara za najbolji studentski film). 
U nadahnuto napisanom obrazloženju, članovi žirija istakli su da je film „Godog”, koji je snimljen na Filipinima, savršena itragična metafora naše civilizacije i njenih navodnih uspeha, jer se „na đubrištu industrijskog društva prelepa deca anđeoskih lica kreću slobodno, igraju i veselo trče pred kamerom bez ikakvih ograničenja”. 
– To je snažan film koji duboko pokreće i upozorava svest i moralnost našeg doba – istakao je žiri ujedno pohvaljujući rediteljsku hrabrost Kokija Hoseija.
Govoreći o filmu„Mikijeva balada”, crnogorske autorke iz Nemačke, Nine Vuković, Anica Dobra i Karl Baumgartner koji su bili sinoćni domaćini na sceni, istakli su da „lica, pokreti, muzika, slike i jezik ovog filma pretvaraju baladu u savršen filmski mehanizam”, dok je za „Violu” rečeno da je film koji „izaziva emocije, ali i iskazuje sposobnost autorke da upotrebi izvore inspiracije slikarstva, pozorišta i eksperimentalnog filma 20. veka”. Žiri nije propustio da pomene da je i film „Pet sekundi” Žana Fransoa Ruzea bio jedan od boljih na festivalu, a žiri prisutnih kritičara u obilju kvalitetnih filmova za svog favorita odabrao je film „Muha” Dragana Mišića.
– Kustendorf festival je mnogo više od onoga što stoji u njegovom nazivu – istakli su u svom govoru Anica Dobra i Karl Baumgartner. – Taj festival pokazuje da je čak i danas utopija moguća. Ovo je prostor izvan uobičajenog prostora, mesto koje se potkrepljuje lepotom, originalnošću i strašću. Mesto otvoreno za mlade umetnike iz celog sveta koji imaju mogućnost da se sretnu jedan sa drugim, da vide i čuju kako drugi rade, da slušaju i izuzetne međunarodne umetnike i razgovaraju s njima, istakli su članovi žirija. 
Studenti, učesnici festivala listom su od srca izražavali zahvalnost svom domaćinu na jedinstvenoj prilici da se lično sretnu sa Džimom Džarmušom, Tjerijem Fremoom, Sergejem Dvorcevojem, Baumgartnerom, Peterom Handkeom, Valerijom Golino i Valentinom Ćervi, da slušaju mudre savete starijih i proslavljenih kolega, ujedno uživajući u domaćoj kuhinji, lepom ambijentu i ponoćnim koncertima bendova iz Moldavije, Ukrajine, Čilea, Velike Britanije i „No smoking orkestra” čiji je nastup doživeo ovacije. 
Sama ceremonija dodele nagrada bila je spontana, razdragana i neobična kao što je neobičan i autentičan Kustendorf filmski festival. Počelo je spletom narodnih srpskih pesama i igara u vrhunski profesionalnoj izvedbi folklornog ansambla „Svetozar Marković” iz Kragujevca, nastavljeno deljenjem diploma svakom od učesnika takmičarskog programa i nagrada, da bi se završilo inspirativnim govorom profesora Emira Kusturice koji je, uz zahvalnost Ministarstvu za kulturu Srbije, filmskoj mladosti poručio „da mogu da budu zadovoljni jer su prijateljstvo, autorstvo, estetika, ideologija, politika i ljubav bile teme koje su zaokupljale pažnju i da je utopija zvana Kustendorf moguća”...
D. Lakić
I. Aranđelović

Nepravedno optuženi za monopol
Ne ulazeći u motive „Politike” da objavljuje članak o rešenju Komisije za zaštitu konkurencije s bombastičnim naslovom, smatramo nekorektnim pokazano nestrpljenje da se čuje i druga strana, koja u datom trenutku nije bila upoznata sa sadržinom rešenja. Nećemo postavljati pitanje da li je tendenciozno što se od „prozvanih” proizvođača pominju samo „Galenika” i „Hemofarm”. U članku je iznet niz netačnosti, od broja veledrogerija sa kojima je sklopljen ugovor, koji, inače, nijednim stavom ne zabranjuje dalju distribuciju lekova, već se za replasman traži saglasnost proizvođača. Ne možete biti odgovorni za kvalitet leka i dozvoljavati da ga neko lageruje u šupi.
Advokatska komora utvrđuje minimalne cene usluga. Niko je nije optužio da pravi kartel i sprečava konkurenciju? Politiku cena lekova u Srbiji donosi i sprovodi vlada, a ne proizvođači, nepravedno optuženi i za monopol cena, a mi samo tražimo da se regulišu uzajamni odnosi kako se ne bi urušavala ionako niska cena leka.
A evo i traženog komentara rešenja Komisije za zaštitu konkurencije na koje ćemo uložiti žalbu Vrhovnom sudu.
Neobično je da se vest o rešenju Komisije pojavila u medijima, a da akterima nije prosleđeno rešenje. Nismo upotrebili reč tendenciozno. Neobično je da novinar brže-bolje plasira vest, ne upuštajući se dovoljno u suštinu, a bez stava druge strane. Nismo upotrebili reč tendenciozno.
Predsednica Komisije za zaštitu konkurencije je pre tri i po godine objavila rad „Zakonodavna Scila i Haribda: sloboda trgovine i nužnost njenog ograničenja”. Tada, doduše, nije bila predsednica Komisije, ali je bila svesna potrebe ograničenja trgovine koja se na ovim prostorima u velikoj meri svela na trange-frange metod, što se može podnositi kada je reč o čarapama, ukosnicama i sličnom, ali ni u kom slučaju ne sme biti primenljivo kada su u pitanju lekovi. Da nije postala predsednica Komisije verovatno bi se pitala koji su interesi i gde je logika da lekove proizvodi manje od dvadeset firmi, a distribucijom se bavi čak 400. Verovatno bi i sama bila zagovornik uređenja tržišta i sprečavanja raznih marifetluka i šverca lekovima, jer, uvek ističemo i u praksi pokazujemo, lek nije obična roba, lek je dragocena roba od koje zavise zdravlje i život ljudi.
Postavlja se pitanje čije interese brani Komisija za zaštitu konkurencije. Jedini logičan odgovor je–uvoznika lekova. Naime, Komisija je optužila sve proizvođače lekova da su radili na sprečavanju konkurentnosti. Ako su svi u istom košu, ko je konkurencija: uvoznici lekova. Komisija štiti krajnje korisnike, kaže u svom saopštenju. Može li neko u to da poveruje kada se zna da u ovoj zemlji cene lekova diktira vlada.
Kako lek, čiju proizvođačku cenu određuje vlada, može da bude jeftiniji ako treba da se preprodaje preko nekoliko kanala? Nikako. Naprotiv. Ali u takvim okolnostima može lako da se dogodi da lek dok stigne do pacijenta bude neispravan, zbog loših uslova skladištenja, ili sa isteklim rokom upotrebe.
I upravo je to razlog što su proizvođači želeli da zaštite i sebe i pacijente. Jer, proizvođač leka, shodno Zakonu o lekovima i medicinskim sredstvima i Pravilniku o uslovima za proizvodnju lekova (Sl. glasnik RS 27/08) odgovoran je za kvalitet, bezbednost i efikasnost leka bez obzira na to što je lek isporučen veledrogeriji, zdravstvenoj ustanovi, privatnoj praksi do krajnjeg korisnika. Znači, ako se lek, mimo standarda za skladištenje lekova, koji je poznat kao Dobra skladišna praksa, lageruje neuslovno, može doći do promene svojstva leka, ako nije uskladišten u uslovima koji podrazumevaju i određenu temperaturu i vlažnost vazduha. Lek može postati neefikasan ili čak imati i negativne nuspojave. Ko je odgovoran? Proizvođač, kažu naši propisi. Ko snosi štetu, materijalnu i nematerijalnu? Proizvođač. Ko nije imao nikakve sankcije? Distributeri, od kojih većina nema adekvatne uslove za skladištenje lekova.
U slučaju da dođe do reklamacije, proizvođač je dužan da povuče svu količinu spornog leka sa tržišta. Da bi to mogao efikasno da uradi potrebno je da tačno zna put svog leka, odnosno da put leka od pogona do apoteke bude ispraćen kroz savremeni informacioni sistem. Ima li onaj distributer, koji nema ni adekvatno skladište (ili ga uopšte nema), savremen softverski program koji prati put leka? Nema. Može li se lek brzo povući sa tržišta. Ne može. Ko je odgovoran? Opet proizvođač. Distributer je, možda, jer je i takvih slučajeva bilo, kompenzovao lekove za građevinski materijal. I tada je teško ući u trag tom leku.
Stoga je i usledio odbir veledrogerija koje imaju uslove za čuvanje i distribuciju lekova; informacioni sistem koji prati put leka, urednost plaćanja i prethodno iskustvo iz poslovanja sa veledrogerijama u kome je bitan faktor poverenje. Restriktivne klauzule ugovora proizvođača sa svim veledrogerijama su dozvoljene klauzule po pravu EU i prokonkurentskog su karaktera, jer su iz domena specifične industrije, zasnovane su na sledivosti proizvoda.Radi se o klasičnoj selektivnoj distribuciji, na šta se ima pravo.
Vratimo se opet stavu Komisije. Na klizavom terenu je pokušavala da pronađe razloge za podnošenje prijave. Uz sve uvažavanje napora Komisije da stekne autoritet, moramo da podsetimo da je teško govoriti o konkurenciji u uslovima dirigovanih cena. Željna afirmacije i konkretnih rezultata, što možemo da razumemo, Komisija je optužila skoro sve proizvođače lekova i nekoliko veledrogerija za „sprečavanje, ograničavanje ili narušavanje konkurencije” gubeći iz vida član 85 Rimskog ugovora koji kaže da među proizvođačima „treba da postoji konkurencija u pogledu značajnog dela robe”.
Gde je ovde konkurencija? U nevidljivom uvozničkom lobiju. Ovu tvrdnju potkrepljuje činjenica da smo izneli stav spremnosti da pojedine klauzule prilagodimo Zakonu o zaštiti konkurencije, ukoliko Komisija smatra potrebnim. Nije bilo odgovora.

Prve besplatne akcije u ovoj godini
Prve besplatne akcije građani će dobiti u ovoj godini i to će biti akcije NIS-a. Zatim će uslediti podela akcija „Galenike”, jer se u trećem kvartalu očekuje i privatizacija ove farmaceutske industrije. Prodaja akcija „Telekoma” odložena je zbog nepovoljnih uslova za trgovinu akcijama na berzi usled svetske finansijske krize, a početkom februara privatizacioni savetnik bi trebalo da predloži šta je najpovoljnije za tu kompaniju, izjavio je juče Nebojša Ćirić, državni sekretar u Ministarstvu ekonomije i regionalnog razvoja, na konferenciji za novinare, čiji je učesnik bila i Vesna Džinić, direktorka Agencija za privatizaciju.
Osim u šest javnih preduzeća, koja su ranije predviđena za besplatnu podelu akcija građanima koji to pravo nisu iskoristili u dosadašnjem toku privatizacije, uslediće podela besplatnih akcija i u jednoj ili dve banke s državnim udelom, preduzećima koja eksploatišu prirodne resurse i u nekim preduzećima iz portfelja Akcijskog fonda, najavio je juče Ćirić.
On je najavio da će u ovoj godini početi i uplata novca od prodaje akcija iz Privatizacionog registra na račune građana. Ćirićeva procena je da će građani dobiti po 80 do 100 evra od prodaje ovih akcija, a da će kroz besplatne akcije i novčanu naknadu dobiti ukupno oko 1.000 evra. To pravo je steklo oko pet miliona građana, što je za milion više nego što se na početku predviđalo.
Govoreći o završetku procesa privatizacije društvenog kapitala, Vesna Džinić je rekla da je do kraja prošle godine, kako je Zakonom o privatizaciji i predviđeno, objavljen poziv za prodaju svih neprivatizovanih društvenih preduzeća. U toku je 70 tendera, a u postupku aukcijske privatizacije je 412 preduzeća.
Agencija za privatizaciju za proteklih sedam godina je obavila 5.911 kontrola i raskinula 388 ugovora o prodaji preduzeća, što je 20 odsto ukupnog broja privatizovanih preduzeća. Što se tiče raskida ugovora za „Azotaru”, Džinićeva je ukazala i na činjenicu da se poslovne okolnosti od trenutka kupovine preduzeća do okončanja ugovornih obaveza menjaju, i da se ugovori raskidaju i zbog toga što kupci nisu realno mogli da predvide takve okolnosti.
– Litvanski konzorcijum je od preuzimanja firme u potpunosti ispoštovao socijalni program, kao i deo investicija, da bi tek nakon toga usledila prodaja dela imovine bez saglasnosti Agencije za privatizaciju, jer su bilansi poslovanja bili ispod očekivanja. U vreme kupovine „Azotare” cena gasa je bila 270 dolara, a sada je 540 dolara – rekla je Vesna Džinić.
Direktorka Agencije za privatizaciju rekla je da su moguće olakšice kupcima društvenih preduzeća zbog svetske ekonomske krize, ali da se neće menjati uslovi za isplatu kupoprodajne cene.
– Novim propisima je omogućeno da se posle potpisivanja kupoprodajnog ugovora uplati samo 30 odsto ugovorene cene za društveni kapital, a ostatak da se isplati u roku od pet godina, i to će tako biti do okončanja privatizacije društvenih preduzeća – rekla je Džinićeva.
-----------------------------------------------------------
Poslovanje RTB-a neće biti ugroženo
Državni sekretar u Ministarstvu ekonomije Nebojša Ćirić izjavio je da Vlada Srbije neće dozvoliti da, u uslovima ekonomske krize, poslovanje RTB Bor bude ugroženo, čak i ako ne bude kupaca za to preduzeće.
– Rok za dostavljanje ponuda za strateško partnerstvo sa kompanijom RTB Bor je 31. januar, međutim, ukoliko bude bilo potrebe, taj rok će se produžiti. Rudarske kompanije su pogođene krizom ne samo zbog otežanih uslova finansiranja, već i zbog drastičnog pada cene metala – rekao je Ćirić podsećajući da je za RTB Bor bilo zainteresovano 11 kompanija, od čega tri za celokupni sistem RTB-a, a osam za pojedine delove. Aktivno interesovanje tih kompanija još postoji, a on očekuje da se neka od njih i prijavi.

„Fijat” obnavlja „punto”
Kragujevac – „Fijat” će u martu obnoviti proizvodnju „punta” obustavljenu krajem prošle godine, kada je prekinuta i montaža „keca”, „juga” i „floride”. Naziv „zastava 10” se briše, a ovom modelu se vraća italijanski naziv i „Fijatov” logo. Proizvodnja će se prilagođavati zahtevima tržišta, ali neće biti manja od prošlogodišnjih 7.000 automobila. „Punto” će se u Kragujevcu sklapati do kraja 2009, odnosno sve dok menadžment torinskog giganta ne donese odluku o novom modelu koji će se proizvoditi u „Zastavi”, odnosno „Fijat automobili Srbija”.
Ukratko, ovo je rezime jučerašnjeg radnog sastanka predsednika „Fijata Srbije” Đovanija de Filipisa sa poslovodstvom kragujevačke fabrike automobila i predstavnicima državne vlasti i gradske uprave. Prema rečima zamenika gradonačelnika Kragujevca Nebojše Zdravkovića, ugovor o obnavljanju proizvodnje „punta” u „Zastavinim” halama trebalo bi da bude potpisan najkasnije za dve nedelje.
– Reč je o tehničkom ugovoru kojim će biti regulisan nastavak prekinute proizvodnje „punta”. Dokument je u skladu sa globalnim ugovorom države i italijanskog proizvođač, a cilj je da se sa proizvodnjom krene što pre. Bez ovog ugovora proizvodnju ne bi bilo moguće pokrenuti pre jula ili juna, a ovako počinjemo u već u martu – izjavio je Zdravković.
Iako je bilo najavljeno, novinarima se nije obratio predsednik „Fijata Srbije” De Filipis, od koga se očekivalo da saopšti naziv drugog automobila koji bi se, pored „punta”, takođe sklapao u Kragujevcu tokom 2009, kao zamena za novi model čija je premijera najavljena za kraj godine, odnosno početak 2010. Novi „Fijatov” model, takođe, nije bio tema jučerašnjeg sastanka.
(/slika2)– O tome nismo razgovarali, ali mogu da potvrdim da se ugovor sa „Fijatom” realizuje predviđenom tempom. Tačno je da je bilo najava da će se „punto” proizvoditi u većem obimu od dosadašnjeg, ali to će zavisiti od zahteva tržišta. Niko danas u svetu ne stvara zalihe, pa ne vidim ni razlog da se od Kragujevca pravi magacin – izjavio je Aleksandar Ljubić, direktor Centra za restrukturisanje u Agenciji za privatizaciju.
On je naglasio da iz „Fijata” do sada nisu stigle nikakve najave da bi rok za uplatu 200 miliona evra osnivačkog uloga (31. mart) mogao biti prolongiran.
Ljubić je, takođe, najavio da će do 15. aprila biti završeni i svi formalni poslovi u vezi sa dolaskom „Fijata” u Kragujevac, te da će do tog datuma italijanski proizvođač preuzeti i ugovorom predviđenu imovinu „Zastave”. Do sredine aprila, kako je rekao, rešiće se i pitanja prijema u radni odnos prvih 1.000 radnika kragujevačke fabrike, od kojih su neki već prošli testiranje.
Zamenik gradonačelnika Kragujevca Zdravković je naglasio i da je država u budžetu za 2009. predvidela sredstva za subvencionisanje plata svih radnika „Zastave” koji će, kako je rekao, imati sigurna primanja i ako ih „Fijat” ne bude angažovao u prvom navratu. Prema njegovim rečima, Vlada Srbije će iz „državne kase” izdvojiti još 14 milijardi dinara za modernizaciju pogona u Kragujevcu.
Juče je najavljeno i da će u narednih nekoliko meseci, a najkasnije do kraja godine, biti rešeni i drugi važni problemi koji se, pre svega, tiču prostornog plana buduće „Fijatove” firme, ali i izmeštanja otpada iz fabričkog kruga „Zastave”.

Moskva predlaže samit o tranzitu gasa
Od našeg dopisnika
Moskva, 14. januara – Rusija je spremna da ustupi „Naftogasu” oko 20 miliona kubnih metara gasa dnevno, ali on je dužan da iz svojih rezervi istu tu količinu isporučuje Moldaviji i Slovačkoj, što je tehnički sasvim moguće – rekao je večeras Aleksej Miler, predsednik saveta direktora „Gasproma”, nakon razgovora sa premijerima najugroženijih evropskih zemalja koji su jutros doleteli u Moskvu.
To je odgovor na uporne zahteve Ukrajine da dobije 21 milion kubika gasa za tehničke potrebe, kako bi transportni sistem mogao da funkcioniše. Dok ovo pišemo, odgovor ukrajinske strane nije poznat.
Predsednik Rusije predložio je da se u subotu u Moskvi održi samit predsednika država koje dobijaju gas i onih koje ga transportuju.
Tokom celog dana Ukrajina i Rusija optuživale su jedna drugu za blokadu tranzita gasa, a Evropa je, izgleda, počela da gubi živce, pa je Žoze Manuel Barozoporučio obema stranama da hitno uspostave tranzit i savetovao evropskim zemljama da tuže i „Gasprom” i „Naftogas” dodavši da „ni Rusiju ni Ukrajinu Evropska unija više ne može da smatra pouzdanim partnerima u energetskoj oblasti”.
U Moskvi je predsednik Saveta direktora „Gasproma” Aleksej Miler referisao Medvedevu da Ukrajina ne pušta gas u Evropu, a da za to nema nikakvih stvarnih, tehničkih razloga. Medvedev je zatražio od Milera da izračuna gubitke „Gasproma” i tuži Ukrajinu arbitražnom sudu u Stokholmu (koji je nadležan za spor).
„Od 1. januara ’Gasprom’ nije dobio 1,1 milijardu dolara”, rekao je Miler, a Medvedev je dodao: „Toliko novca naša zemlja ne može da gubi. Gotovo je sa poklonima. Novac moraju da nadoknade oni koji su krivi za ovu situaciju”. On je obećao da će dati novi predlog za rešenje spora nakon sastanka sa premijerima Slovačke, Bugarske i Moldavije koji su jutros hitno doleteli u Moskvu. Premijeri su već razgovarali sa Putinom koji je još jednom istakao da Rusija čini sve da problem reši i pokazao im dokumenta o stanju na terenu. Na to je premijer Slovačke rekao da je razgovarao sa Julijom Timošenko i da je i ona nudila nekakve papire, da Evropa ne želi da bude sudija, ali ni talac i da samo želi da dobije gas. Putin se složio rekavši da svako može da nudi svakakve papire, ali da oni u suštini ne rešavaju problem: „pustite sve papire, možemo da ih spalimo, ali činjenica je jedno – mi smo pustili gas u gasovod, a Ukrajina ga ne transportuje”.
Julija Timošenko je jutros optužila niz ukrajinskih političara za namerni prekid pregovora u trenutku kad je još bila u igri cena od 235 dolara za 1.000 kubnih metara kako bi sačuvali „Rusukrenergo” kao posrednika. Predsednica vlade je rekla da Ukrajina ne može da plati 450 dolara za gas i da je dala nalog svojoj administraciji da zatraži razgovor sa Putinom. Nešto kasnije, pomoćnik predsednika Rusije Sergej Prihotko izjavio je da je „dolazak ukrajinskog premijera u Moskvu bio planiran za za 31. decembar, ali ga je otkazala ukrajinska strana”.
Direktor „Naftogasa” Oleg Dubina zatražio je od Rusije da pozajmi Ukrajini gas za tehničke potrebe gasovoda. Reč je o 21 milionu kubnih metara bez kojih sistem ne može da funkcioniše i koji je, očigledno, nezakonito izvučen iz cevi nakon prekida tranzita u Evropu.
Pre toga, prema izveštaju Milera Medvedevu, Kijev je poslao „Gaspromu” projekat sporazuma o tranzitu u kome je tražioda se „Naftogasu” besplatno ustupi 360 miliona kubnih metara gasa u januaru, 600 u februaru, 600 u martu. „To jest, nama se predlaže da poklonimo 700 miliona dolara da bi se obnovio tranzit”,rekao je Miler dodavši da i bez toga postoje sve tehničke mogućnosti za tranzit gasakroz Ukrajinu.
Zanimljivo je da se iznos koji je Miler pomenuo skoro poklapa sa sumom koju „Naftogas” još duguje za gas.
-----------------------------------------------------------
„Rusukrenergo”
„Rusukrenergo” je posrednička kompanija koja prodaje gas Ukrajini, kupivši ga prethodno od „Gasproma” na granici između dve zemlje. Pedeset posto pripada „Gaspromu”, a pedeset trojici ukrajinskih biznismena čija se imena do sada nisu pominjala.
Danas je Julija Timošenko rekla da su vlasnici Dmitrij Firtaš, Sergej Ljovočkin i Jurij Bojko, bivši ministar energetike Ukrajine. Iako je Ukrajina svojevremeno inicirala formiranje posredničke firme, predsednica vlade je u poslednje vreme često tražila ukidanje „Rusukrenerga”.
Drugog oktobra je sa Putinom u Moskvi potpisala sporazum o direktnom snabdevanju Ukrajine gasom. Uslov je bio da se izmiresvi dugovi i potpiše novi ugovor kojim se reguliše postepeno, za tri godine, prelaženje na tržišne cene gasa. Dug nije plaćen i ugovor nije potpisan.
Na konferenciji za novinare 7. januara, Putin je izjavio da je Rusija spremna da potpiše ugovor direktno sa „Naftogasom”, „ali da joj to ne daju”.
Iako nije rekao ko to ne dozvoljava, Julija Timošenko je u nekoliko navrata tvrdila da upravo Juščenko i njegovo okruženje podržava posredničku firmu.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Viljnus zbog NATO samita kao tvrđava, sistemi Patriot usmereni ka Kaljiningradu
VILjNUS – NATO je pretvorio Viljnus, prestonicu Litvanije, u tvrđavu branjenu naprednim oružjem kako bi zaštitio američkog predsednika Džozefa Bajdena i druge lidere Alijanse na samitu sledeće nedelje, koji se održava 32 kilometra od litvanske granice sa ruskim saveznikom Belorusijom.
Više od 3.000 litvanskih vojnika brinuće o bezbednosti samita NATO-a u Viljnusu.
Šesnaest NATO saveznika poslalo je ukupno oko 1.000 vojnika da obezbeđuju dvodnevni samit 11. i 12. jula, koji se održava samo 151 km od same Rusije, prenosi Rojters.
 Mnogi od njih su poslali i napredne sisteme protivvazdušne odbrane koji nedostaju baltičkim državama.
„Bilo bi više nego neodgovorno da naše nebo bude nezaštićeno u trenutku kada Bajden i lideri 40 zemalja stižu“, rekao je predsednik Litvanije Gitanas Nauseda.
Nemačka je rasporedila 12 raketnih sistema Patriot, koji se koriste za presretanje balističkih i krstarećih raketa ili ratnih aviona.
Španija je dopremila sistem protivvazdušne odbrane NASAMS, Francuska šalje samohodne haubice Cezar, i uz Finsku i Dansku raspoređuje vojne avione u Litvaniji.
Ova zemlja je, uz Britaniju, isporučila sredstva protiv bespilotnih letelica.
Poljska i Nemačka su poslale snage za specijalne operacije pojačane helikopterima.
Drugi šalju opremu za borbu protiv bilo kakvih potencijalnih hemijskih, bioloških, radioloških i nuklearnih napada.
Litvanski predsednik vidi ove akcije saveznika kao potvrdu da je potrebno da NATO hitno uspostavi stalnu protivvazdušnu odbranu u baltičkim državama.
„Razmišljamo o tome šta će se desiti nakon završetka samita i radićemo sa saveznicima na stvaranju rotirajućih snaga za trajnu vazdušnu zaštitu“, rekao je on novinarima.
U selima pored beloruske granice, meštani su saopštili Rojtersu da se osećaju potpuno bezbedno, uprkos ponudi Minska da se tu nakon pobune smeste ruske plaćeničke trupe Vagner grupe i rusko nuklearno oružje.
Na aerodromu u Viljnusu, osam nemačkih raketnih bacača Patriot raspoređeno je sa cevima usmerenim u pravcu ruskog Kalinjingrada, a još dva prema Belorusiji.
„Znate gde se nalazite geografski i prilično dobro znate odakle pretnja dolazi. Litvanija je tražila od nas zaštitu samita, a takođe je NATO tražio pomoć od Nemačke. Ovo je naš odgovor“, rekao je potpukovnik Štefen Lib, komandant jedinice Patriota.
Litvanija je utrostručila jedinice pogranične straže na beloruskoj i ruskoj granici tokom leta, uz oficire iz Letonije i Poljske.
Dve zemlje su takođe poslale policiju da pomogne u patroliranju po Viljnusu.
Gradonačelnik Viljnusa je preporučio stanovnicima da odu na odmor van grada, ako žele da izbegnu gužve u saobraćaju, jer će veliki delovi centra prestonice biti zatvoreni tokom samita.
Kako javlja izveštač Tanjuga, deluje da su građani poslušali apel gradonačelnika, s obzirom na to da je na ulicama prisutan mali broj ljudi, policija patrolira i povremeno prolaze vozila pod njenom pratnjom.
Grad je okićen zastavama Litvanije, Ukrajine i NATO-a.

Zemljotres jačine 5,6 stepeni po Rihteru pogodio Tajvan
Zemljotres jačine 5,6 stepeni po Rihterovoj skali pogodio je danas Tajvan, saopštio je američki Geološki zavod.
Epicentar zemljotresa bio je 87 kilometara istočno od grada Hengčuna sa oko 31.200 stanovnika.
Do sada nema izveštaja o eventualnim žrtvama ili šteti.
Nije izdato upozorenje na cunami, preneo je Tas, prenosi Tanjug.

Petković: Svečlja kriminalizacijom Srba opravdava prisustvo parapolicije
Direktor Kancelarije za Kosovo i Metohiju Petar Petković ocenio je danas da je pokušaji ministra unutrašnjih poslova privremenih prištinskih institucija Dželjalja Svečlje da kriminalizuje Srbe sa severa KiM imaju za cilj da opravdaju, kako je naveo, protivpravno prisustvo parapolicijskih jedinica, „gde danonoćno terorišu srpski narod”.
„Lažni ministar, a pravi nasilnik i ekstremista Dželjalj Svećlja, zajedno sa njegovim okupacionim falangama preobučenim u odela Kosovske policije, jedini su kriminalci na severu Kosova i Metohije i tu nemaju šta da traže”, naveo je Petković u saopštenju. Poručio je da bi bilo najbolje da Svećlja „pođe od sebe i optužnice koja je godinama podignuta protiv njega zbog napada kamenicama na pripadnike tzv. Kosovske policije, ali i zbog prevrtanja vozila misije Euleks”.
Dodao je da bi Svećlja, umesto što „nezakonito da privodi Srbe navodnom poznanju pravde i prava”, trebalo prvo sam da prestane da beži od tog istog prava i pravde.
„Da li je sprovođenje reda i zakona to što je kukavički poslao svoje falange da duge cevi uperuju u sina predsednika Aleksandra Vučića zbog jedne majice? Da li je vladavina prava kada Kurtijevi specijalci pucaju u leđa Dragiši Galjku, Miljanu Deleviću, Milanu Jovanoviću, braći Stojanović iz Gotovuše? Ili, kada brutalno pretuku srpsku decu Daru i Kristijana”, zapitao je Petković. Naglasio je da „hibridni rat koji Svećlja kukavički vodi iz Prištine protiv svega srpskog i posebno severa Kosova i Metohije”, rezultirao time da „nema tog čestitog Srbina koji bi ni javno ni tajno pristao da bude alibi Svećlji u njegovoj bolesnoj opsesiji okupacije severa i proterivanja Srba sa Kosova i Metohije”.
„To mu nikada neće uspeti”, poručio je Petković. Svečlja je ranije danas u intervjuu portalu Košev rekao da nije protiv srpskog naroda, već, kako tvrdi â€žšovinističkih projekata Srbije i kriminalaca”.

Radijatori topli i danas
Domaćinstva i stanovi u Srbiji i danas će biti topli, jer u našu zemlju svakodnevno stiže 4,7 miliona kubnih metara gasa iz Mađarske i Nemačke, što je uz milion iz domaćih izvora dovoljno za individualne potrošače, deo privrede i osam toplana u zemlji koji nisu mogli gas da zamene mazutom. Za danas je predviđeno da bude nastavljena isporuka gasa Bosni i Hercegovini.
Dušan Bajatović, direktor „Srbijagasa”, kaže da pregovaraju sa „Gaspromom” u vezi sa dodatnim količinama gasa koje bi stizale iz skladišta u Austriji i Nemačkoj. Ugovori za isporuke iz Mađarske i Nemačke važe još danas, ali Bajatović naglašava da oni mogu da se produže, ako bude trebalo.
– Gasa za sada ima dovoljno, a dodatne količine bile bi iskorišćene za pokretanje industrije. Nadam se da ćemo uspeti da se dogovorimo sa kolegama iz „Gasproma” kako bismo obezbedili dva dodatna miliona kubnih metara gasa iz skladišta iz Evrope. U ovom momentu nemamo tehničkih mogućnosti da nam dodatne količine gasa stignu, jer su gasovodi prebukirani – rekao je Bajatović.
On je naveo i da je u potpunosti jasno da je Ukrajina glavni krivac zato što gas koji je pre dva dana ponovo krenuo iz Rusije nije juče stigao do naše zemlje, kako je bilo najavljeno.
Kako „Politika” saznaje u Ministarstvu rudarstva i energetike, republička vlada bi na današnjoj sednici trebalo da odluči da domaćinstvima, koja proteklih dana nisu imala grejanje, budu umanjeni računi za taj period. Ovu mogućnost poslednjih godina redovno koriste u „Beogradskim elektranama” koje potrošačima, za dane kada su im radijatori bili hladni, umanjuju račune.
Zorana Mihajlović-Milanović naglašava da nije suština samo u tome što posledice gasne krize trpe građani koji će, na kraju, sve to skupo platiti.
– Nismo gas dobili na lepe oči, a kada ga dobijete iz skladišta onda je cena je veća. Srbija energetski u velikoj meri zavisi od uvoza, jer naša država uvozi 91 odsto gasa, 80 odsto nafte i čak od 10 do 15 odsto uglja. Da bi sprečila ovakav status trebalo je da naša država izdvoji novac za izgradnju skladišta gasa u Banatskom Dvoru, kao i za izgradnju novih objekata za proizvodnju električne energije – naglasila je Zorana Mihajlović-Milanović.
-----------------------------------------------------------
„Srbijagas” će tužiti Ukrajinu?
Dušan Bajatović, direktor „Srbijagasa”, rekao je juče da da je Vlada Srbije dala nalog preduzeću „Srbijagas” da zbog obustavljanja isporuke gasa preispita i pravne mogućnosti za pokretanje tužbe protiv Ukrajine.
– Moramo se u ovom momentu osloniti na međunarodno pravo. U toku je pravna analiza onoga što bi „Srbijagas” mogao da učini u vezi sa eventualnom tužbom protiv Ukrajine. O ovom problemu konsultovali smo nadležne iz kćerke „Gasproma” – „Jugorosgasom” i drugim snabdevačima iz Mađarske, Bugarske, Rumunije i Grčke koji su najviše oštećeni ovom energetskom krizom. Izmirili smo sve obaveze i nema nijednog razloga što smo ostali bez isporuke gasa. Ukoliko podignemo tužbu protiv Ukrajine, konsultovaćemo izvršnu vlast – rekao je Bajatović.

Rafineriju u Smederevu gradi „Komiko overzis”
Smederevo – Holandski konzorcijum „Komiko overzis” izgradiće rafineriju u Smederevu u naredne tri godine. Uslov je da Vlada Srbije i lokalna samouprava poštuju sve stavke predviđene memorandumom o razumevanju koji je ova firma u poslednjim danima prethodne godine potpisala sa gradonačelnikom Smedereva Predragom Umičevićem, uz blagoslov premijera, Ministarstva za energetiku i lokalnog Gradskog veća.
Ovo je u ekskluzivnoj izjavi za „Politiku” potvrdio član Nadzornog odbora „Komiko overzisa” Vencislav Ivanov, čiji je potpis na memorandumu i koji taj dokument smatra prvim, ali krupnim korakom ka okončanju ove najveće grinfild investicije za Srbiju vredne 250 miliona dolara.
– Poštovanje tog dokumenta je najvažnije i zavisi od obe strane. „Komiko overzis” će ispuniti sve što je zahtevano, a pogotovo propise Srbije o zaštiti životne sredine, na čemu je najviše insistirao gradonačelnik Smedereva – tvrdi Ivanov. – Od srpske vlade i vlasti u Smederevu očekujemo podršku u sprovođenju plana u dogovorenom roku od 36 meseci. Nemamo razloga da odustanemo od tog projekta koji je obostrano važan, osim u slučaju da dođe do nerazumevanja i prekida saradnje sa srpske strane – dodaje Ivanov.
Gradonačelnik Smedereva Predrag Umičević najavio je formiranje gradskog sekretarijata za zaštitu životne sredine, koji će nadgledati izgradnju rafinerije, a kasnije pratiti i rad postrojenja i poštovanje ekoloških normi.
– Osnovan je radni tim za izradu lokalnog ekološkog plana akcije. Bićemo veoma strogi u čuvanju životne sredine, jer nam je prioritet zdravlje građana. Nema razloga za paniku, jer će rafinerija biti izgrađena po najvišim standardima – kaže za naš list Umičević.
„Politika” saznaje da je konzorcijum „Komiko overzis” osnovan 2006. godine sa sedištem u Amsterdamu. Čine ga tri američke firme koje učestvuju u finansiranju projekata u naftnoj industriji. Firma „Brajan Meri” će u saradnji sa Evropskom investicionom bankom finansirati izgradnju smederevske rafinerije. „Bejzik ekvipment” proizvodi opremu za naftnu industriju, a „Globalgas” poseduje naftne bušotine u Nigeriji. Ove tri firme udružile su se zbog zajedničkog ulaganja u izgradnju rafinerije na prostoru Balkana. Smederevo je bila najidealnija lokacija za planirani projekat zbog geostrateškog položaja i izlaska na Dunav.
Sirova nafta koja bi se prerađivala u smederevskoj rafineriji bila bi dopremana iz Nigerije i Ruske Federacije. Brodovima bi stizala do luka na Crnom moru, a potom rečnim brodovima do postrojenja u Smederevu.
Konzorcijum „Komiko overzis” registrovan je u Holandiji zato što je pre desetak godina između Holandije i Srbije potpisan ugovor koji omogućava lakšu i efikasniju privrednu saradnju, rekli su predstavnici „Komika overzisa”. Investiciju u Smederevu vodiće njihova kompanija-ćerka u Srbiji „Komiko oil”, koja bi, na insistiranje lokalne samouprave, početkom idućeg meseca trebalo da bude preseljena u Smederevo.
–„Komiko oil” razume potrebe grada da sedište firme bude u Smederevu, jer bi u tom slučaju svi doprinosi, a kasnije i promet, išao preko tog grada, što bi uticalo na prilive u gradsku kasu. Zbog toga će srpska ispostava konzorcijuma „Komiko overzis” od 1. februara iz Beograda biti preseljena u Smederevo – kaže direktor „Komiko oila” Radomir Radivojević.
Memorandumom o razumevanju, potpisanim uoči Nove godine, predstavnici „Komiko overzisa” i Smedereva dogovorili su se o uslovima pod kojima bi u naredne tri godine na obali Dunava u ovom gradu bila izgrađena najsavremenija rafinerija za proizvodnju benzina, evrodizela i kerozina. Najpre za plasman na domaćem tržištu, a potom i za izvoz u Hrvatsku i Makedoniju. Investicija bi iznosila 250 miliona dolara, a u rafineriji bi posao dobilo od 300 do 500 radnika, a indirektno do 3.000 osoba. Smederevo bi od ovog projekta imalo prihod od zakupa zemljišta, naknade za izgradnju, naplate ekoloških taksa do ugovorenih donacija u periodu izgradnje.
Gradnja bi, ukoliko sve bude teklo po planu, trebalo da počne 2010. godine, a završetak radova realno je očekivati tek u 2012. godini.

Operisan dečak čiji je lekar uhapšen zbog mita
Lekari Instituta za neurohirurgiju Kliničkog centra Srbije juče su operisali dečaka Dejana Miloševića koji je imao tumor u grudnom košu i čija je tužna sudbina dospela u javnost nakon što je dr Eugen Slavik, neurohirurg iz ove ustanove, uhapšen zbog sumnje da je za operaciju tražio mito od 500 evra. Otac dečaka je slučaj prijavio beogradskoj policiji.
– Operacija odstranjivanja tumora iz grudnog koša, koji je pritiskao kičmenu moždinu, protekla je dobro, a dečak se nalazi na odeljenju intenzivne nege. Kada za sedam dana stigne histopatološki nalaz, znaće se da li je tumor bio dobroćudan ili maligan – izjavio je za „Politiku” Drago Jovanović, pi-ar Kliničkog centra Srbije.
Inače, u ovoj ustanovi pre osam godina osumnjičeni doktor dr Slavik operisao je Dejana Miloševića koji je imao tumor mozga, a sada je bila neophodna nova operacija tumora koji se pojavio na kičmenom stubu. Ove intervencije su vrlo komplikovane i lekari se obično uzdržavaju od prognoze.
Podsećamo, vanredni profesor Medicinskog fakulteta, šezdesetdvogodišnji Eugen Slavik, načelnik Odeljenja Operacionog bloka Instituta za neurohirurgiju KCS, uhapšen je po nalogu tužilaštva na svom radnom mestu prošlog četvrtka, pošto je od oca desetogodišnjeg dečaka primio obeležene novčanice. Od tada se doktor Slavik nalazi u pritvoru, ali su njegovi advokati podneli žalbu na rešenje istražnog sudije o određivanju pritvora i očekuju da mu pritvor bude ukinut.
Dr Slavik je ubrzo posle privođenja smešten u zatvorsku bolnicu jer je imao probleme sa visokim krvnim pritiskom.

Da im godina bude mirna i dosadna
Zamenik premijera i ministar unutrašnjih poslova Ivica Dačić, 13. januara uputio se ka Kopnenoj zoni bezbednosti, sa namerom da obiđe kontrolne punktove na području policijskih uprava Kraljevo i Novi Pazar. Pravoslavnu novu godinu dočekao je u društvu pripadnika Žandarmerije, u bazi „Tabalije”, kraj Novog Pazara.
Na kontrolnom punktu Rudnica, policijske stanice Raška, za proveru robe i lica koja prelaze administrativnu liniju sa Kosovom, Dačić je od pripadnika policije zatražio da se redovni pregledi ovde ubrzaju, kako ne bi nastajale gužve, ali i da obavezno nastave da presecaju puteve šverca i terorističkih akata. Ministar je posetio i lokalni prelaz Batnjik. Goran Todorović, komandir policijske stanice Raška, navodeći podatke o zaplenjenoj robi, švercovanoj sa obe strane administrativne linije, rekao je da se najviše „prenose” naftni derivati, šećer, mesne prerađevine i cigarete, ali i da se otkrivaju slučajevi falsifikovanja službenih isprava, brojeva šasija i motora automobila:
– Prošle godine je uspostavljena odlična saradnja sa lokalnom samoupravom, Kforom i Unmikom, i sa njima je održano 22 sastanka na raznim nivoima –rekao je ovom prilikom Todorović.
Od ministra Dačića on je zatražio pomoć u računarskoj opremi i terenskim vozilima.
– Potrebno nam je više automobila marke „lada niva” i motornih sanki – kaže Todorović. Dodao je da nepostojanje treće trake za teretna vozila otežava prohodnost preko kontrolnog punkta Rudnica.
U poseti Novom Pazaru ministar Dačić je saznao da je, prema mišljenju lokalnih čelnika, broj policajaca u ovom gradu nedovoljan da bi se u potpunosti izborili sa problemima dilovanja narkoticima, ilegalnom trgovinom oružjem i stokom, i nezakonitom sečom šuma. Poželjno je, prema njihovim rečima, uvesti i video-nadzor, kao i školske policajce i ubrzati pristizanje analiza narkotika iz Beograda, potrebnih za rešavanje sudskih procesa koji su u toku.
Milorad Veljović, direktor policije, rekao je da je zadatak policije da maksimalno doprinese da se u Novom Pazaru očuva javni red i mir.
Na kontrolni punkt „Tabalije”, pretposlednje odredište na ovom putu po drumovima snegom prekrivenog juga Srbije ministar Dačić, sa pratnjom i ekipom novinara, stigao je u kasnim večernjim satima. Prisutnim policajcima poželeo je da im „ova godina bude mirna i dosadna”.
U mrklom mraku, na samo stotinak metara od punkta, razaznavale su se jedino bele uniforme i puške pripadnika Žandarmerije, koji su davali smernice ka bazi „Tabalije”. Odmah po dolasku u bazu, ministar je izvršio smotru i obišao ronilačku ekipu na jezeru Ribarići, a potom je situacija postala „manje formalna”. Političari, policajci i novinari „izmešali su redove” i stali oko kazana iz kojih su se pušili kuvano vino i rakija.
Napunili su čaše da bi nazdravili, ogrejali se i razgalili atmosferu. Pripadnici Žandarmerije, duha nesalomivog na ciči zimi i teško pristupačnim terenima pričali su o životu daleko od porodice, kao i o akcijama u kojima su učestvovali.
Slavenka Lučić jedna je od malobrojnih žena u ovim redovima. U policiji radi deset godina, a poslednjih pet je u Žandarmeriji. Trenutno je raspoređena u birou komandanta u Beogradu, gde obavlja poslove međunarodne saradnje.
– Sada radim u administraciji. Međutim, prethodne četiri zime sam podučavala engleski jezik na terenu. Ponekad jeste bilo naporno, ali mislim da je ipak lakše raditi sa muškarcima nego sa ženama – kaže Lučićeva.
Željko Isailović, rodom iz Loznice, ima dva sina i osam godina staža u Žandarmeriji, a star je samo 25 godina:
– Ne libim se ni najvećeg napora da bih poboljšao svoju fizičku spremnost i prevazišao svaku prepreku koja mi se nađe na putu – rekao je Isailović.
Gostima „Tabalije” priređena je gozba pod šatorom. Ipak, trenutak kada je ministar uzeo mikrofon, ne da bi se njegov govor bolje čuo, već da bi pesma dalje stigla, ostaće dugo u sećanju prisutnih. Naime, on je otpevao dve narodne pesme – i to, prema reakcijama publike, prilično dobro.

Krvave ruke mudžahedina
Od našeg stalnog dopisnika
Banjaluka, 14. januara – Da su mudžahedini, koji su se borili u sastavu bošnjačke Armije BiH, počinili stravične zločine nad Srbima i Hrvatima u Bosni i Hercegovini utvrdio je, u procesu protiv generala Rasima Delića, i Haški tribunal. Ratni komandant Glavnog štaba Armije BiH osuđen je na tri godine zatvora zbog toga što nije sprečio pripadnike jedinice „El mudžahedin” da okrutno postupaju prema zarobljenim Srbima. Osim njega, za ratne zločine mudžahedina do sada je osuđen samo Abduladhim Maktouf. Njega je sud BiH osudio na pet godina zatvora zbog učešća u otmici četvorice travničkih Hrvata i Srbina Dragoljuba Popovića, kome su mudžahedini u jesen 1993. u logoru Orašac ritualno odsekli glavu.
Postoje brojni dokumenti i svedočenja, pa i krivične prijave koje je Ministarstvo unutrašnjih poslova Republike Srpske podnelo protiv boraca na Alahovom putu.
Prvo svedočanstvo o svireposti mudžahedina ostavili su oni i to u svom logoru, u Jablanici kod Tešnja, koji je u septembru 1992. godine zauzela Vojska Republike Srpske. Tu su pronađene fotografije mudžahedina sa odsečenim glavama trojice srpskih vojnika – Blagoja Blagojevića, Brane Đurića i Nenada Petkovića. Od tada pa do kraja rata, mudžahedini su nemilosrdno ubijali zarobljene vojnike i civile, i Srbe i Hrvate.
Prema Srbima su posebno bili okrutni pred kraj rata, kada se gubi trag grupi od 64 srpska borca i civila zarobljena na Ozrenu. Tu su, pored ostalog, odsecanjem glava ubili Momira Mitrovića, Predraga Kneževića i Gojka Vujičića. Tela sedmorice na Ozrenu zarobljenih srpskih boraca nađena su pretprošle godine. Patolog dr Željko Karan je utvrdio da su oni ubijeni oštrim predmetima – najverovatnije sabljama. Dva skeleta su bila kompletna, a ostali su bili obezglavljeni.
Na šta su u julu i septembru 1995. godine ličili Ozren i Vozuća, sarajevskim „Danima” je pre dve godine ispričao Adnan Mešanović, bivši borac odreda „El mudžahedin”, koji je kasnije postao protivnik i radikalnog islamizma i nasilja. Ističući da nije učestvovao u borbama na Ozrenu i za Vozuću, on je rekao: „Izađem, na primer po doručak, zaobiđem ovde uvo, onde glavu, tamo trup”. O okrutnosti mudžahedina postoji i svedočanstvo Rade Dragičević, kojoj su trojica Alahovih ratnika 28. decembra 1992. godine u Donjoj Bioči kod Ilijaša, pred njom, silovala i ubila devetogodišnju kćerku Mirjanu.
Bezobzirnost mudžahedina osetili su i Hrvati, pogotovo u srednjoj Bosni. Početkom 1993. godine, mudžahedini su, prema svedočenju Ali Ahmeda Ali Hamada – teroriste pokajnika, u Gučoj Gori zaklali dvadesetak Hrvata, čija su tela posle isekli motornim pilama. Ali Hamad nije učestvovao u napadu na Guču Goru, a o zločinu nad Hrvatima pričao mu je Abu Mina. Početkom juna mudžahedini su streljali tridesetak Hrvata iz sela Maline i Bikoše, koji su predali Armiji BiH. Zlodela mudžahedina nad Hrvatima istraživao je hrvatski publicista Ivica Mlivončić. U njegovoj knjizi „Zločin sa pečatom” opisani su i zločini nad zarobljenim Hrvatima u Miletićima, Maljinama i Buhinim kućama, u kojima su učestvovali i mudžahedini.
Bugojanski Hrvat Željko Miloš je verovatno jedini zarobljenik koji je uspeo da pobegne mudžahedinima. On je sa još 25 Hrvata bio odveden u selo Rostovo, u kojem je bio centar za obuku boraca na Alahovom putu. O onome što je video i doživeo u Rostovu, Miloš je zagrebačkom „Globusu” rekao: „Mudžahedini obuku završavaju ubijanjem zarobljenika. Na taj način, kažu, stiču iskustvo smrti i oslobađaju se obzira prema životu”.
------------------------------------------------------------------
Pantelić: Nismo dobili zahtev Ali Hamada
U ambasadi Srbije u Sarajevu juče smo saznali da ona nije dobila zahtev bivšeg mudžahedina i teroriste pokajnika Ali Ahmeda Ali Hamada da mu se odobri privremeni boravak u Srbiji. „Ako dobijemo zahtev Ali Hamada, mi ćemo ga proslediti nadležnim organima u Srbiji. Oni će odluku doneti na osnovu Zakona o boravku i kretanju stranaca i azilu”, izjavio je našem listu konzul Dragiša Pantelić.
Bivši oficir Al Kaide i komandir čete u odredu „El mudžahedin” Ali Hamad je dobio rešenje o proterivanju iz BiH. On bi hteo da mu Srbija odobri privremeni boravak, jer je, pored ostalog, voljan da sarađuje sa njenim tužilaštvom za ratne zločine, odnosno da ispriča sve što zna o zločinima mudžahedina, njihovim vezama sa bošnjačkim političkim i vojnim vrhom. I da, ako dođe do podizanja optužnica, pred sudom svedoči, kao što je svedočio i u procesu protiv Rasima Delića, koji je vodio Haški tribunal.

Oduzeta imovina ide pod Brankov most, a pare u trezor
Bivša garaža saveznih organa ispod Brankovog mosta, na novobeogradskoj obali Save, pored Starog sajmišta, buduće je skladište imovine proistekle iz krivičnih dela, saznaje „Politika”. Svi automobili, kamioni, džipovi, skupocen nameštaj, tehnički uređaji i vredni umetnički predmeti, koji budu oduzeti od okrivljenih za organizovani i privredni kriminal, ratne zločine, trgovinu drogom, oružjem, ljudima, dečju pornografiju, zloupotrebu položaja i korupciju biće posle 1. marta smešteni u preuređenu garažu. Novac i hartije od vrednosti čuvaće se u posebnom trezoru.
U garaži pod Brankovim mostom biće organizovane i javne aukcije za prodaju imovine stečene kriminalom. Dobijeni novac postaće svojina Republike Srbije, ali tek od trenutka kada odluka suda o trajnom oduzimanju imovine bude pravnosnažna. Novac se tada uplaćuje u budžet, a samo 20 odsto tih para biće namenjeno finansiranju rada suda, tužilaštva, direkcije za upravljanje oduzetom imovinom i jedinice za finansijsku istragu, preostalih 80 odsto koristiće se za finansiranje socijalnih, zdravstvenih, prosvetnih i drugih ustanova.
Svako usmeno javno nadmetanje za oduzetu imovinu biće oglašeno u „Službenom glasniku” ili u drugom javnom glasilu. Lako kvarljiva roba i životinje mogu se prodati bez usmenog javnog nadmetanja, piše u zakonu.
Pokretna imovina prodavaće se po ceni koju bude odredila Direkcija za upravljanje oduzetom imovinom, ili po višoj ceni, a ako se ne proda posle dve aukcije, onda se pristupa neposrednoj pogodbi. Ako ni posle godinu dana ne bude prodata, pokretna imovina može biti poklonjena u humanitarne svrhe ili uništena.
Zakon o oduzimanju imovine proistekle iz krivičnog dela primenjivaće se od 1. marta. Pre toga biće osnovane direkcija za upravljanje oduzetom imovinom i jedinica za finansijsku istragu MUP-a Srbije. Direkcija će upravljati ne samo oduzetom imovinom koja je proistekla iz krivičnog dela, već i predmetima kojima je izvršeno zlodelo, ali i imovinom koja bude polagana kao jemstvo u krivičnim postupcima. Vršiće i stručnu procenu vrednosti oduzete imovine, a vodiće računa i o svim sudskim postupcima u kojima će se donositi odluke o oduzimanju imovine.
Glavnu ulogu u pokretanju finansijske istrage imaće javni tužilac, a dokaze će prikupljati jedinica. Tužilac će moći da naredi bankama i drugim finansijskim organizacijama da dostavljaju jedinici podatke o stanju poslovnih i ličnih računa i sefova okrivljenih. Sud će utvrđivati da li je imovina proistekla iz krivičnog dela i donosiće odluke o privremenom i trajnom oduzimanju imovine okrivljenih.
„Finansijska istraga pokreće se protiv vlasnika kada postoje osnovi sumnje da poseduje znatnu imovinu proisteklu iz krivičnog dela”, kaže član 15. zakona.
U finansijskoj istrazi prikupljaće se svi dokazi o imovini, zakonitim prihodima i troškovima života okrivljenog, ali i svedoka saradnika, kao i ostavioca sumnjive imovine jer ni naslednici kriminalne imovine neće moći da uživaju u njoj. Biće ispitivana i imovina trećih lica, kao što su supruge, kumovi, rođaci i prijatelji, na koje je okrivljeni preneo kuću, stan, lokal, automobil ili drugu imovinu proisteklu iz krivičnog dela. Za imovinu u inostranstvu zakon je precizno uredio i pravila međunarodne saradnje.
Istraga o poreklu imovine je hitna, kaže zakon, a svi podaci u vezi sa tom istragom predstavljaju službenu tajnu.
Imovina se može oduzeti i pre krivičnog postupka, jer zakon predviđa da će ona biti predmet posebnog sudskog postupka u kome se donosi rešenje o privremenom oduzimanju imovine, a to „privremeno” može trajati i godinama, sve dok sud ne donese odluku po zahtevu za trajno oduzimanje imovine, što će zavisiti i od ishoda krivičnog postupka protiv okrivljenog.
Predmete od istorijske, umetničke i naučne vrednosti predaće na čuvanje nadležnim ustanovama, a privremeno oduzete devize i efektivni strani novac, predmete od plemenitih metala, dragog ili poludragog kamenja i bisera predaće na čuvanje Narodnoj banci Srbije.
„Nakon stupanja optužnice na pravnu snagu, a najkasnije u roku od godinu dana po pravnosnažnom okončanju krivičnog postupka, javni tužilac podnosi zahtev za trajno oduzimanje imovine proistekle iz krivičnog dela”, navodi se u zakonu.
Ako sud utvrdi da privremeno oduzeta imovina ne potiče od krivičnog dela, onda se ona hitno vraća okrivljenom, a ako je prodata – vraćaju mu se novčana sredstva dobijena od prodaje, i to sa kamatom.
Imovina se neće oduzimati svedocima saradnicima koji su već stekli taj status, ali će ovaj zakon biti primenjivan na sve buduće svedoke saradnike, kao i na buduće okrivljene, ali i na one kojima presuda još nije pravnosnažna.
Zakon je napravljen tako da šalje jasnu poruku da se kriminal ne isplati i da se imovina stečena kriminalom ne može „odrobijati”.

STRANKE PRAVE ADMINISTRACIJU
Svako sa malo dužim pamćenjem zna da je u Srbiji prva reakcija vlasti na krizu uvek bilo obećanje da će se smanjiti administracija. Srbija zaista ima skupu i brojnu birokratiju. U Srbiji se, trenutno, za plate državne uprave izdvaja 10 odsto BDP-a, a u Bugarskoj 3,5 odsto. U Srbiji je 2000. godine u državnoj upravi radilo 8.000 ljudi, a danas 28.000. Zato se ponovo govori o smanjenju administracije, broja poslanika, pa i broja ministarstava.
Srpska administracija uvećana je za oko 12.000 činovnika koji su došli iz administracije SRJ (odnosno SCG) posleukidanja savezne države. Odakle se u međuvremenu stvorilo još 8.000 činovnika? Javnost uglavnom misli da su stranke, koje su bile u koalicionim vladama, od 2000. do danas, napunile upravu svojim ljudima. U vreme prve Koštuničine vlade administracija je, pod pritiskom MMF-a, smanjena za 3.100 činovnika. Ali danas administracija opet ima onoliko činovnika koliko je imala i pre reforme. Samo deo tog narastanja može se objasniti prelaskom dva ministarstva sa saveznog na republički nivo 2006.
Utisak o stalnom povećanju administracije nastao je prvenstveno zbog povećavanja broja ministarstava. Što je komplikovaniji bio koalicioni sporazum, to je u vladi bilo više ministara. U prvoj Koštuničinoj vladi bilo je, uz premijera, 17 ministara i jedan potpredsednik, u drugoj vladi 22 ministra i jedan potpredsednik, dok u Cvetkovićevoj vladi ima čak 25 ministara i četiri potpredsednika. Sadašnja vlada je jedna od najbrojnijih u srpskoj istoriji. Do 1918. srpske vlade su, sve sa premijerom, imale najviše devet članova, dok su čak i jugoslovenske vlade u doba kraljevine imale oko 20 članova. Nemačka i danas ima vladu od 13 članova, zemljebivšeJugoslavije oko 15, Bugarska 17, a Francuska i Španija 18. Srbija čak ima vladu brojniju i od kineske, koja takođe ima 25 ministara, ali samo dva potpredsednika.
I za parlament Srbije, sa 250 poslanika, smatra se da je preveliki. Opšte je mišljenje da Srbiji ne treba skupština veća od 150 poslanika. To je, ipak, samo delimično tačno. Srpski parlament, srazmerno broju birača, ne spada u veće evropske parlamente. Hrvatski ima 153 člana, ali Hrvatska ima 4,5 miliona stanovnika, a Srbija, bez Kosova, 7,4 miliona. Od zemalja EU, koje su po broju stanovništva slične Srbiji, Austrija ima parlament sa 245 poslanika, Bugarska 240, Češka 200, Finska 200, Holandija 225, Grčka 300, a Mađarska čak sa 386 poslanika. Nije srpski parlament preveliki, već je srpski izborni sistem loš. Ako bismo vratili većinski način izbora, Srbija bi bila podeljena u 250 izbornih jedinica, tako da bi svi regioni bili jednako zastupljeni, a svaki građanin bi znao svog poslanika. Ali to ne žele stranački lideri, koji bi time izgubili kontrolu nad parlamentom i strankom.
Zapravo, ako pogledamo sva tri gore navedena segmenta države – administraciju, skupštinu i vladu – videćemo da je njihov problem isti. On se zove „partokratija”. U skupštini je mnogo stranaka, pa u vladi mora biti mnogo stranačkih vođa. To odmah znači i mnogo ministarstava. I niže stranačke ešelone treba zadovoljiti. Zato mnogo stranaka podrazumeva i mnogo pritisaka da se stranački ljudi „zbrinu” po administraciji. Nema racionalizacije državnog aparata sa ovakvim stranačkim sistemom. Kriza može biti i najveća. Ali kako ćete rezati administraciju ako ćete time uvek povrediti interesnu sferu nekog od svojih brojnih koalicionih partnera?
Lek je u pojednostavljivanju političke scene. To se najbolje postiže novim izbornim zakonodavstvom. Jedna mogućnost je većinski sistem. On bi u Srbiji proizveo dve do tri jake stranke na državnom nivou i nekoliko regionalnih stranaka (tamo gde su manjine). Drugo rešenje je da se zadrži proporcionalni sistem, ali da se, kao u Češkoj ili Rumuniji, uvede „koaliciona klauzula”. Stranka ulazi u parlament sa pet odsto, ali koalicija mora da sakupi 10 odsto glasova. „Dva loša” ne mogu da nadjačaju „Miloša”. Sa manje stranaka u parlamentu biće jednostavnije sastaviti vladu. A onda će biti i daleko jednostavnije racionalizovati državnu upravu.
Da bi do toga došlo nužni su dogovor velikih stranaka i novi izbori. Dve najveće stranke (prema istraživanjima), DS i SNS, možda bi i mogle da se dogovore. Ali one nemaju dovoljno poslanika u skupštini da bi nešto izglasale. Kako bi došle do većine, potrebni su novi izbori. No zbog krize, više niko ne može da zna šta će biti u naredna tri meseca. Zato DS ne želi da rizikuje i zato zadržava status kvo.
Ovo stanje će se moći promeniti tek ako glavni akteri budu naterani na to. A to će se desiti tek ako nesposobnost državne uprave u toj meri dođe u raskorak sa krizom da ceo sistem bude ugrožen. Kriza će se u narednim mesecima produbljivati, a sposobnost naše administracije teško da će biti veća. Zato, na kraju možda i bude neke koristi od krize. Možda ona dovede do reforme države. Možda će se sada uraditi ono što je davno trebalo. Jer onaj ko nije bio dovoljno pametan da svoj brod krene da popravlja za mirnog vremena, moraće to da počne da čini onda kada je već zatutnjala bura. Samo da tada ne bude dockan.
Politički analitičar

Na Dunavu najviše leda kod Zemuna
Banatske reke su pod potpunim ledostajem, što znači da je njihova cela površina prekrivena ledom, dok je vodotok Tise pod delimičnim ledostajem, odnosno ledom je pokriveno od 80 do 100 odsto vodene površine, pa su uvedene i mere odbrane od zagušenja ledom. Na Dunavu kroz Mađarsku priobalni i ploveći led pokriva od deset do sedamdeset odsto vodene površine. Na toku kroz Srbiju, od Bezdana do Slankamena, formiran je priobalni i ploveći led koji pokriva vodenu površinu od 20 do 30 odsto. Kod Zemuna ploveći led pokriva četrdeset odsto vodene površine, dok je na nizvodnom toku redak ploveći led od deset procenata. Na Velikoj Moravi formiran je priobalni i ploveći led do deset procenata, dok su na manjim vodotocima formirani delimični ledostaji, kažu u Republičkom hidrometeorološkom zavodu (RHMZ).
– Za banatske reke ledostaj je uobičajena situacija. One se prve zalede, jer su brzine toka male, pa se voda brzo hladi i ledi. Stanje leda na rekama se redovno osmatra i osmatrači na hidrološkim stanicama redovno procenjuju da li je led u pokretu i koju površinu reke pokriva – objašnjava za „Politiku” Nadežda Jovanović, hidrološki prognostičar za ledene pojave.
– Do formiranja ledenih pojava na Dunavu dolazi ako su temperature niske, odnosno ako se posle dužeg perioda ledenih dana dođe do perioda jakih mrazeva kao što je registrovano 9. januara ove godine kada su zabeležene temperature i do minus osamnaest stepeni Celzijusovih. Deonice na Dunavu od Bogojeva do Novog Sada mogu biti kritične, jer zbog strukture vodotoka – suženja, krivine, mostovi – može doći do zagušenja ledom – kaže Jovanovićeva.
Kada je u pitanju Dunav, postoji međunarodna saradnja između Srbije, Mađarske i Hrvatske o zajedničkoj odbrani od leda, za šta se pripremaju zajedničke dugoročne prognoze leda za nastupajuću zimu. Ipak, ove godine nije se očekivao led na Dunavu pre kraja januara.
Inače, poslednji veliki ledostaj na ovoj reci dogodio se 1985. godine. U novosadskom preduzeću „Heroj Pinki kažu da je, na Dunavu, led stvorio najveće probleme kod ulaza u kanal u novosadskoj luci i na prilazu rafineriji gde su od tri postojeća pontona dva potpuno zaleđena. Najveće teškoće na Tisi javljaju se zbog preopterećenja brane.
– U našem preduzeću postoje tri ledolomca, od kojih su dva motorna tegljača i jedan motorni potiskivač. Sva tri poseduju vibro-uređaj, led se razbija upravo vibracijama koje on stvara – rekao je za „Politiku” Aleksandar Krstić, direktor saobraćaja u ovom preduzeću.
Kako nam je objasnio, dok traje ledostaj i dok se led ne izlomi i ne otplovi, plovidba nije moguća, jer preti opasnost da led potopi brod, ukoliko je ledeni pokrivač jači od lima broda.
– Osim toga, može da se desi sidro usidrenih teretnih brodova ne može da izdrži opterećenje leda, ili da ledena masa nosi brod koji nije dobro obezbeđen – kaže Krstić navodeći neke od problema koje izaziva led na rekama.
Krstić dodaje i to da ledolomci nisu u akciji, jer nije potpisan ugovor za njihov angažman, napominjući da se moraju obezbediti sredstva za održavanje ledolomaca tokom cele godine.

Prsten američkog pilota vraća se porodici
Polovinom aprila 1945. godine nacistička Nemačka bila je pred konačnim slomom. Crvena armija spremala se da pokrene završnu ofanzivu na Berlin, dok su američka i britanska vojska prodirale kroz zapadne regione Nemačke. Tih dana savezničke armije srele su se u mestu Torgau na Elbi, čime su prepolovile teritoriju koju su kontrolisale nemačke snage.
Uz trupe, zakrčenim nemačkim putevima kretale su se kolone izbeglica, ali i logoraša i ratnih zarobljenika koje su nemačke snage pokušavale da prebace u područja pod njihovom kontrolom, kao što je Bavarska. Tako se, posle napornog marša iz Nirnberga, u zarobljeničkom logoru „štalag VII-A” u Mozburgu kod Minhena našao i američki pilot Džordž T. Fergus, zarobljen skoro godinu dana ranije. Bio je izranjavljenih nogu, iscrpljen od dugog hodanja. Pomoć u logoru pružio mu je podoficir i muzičar Mirko Mihailović iz Kragujevca, zarobljen još tokom aprilskog rata 1941. godine.
(/slika2)Uprkos tome što nije znao ni reč engleskog, Mirko se sprijateljio sa američkim pilotom. Pošto mu je nesebično pomogao da se oporavi, Džordž T. Fergus odlučio je da mu u znak zahvalnosti pokloni nešto na šta su američki maturanti, diplomci fakulteta i vojnih škola i dan-danas ponosni. Naime, pilot se odrekao svog prstena, masivnog komada nakita od zlata sa smaragdom, sa urezanim obrisima aviona.
Nažalost, prsten je za Mirka ostao samo opipljiva uspomena na izgubljenog poznanika – kratko drugarstvo je prekinuto posle svega nekoliko dana, kada je pilot odveden u posebni odeljak logora, za pripadnike savezničkih vazduhoplovnih snaga. Agonija ratnih zarobljenika mozburškog logora, najvećeg zarobljeničkog logora u Nemačkoj, prekinuta je 29. aprila 1945. godine, samo dan pre nego što je Adolf Hitler izvršio samoubistvo u svom bunkeru u Berlinu, kada je njih 110.000 (više od 25 nacionalnosti) oduševljeno dočekalo svoje oslobodioce, pripadnike američke Četrnaeste oklopne divizije.
(/slika3)Mirko se, kao i svi, gotovo raspametio od radosti što je konačno slobodan. Njegovu sreću katkad je mutila samo činjenica da više nikada nije video američkog pilota. Jedino svedočanstvo o njegovom identitetu ostalo je urezano sa unutrašnje strane prstena, koja je skrivala misteriozne kurzivne latinične natpise koje su protumačili kao „Leo T. Fergus” i „43-F”...
Prošle su decenije, i vreme bi nataložilo prašinu zaborava na ove događaje da Mirko, na samrti, 1975. prsten nije zaveštao zetu Dobrivoju – Bati Živkoviću i unuku Vojislavu. Za ovu ratnu priču nikada se ne bi saznalo da Beograđanin Vojislav Živković (61) nije uoči Nove godine odlučio da preko „Politike” pokuša da uđe u trag naslednicima prvobitnog vlasnika prstena, sa željom da ih upozna i da im ga vrati, ali i da sazna šta se dalje dešavalo sa drugom njegovog dede.
– Siguran sam da bi i deda voleo da prsten, koji je pažljivo čuvao, bude vraćen vlasniku ili njegovim naslednicima – rekao je Živković.
Redakcija „Politike” obratila se vazduhoplovnom atašeu američke ambasade u Beogradu, potpukovniku Džonu Kapelu, uz nadu da će se rasvetliti sudbina američkog pilota. Klupko je počelo je da se razmotava samo dan nakon što je Kapelo u našoj redakciji kroz lupu, zajedno sa Vojislavom Živkovićem, dobro osmotrio prsten, na kome, utvrdio je, ne stoji stilizovano „Leo”, već „Geo”, što bi sa tačkom koja je takođe urezana pored predstavljalo skraćenicu od imena Džordž (George). Na prstenu je takođe pročitao i ime čuvene fabrike „Džostens” iz Mineapolisa, koja od 1897. kuje počasno diplomsko prstenje. Tako je tamo pre petnaestak godina izrađen i Kapelov.
– Ugravirani broj 43-F verovatno označava generaciju vazduhoplovaca kojoj je pripadao. Neće biti lako, ali mislim da većina američkih bombarderskih jedinica iz Drugog svetskog rata ima udruženja veterana i podatke o sudbinama članova posada – rekao je Kapelo.
On je već sutradan redakciji „Politike” javio dobre vesti. Članovi udruženja preživelih pilota ne samo što su potvrdili da je izvesni potporučnik Džordž T. Fergus zaista bio komandant jednog aviona Petnaeste američke vazdušne armije, oborenog maja 1944. iznad Austrije, već su Kapelu dali adresu i telefon naslednika – dvojice sinova, kao i njegove supruge.
Porodica je odmah elektronskom poštom poslala Kapelu kratku biografiju Džordža T. Fergusa. Rođen 1923. u Raderfordu u Tenesiju, dobio je pilotsku dozvolu i unapređenje juna 1943. godine, nakon jedanaestomesečne pilotske obuke u raznim centrima širom SAD. B-24 „liberatoru”, teškom četvoromotornom bombarderu kojim je komandovao Fergus, posada je, uobičajeno za Drugi svetski rat, dala duhovito ime „Tesi od dve tone”.
Ovaj avion uzleteo je 29. maja 1944. godine, samo nedelju dana pre „Dana D” – iskrcavanja u Normandiji, iz italijanske baze Grotalji na svoju 49. misiju, ovog puta protiv avio-industrije kod Bečkog Novog Mesta. Ispostaviće se da je to poslednji let „Tesi”, jer su tehnički problemi primorali posadu da napusti formaciju usred akcije, nakon čega je postala laka i usamljena meta nemačke lovačke avijacije. Desetočlanu posadu su spasili padobrani, ali su Fergus i njegovi saborci proveli jedanaest meseci u više nemačkih zarobljeničkih logora. Fergus je iz vojske izašao januara 1946. godine kao kapetan, odlikovan sa desetak ratnih medalja i priznanja. Preselio se u gradić Marijeta u Džordžiji gde je 1951. diplomirao stomatologiju. Ovaj svet je napustio prerano, u 37. godini, doživevši nesreću dok je pecao na jezeru Džordž u Floridi 12. marta 1959. godine. Za sobom je ostavio suprugu Marvinu, i dva sina, Džordža Trećeg i Brauninga, sa kojima vazduhoplovni ataše Kapelo „pregovara” o preuzimanju prstena. Vojislav Živković i Džon Kapelo gaje nadu da će i Fergusovi sinovi, poput oca pre 65 godina, videti Evropu iz avionske perspektive i doći u Beograd po prsten.

Piter Fejt želi da zameni Canijera
Šef Međunarodne civilne kancelarije i izaslanik EU na Kosovu Piter Fejt po drugi put u proteklih sedam dana ponudio je svoje usluge u budućim tehničkim pregovorima koji bi trebalo da se održe između Beograda i Prištine. Beograd je ponudi odbio, Priština se nije zvanično izjasnila. Evropska unija je stavila do znanja da smatra da pregovore treba da vodi Unmik, a prištinski mediji su preneli da su „predstavnici vlade i predsedništvo skupštine istakli da ne žele dobre usluge Unmika u tehničkom dijalogu sa Beogradom”.
Kosovska vlada je prošle godine upozorila šefa Unmika Lamberta Canijera da će biti proglašen nepoželjnim ukoliko nastavi da se zalaže da srpski policajci dobiju autonomiju u komandnom lancu i da carine i sudstvo u srpskim sredinama budu u dvojnom sistemu.Ambasadorka Češke u Beogradu Hana Hubačkova juče je rekla da, ako i dođe do razgovora, Unmik i šef te misije Canijer treba da imaju vodeću ulogu u njima.
Kancelariju, sa Fejtom na čelu, osnovala je Međunarodna upravljačka grupa koju čine države koje su priznale nezavisnost Kosova, a njen osnovni zadatak je sprovođenje Ahtisarijevog plana. Posle susreta sa turskim šefom diplomatije Alijem Babadžanom u Prištini početkom ove nedelje Fejt je podržao direktne razgovore Beograda i Prištine i vladi Kosova ponudio posredničke usluge navodeći da postoji nekoliko pitanja koja se na takav način mogu rešiti.
Hubačkova je juče demantovala nedavnu izjavu češkog predstavnika u Prištini i rekla da Češka, tokom predsedavanja EU, „nije, niti će biti u mogućnosti da pokreće bilo kakve direktne razgovore”, ali da bi uspostavljanje direktnih kontakata Beograda i Prištine bilo „logično i prirodno”.
Za posredništvo Unmika u najavljenim razgovorima izjasnio se prošle nedelje i ministar za Kosovo i Metohiju Goran Bogdanović, koji je za „Politiku” rekao da je Beograd spreman da vodi razgovore „isključivo sa legitimnim predstavnicima međunarodne zajednice, a to su Unmik i Euleks”.
Prištinska štampa objavila je da je Canijer u ponedeljak, odmah po povratku sa odmora, zatražio razgovor sa kosovskim predsednikom i premijerom Fatmirom Sejdijuom i Hašimom Tačijem „na kome bi se razgovaralo o problemima Srba na Kosovu”.
Juče, posle sastanka sa šefom Euleksa Iv de Kermabonom, ambasadorkom Češke Hubačkovom i predstavnikom Evropske komisije na Kosovu Rencom Davidom, Fejt je odgovarajući na pitanje novinara o dijalogu Beograda i Prištine kratko rekao „da ne bi trebalo spekulisati o nečemu što tek treba da se desi”.
Fejt je prošle nedelje predložio da se osnuje konsultativno telo u kojem bi bili predstavnici kosovskih institucija, on, ali ne kao specijalni predstavnik Međunarodne upravljačke grupe nego kao predstavnik EU, i zvaničnici Euleksa, Unmika i Kfora. Portparol Unmika Rasel Giki je krajem prošle godine najavio novu rundu direktnih razgovora stručnjaka o tehničkim pitanjima „uz učešće Unmika ili Euleksa”, ne pominjući Fejta.O razgovorima zvanično još ništa nije saopšteno, niti su Beograd i Priština dobili bilo kakva protokolarna obaveštenja.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Viljnus zbog NATO samita kao tvrđava, sistemi Patriot usmereni ka Kaljiningradu
VILjNUS – NATO je pretvorio Viljnus, prestonicu Litvanije, u tvrđavu branjenu naprednim oružjem kako bi zaštitio američkog predsednika Džozefa Bajdena i druge lidere Alijanse na samitu sledeće nedelje, koji se održava 32 kilometra od litvanske granice sa ruskim saveznikom Belorusijom.
Više od 3.000 litvanskih vojnika brinuće o bezbednosti samita NATO-a u Viljnusu.
Šesnaest NATO saveznika poslalo je ukupno oko 1.000 vojnika da obezbeđuju dvodnevni samit 11. i 12. jula, koji se održava samo 151 km od same Rusije, prenosi Rojters.
 Mnogi od njih su poslali i napredne sisteme protivvazdušne odbrane koji nedostaju baltičkim državama.
„Bilo bi više nego neodgovorno da naše nebo bude nezaštićeno u trenutku kada Bajden i lideri 40 zemalja stižu“, rekao je predsednik Litvanije Gitanas Nauseda.
Nemačka je rasporedila 12 raketnih sistema Patriot, koji se koriste za presretanje balističkih i krstarećih raketa ili ratnih aviona.
Španija je dopremila sistem protivvazdušne odbrane NASAMS, Francuska šalje samohodne haubice Cezar, i uz Finsku i Dansku raspoređuje vojne avione u Litvaniji.
Ova zemlja je, uz Britaniju, isporučila sredstva protiv bespilotnih letelica.
Poljska i Nemačka su poslale snage za specijalne operacije pojačane helikopterima.
Drugi šalju opremu za borbu protiv bilo kakvih potencijalnih hemijskih, bioloških, radioloških i nuklearnih napada.
Litvanski predsednik vidi ove akcije saveznika kao potvrdu da je potrebno da NATO hitno uspostavi stalnu protivvazdušnu odbranu u baltičkim državama.
„Razmišljamo o tome šta će se desiti nakon završetka samita i radićemo sa saveznicima na stvaranju rotirajućih snaga za trajnu vazdušnu zaštitu“, rekao je on novinarima.
U selima pored beloruske granice, meštani su saopštili Rojtersu da se osećaju potpuno bezbedno, uprkos ponudi Minska da se tu nakon pobune smeste ruske plaćeničke trupe Vagner grupe i rusko nuklearno oružje.
Na aerodromu u Viljnusu, osam nemačkih raketnih bacača Patriot raspoređeno je sa cevima usmerenim u pravcu ruskog Kalinjingrada, a još dva prema Belorusiji.
„Znate gde se nalazite geografski i prilično dobro znate odakle pretnja dolazi. Litvanija je tražila od nas zaštitu samita, a takođe je NATO tražio pomoć od Nemačke. Ovo je naš odgovor“, rekao je potpukovnik Štefen Lib, komandant jedinice Patriota.
Litvanija je utrostručila jedinice pogranične straže na beloruskoj i ruskoj granici tokom leta, uz oficire iz Letonije i Poljske.
Dve zemlje su takođe poslale policiju da pomogne u patroliranju po Viljnusu.
Gradonačelnik Viljnusa je preporučio stanovnicima da odu na odmor van grada, ako žele da izbegnu gužve u saobraćaju, jer će veliki delovi centra prestonice biti zatvoreni tokom samita.
Kako javlja izveštač Tanjuga, deluje da su građani poslušali apel gradonačelnika, s obzirom na to da je na ulicama prisutan mali broj ljudi, policija patrolira i povremeno prolaze vozila pod njenom pratnjom.
Grad je okićen zastavama Litvanije, Ukrajine i NATO-a.

Zemljotres jačine 5,6 stepeni po Rihteru pogodio Tajvan
Zemljotres jačine 5,6 stepeni po Rihterovoj skali pogodio je danas Tajvan, saopštio je američki Geološki zavod.
Epicentar zemljotresa bio je 87 kilometara istočno od grada Hengčuna sa oko 31.200 stanovnika.
Do sada nema izveštaja o eventualnim žrtvama ili šteti.
Nije izdato upozorenje na cunami, preneo je Tas, prenosi Tanjug.

Petković: Svečlja kriminalizacijom Srba opravdava prisustvo parapolicije
Direktor Kancelarije za Kosovo i Metohiju Petar Petković ocenio je danas da je pokušaji ministra unutrašnjih poslova privremenih prištinskih institucija Dželjalja Svečlje da kriminalizuje Srbe sa severa KiM imaju za cilj da opravdaju, kako je naveo, protivpravno prisustvo parapolicijskih jedinica, „gde danonoćno terorišu srpski narod”.
„Lažni ministar, a pravi nasilnik i ekstremista Dželjalj Svećlja, zajedno sa njegovim okupacionim falangama preobučenim u odela Kosovske policije, jedini su kriminalci na severu Kosova i Metohije i tu nemaju šta da traže”, naveo je Petković u saopštenju. Poručio je da bi bilo najbolje da Svećlja „pođe od sebe i optužnice koja je godinama podignuta protiv njega zbog napada kamenicama na pripadnike tzv. Kosovske policije, ali i zbog prevrtanja vozila misije Euleks”.
Dodao je da bi Svećlja, umesto što „nezakonito da privodi Srbe navodnom poznanju pravde i prava”, trebalo prvo sam da prestane da beži od tog istog prava i pravde.
„Da li je sprovođenje reda i zakona to što je kukavički poslao svoje falange da duge cevi uperuju u sina predsednika Aleksandra Vučića zbog jedne majice? Da li je vladavina prava kada Kurtijevi specijalci pucaju u leđa Dragiši Galjku, Miljanu Deleviću, Milanu Jovanoviću, braći Stojanović iz Gotovuše? Ili, kada brutalno pretuku srpsku decu Daru i Kristijana”, zapitao je Petković. Naglasio je da „hibridni rat koji Svećlja kukavički vodi iz Prištine protiv svega srpskog i posebno severa Kosova i Metohije”, rezultirao time da „nema tog čestitog Srbina koji bi ni javno ni tajno pristao da bude alibi Svećlji u njegovoj bolesnoj opsesiji okupacije severa i proterivanja Srba sa Kosova i Metohije”.
„To mu nikada neće uspeti”, poručio je Petković. Svečlja je ranije danas u intervjuu portalu Košev rekao da nije protiv srpskog naroda, već, kako tvrdi â€žšovinističkih projekata Srbije i kriminalaca”.

Akcija Račak primer za ,,specijalce” i povod za bombardovanje Srbije
Danas se navršava deset godina od oružanog sukoba u Račku, selu na jugozapadu Kosova i Metohije, događaja koji je bio neposredan povod za NATO bombardovanje SR Jugoslavije. Petnaestog januara 1999. godine u mestu koje je bilo jedno od uporišta Oslobodilačke vojske Kosova (OVK), srpske snage bezbednosti izvele su oružanu akciju protiv terorista. Deset godina posle tog događaja tvrdnja Vilijema Vokera, tadašnjeg šefa Verifikacione misije OEBS-a, da je akcija bila ma„sakr i neopisiv zločin”, ne može biti prihvaćena kao nepobitna istina.
Tog jutra 1999. godine, kada su pronađena tela ubijenih Albanaca, zapravo je počela medijska priprema za bombardovanje SRJ koje je usledilo dva meseca kasnije. Voker je, stojeći u jaruzi pored tela ubijenih Albanaca, telefonirao generalu Vesliju Klarku, tadašnjem komandantu NATO-a za Evropu i dramatično mu pred kamerama saopštio: Ovo je masakr. Stojim ovde. Mogu da vidim tela”. Sve je to izveo u prisustvu grupe stranih i albanskih novinara koje su u Račak doveli pripadnici OVK-a i prikazali im jarugu u kojoj su se na svakih 10-15 metara nalazila beživotna tela u civilnoj odeći, dok se malo dalje nalazila gomila od dvadesetak nabacanih leševa.
Srpska strana je saopštila da nisu ubijeni civili, već teroristi, i za to ponudila dokaze koje je uviđajem prikupila Danica Marinković, tada istražni sudija suda u Prištini. Ona je juče za Po„litiku” kazala da je prikupila mnoštvo materijalnih dokaza koji su potvrđivali da je reč o oružanom sukobu, a ne o masakru nad civilima. Sa njom su sve vreme bila i trojica pripadnika OEBS-a, dvojica Amerikanaca i jedan Italijan ko„jima je bilo jasno o čemu je tu reč”.
Srpske snage bezbednosti su u noći između 14. i 15. januara 1999. krenule u akciju protiv pripadnika 121. brigade OVK Agim Ce–lej Coli”, odnosno bataljona Sa„dik Šalja”. Iz Račka su stalno izvođene terorističke akcije, ubijani su policajci, kidnapovani Romi ili Albanci koji nisu sarađivali sa OVK. Neposredan povod za akciju bilo je ubistvo policajca Svetislava Pešića. Na njegova kola pucano je iz zasede 10. januara. O celoj akciji obavešteni su posmatrači Evropske unije koji su sa petnaestak džipova došli na brdašce kraj puta koji od magistrale vodi do Račka. Tu su bile i televizijske ekipe AP i Rojtersa.
Borbe su trajale do 16 časova tog dana, kada je pucnjava prestala. Specijalna jedinica policije koja je vodila akciju povukla se, a na mestu obračuna je ostao deo policije i vojske koji je imao zadatak da ne dozvoli pristup teroristima. Iz nekog razloga, oni su se povukli, a sutradan je u selo došao Vilijam Voker...
Međutim, prošle godine Helena Ranta, finski stomatolog forenzičar i član međunarodne istražne komisije koja je bila formirana da bi utvrdila šta se dešavalo u selu Račak, u autobiografskoj knjizi navela je da je izveštaj o tom događaju pisala pod pritiskom tadašnjeg šefa misije OEBS-a na Kosovu Vilijama Vokera i Ministarstva spoljnih poslova Finske.
U knjizi je Ranta napisala da je Voker u zimu 1999, tražio od nje da u izveštaju bude ubedljivija o navodnim srpskim zločinima u Račku i da su trojica civilnih službenika finskog ministarstva tražili du„blje zaključke” u izveštaju. Kako piše u knjizi finske forenzičarke, Voker je prelomio drvenu olovku napola i gađao je njenim delovima, jer nije bio zadovoljan njenim navodima u kojima ona nije koristila do„voljno ubedljiv jezik” kada je reč o srpskim zločinima.
Radi podsećanja, Ranta je 1999. godine izjavila novinarima da je događaj u Račku zlo„čin protiv čovečnosti”. Osam godina kasnije je nagovestila da će reći istinu. U dokumentarnom filmu Kraj  osuđeni na progonstvo” ruskim autorima Jevgeniju Baranovu i Aleksandru Zamislovu ispričala je da je Vo„ker bio užasnut rezultatima naše istrage”.
Bi„la sam zbunjena i nisam bila spremna da mu odgovorim. To su bila tela terorista, srpskih vojnika i meštana. Ovaj izveštaj koji vam sada pokazujem nikada nije objavljen, a njegov sadržaj malo ko zna. Sada sam spremna da javno govorim o rezultatima istrage”, kazala je Ranta u tom filmu, pokazujući originalni izveštaj pred kamerom.
U haškoj optužnici protiv Slobodana Miloševića događaj u Račku bio je opisan kao ma„sakr” i to je bila jedna od najznačajnijih tačaka optužbe. Tu se preciziralo da je gru„pa od oko 25 muškaraca pokušala da se sakrije u jednu zgradu, ali ih je srpska policija otkrila. Tukli su ih, a zatim odveli na obližnje brdo, gde su ih policajci ubili iz vatrenog oružja”. Takva kvalifikacija je kasnije izbačena iz optužnice protiv Miloševića. Za događaje u Račku haški tužilac nije teretio ni policijske generale Sretena Lukića i Vlastimira  Rođu Đorđevića, kako je prvobitno najavljivao.

Đukić-Dejanović: Smena Nikolića do kraja nedelje
Sednica Administrativnog odbora na kojoj će Tomislav Nikolić biti smenjen sa mesta predsednika održaće se do kraja ove ili početkom iduće nedelje, tvrdi Slavica Đukić-Dejanović, predsednik Narodne skupštine.
Radikali očekuju smenu već danas, dok lider naprednjaka tvrdi da nema nikakvog zahteva za njegovu smenu. Nada Kolundžija, šef poslaničke grupe ZES-a, juče je ponovila da će funkcija predsednika u ovom skupštinskom odboru pripasti parlamentarnoj većini. To je, kako kaže, „jedini način da Administrativni odbor ne bude žrtva sukoba naprednjaka i radikala”.
Mada je ranije najavljivano da je juče trebalo da budu održane konsultacije šefova poslaničkih grupa na pomenutu temu, njih nije bilo, umesto toga konsultovali su se samo predstavnici stranaka u vladajućoj koaliciji. Prema nezvaničnim informacijama, nije bilo nikakvog konkretnog dogovora kad će biti zakazana sednica Administrativnog odbora osim što je rečeno da „to mora što pre da se obavi, do kraja nedelje”. Nije se razgovaralo ni o tome ko bi iz ZES-a mogao biti novi predsednik odbora, ali su nam u vladajućoj koaliciji nezvanično rekli da će to najverovatnije biti Nenad Konstantinović (DS), koji je sada zamenik predsednika.
Nikolić je i juče ponovio da zahteva za njegovu smenu nema i dodao da će zakazati sednicu odmah kad stigne zahtev. Slavica Đukić-Dejanović, međutim, kaže da „pismena inicijativa SRS-a postoji još od novembra, a što se tiče izjave gospodina Nikolića, on je učestvovao u raspravi o usmenim inicijativama na većem broju sastanaka šefova poslaničkih grupa”. Predsednica parlamenta smatra da funkcija predsednika treba da pripadne najvećoj poslaničkoj grupi, ZES-u.
Dragan Todorović, šef poslaničke grupe SRS-a, kaže da radikali nisu postavljali nikakve rokove za smenu Nikolića. On dodaje da radikali na tome insistiraju od kada je Nikolić osnovao svoj poslanički klub. „Vladajuća koalicija je tek sada shvatila da treba da poštuje dogovore postignute na početku rada ovog saziva, jer je to u interesu parlamenta kako bi se bavio zakonodavnom aktivnošću”, kaže Todorović i dodaje da za SRS nije prihvatljivo da novi predsednik Administrativnog odbora bude iz vladajuće koalicije.

Radikali su zaradili na budžetu
Anketirani građani su gotovo jednoglasno da su parlament i političke partije najveća i najproduktivnija pijacu u Srbiji. Zato i smatraju da ima istine u izjavi Tomislava Nikolića da je budžet za 2009. godinu usvojen potplaćivanjem Srpske radikalne stranke.
Ružica Prodanović (67), profesor u penziji, smatra da je budžet za 2009. godinu usvojen zahvaljujući međupartijskoj trgovini.
– Kada su konačno usvojili budžet znala sam da je neko od njih dobro zaradio, ali i potplaćivanja su pozitivna jer bez njih nikada ne bi bilo dogovora. A koliko istine ima u izjavi Tomislava Nikolića, lidera Srpske napredne stranke, da je Radikalna stranka dobila 2.000.000 evra u zamenu da dozvoli izglasavanje budžeta mislim da ćemo tek saznati – mišljenje je Prodanovićeve.
Cadik Levi (54), grafički inženjer, veruje da se u parlamentu trguje svakom odlukom i da se Nikolić obrušio na radikale sa razlogom.
– Izjava Nikolića o paprenoj kupovini radikala blizu je pameti. SRS je kao beba, kmeči i vrišti na sve strane i čim joj majka prinese cuclu ona se umiri – ističe Levi.
Milan Pejović (55), anketar, tvrdi da je Nikolić u pravu kada kaže da su radikali lepo zaradili zahvaljujući budžetu za ovu godinu.
– Političke partije ne rade za dobro naroda već za svoj, što deblji novčanik. Nisam pristalica Nikolićeve politike ali verujem da je budžet usvojen zahvaljujući potplaćenim radikalima – kaže Pejović.
Pavle Đorđević (56), preduzetnik, kazuje da sve prevare koje se dešavaju u parlamentu na svojoj grbači oseti sitna raja pa je na osnovu „bolova u leđima” lako saznati koliko su diplomate naši političari.
– To je kao kada se ja i kolega dogovorimo da prevarimo vas, naivnog kupca i tako zaradimo, a opet obavimo posao. Nikoliću ne verujem da je ćutanje radikala prilikom usvajanja budžeta vredelo 2.000.000 evra. Oni su najzdraviji u toj zaraznoj bolesti zvanoj svet bogatih – ističe Đorđević.
Slavoljub Prunić (57), pravnik, veruje da je demokratija samo privid, pa kada je već tako, onda je sve dozvoljeno.
– Raskol Radikalne stranke posledica je trgovine pa ne isključujem mogućnost da su dobili pare da bi ćutali, jer na evre niko nije imun. Naravno da se u parlamentu trguje. Reči – interes građana i demokratija treba ukinuti, jer su one paravan iza kojeg samo novac svlači i oblači – tvrdi Prunić.

Kolika je cena radikalske državotvornosti
Skupština Srbije nije odavno radila punom parom, bez uobičajenih, radikalskih reklamiranja poslovnika i skretanja sa teme kao što je to bilo u proteklih nekoliko dana. Za Tomislava Nikolića, predsednika Srpske napredne stranke, to je najbolji dokaz da je u pravu kada tvrdi da su, uz obećanje da će on biti smenjen sa mesta predsednika Administrativnog odbora i da će im biti vraćena tri mandata za koja postoje blanko ostavke, radikali dobili i dva miliona evra. Na pitanje ima li dokaza za trgovinu između radikala i vladajuće koalicije, Nikolić za „Politiku” kaže da nema dokaza. „Šta bi drugo moglo da ih opredeli da prestanu sa blokadom parlamenta ako nema garancije da će joj obećano biti ispunjeno”, kaže on.
„Ja kažem da je razlog novac. Tri sata pred isticanje roka za donošenje budžeta ponašaju se državotvorno, a mesec dana pre toga nisu bili državotvorni. Neka me tuže, ja njih nisam tužio kada su rekli da sam dobio 200 miliona evra od Amerike i Engleske. Za to se nikada ni ne tuži niti poslanik može da odgovara za to što kaže”, kategoričan je Nikolić.
Dragan Todorović, predsednik poslaničke grupe Srpske radikalne stranke, tvrdi da u ponašanju radikala nema ničega čudnog. Na opasku da svi primećuju da su kooperativniji nego inače, on u izjavi za „Politiku” kaže da to nije tačno i najavljuje da će već narednih dana svojim istupanjem pokazati da se radikali nisu primirili.
„Spremam se da dokažem sa kakvim se problemom ova država susrela od puča 2000. godine vezano za rad nekih institucija”, kaže Todorović.
On kaže da im nisu ni potrebne garancije da će biti ispunjeno ono što im je obećano. „Šta će nama garancije... Mi smo postigli politički cilj. Naš problem sa otimanjem mandata je došao u žižu javnosti”, kaže Todorović.
Tomislav Nikolić je ubeđen da cela priča o navodnoj trgovini između radikala i demokrata uz posredovanje Ivice Dačića ne bi ni dospela u javnost da nije egocentrizma Vojislava Šešelja koji je u Haškom tribunalu rekao da je on pregovarao o političkim uslovima SRS-a za omogućavanje da se usvoji budžet.
„Kod Šešelja je vrlo izražen ego i nije mogao da se obuzda da ne kaže da je učestvovao u svemu tome. Mogao je da spasi svoje poslanike, da im sačuva autoritet, da ispadne da se i oni za nešto pitaju. Ali ne, on je morao da kaže da to radi samo on i time ih je pogazio. Na minut pred odustajanje su govorili da je to budžet koji će uništiti Srbiju, a onda odjednom odustaju od toga da zaustave taj budžet. E to je ono zbog čega sam ja otišao iz SRS-a”, kaže Nikolić.
Nikolićeve tvrdnje Todorović naziva smešnim i kaže da je očekivao da će Boris Tadić mnogo energičnije odgovoriti na njih. „Nikolić je pre svega optužio Borisa Tadića i DS za korupciju i to najteži oblik, podmićivanje političara. Preko toga ne može da se pređe. Ne može Tadić da kaže da više nema trgovine u parlamentu. Da li to onda znači da je nekada bilo? Moramo da vidimo koje su to činjenice kojima raspolaže Nikolić koje su njega navele da kaže da je to bio deo razgovora sa SRS-om. Ako to ne kaže to je teška kleveta i to pre svega na račun DS-a”, kaže Todorović.

Palestinski ranjenici stižu u BiH
Specijalno za „Politiku”
Mostar, 14. januara – Ministar zdravstva Federacije BiH Safet Omerović ponudio je palestinskom ambasadoru Rostomu Amiru Sekaru Huseinu da klinički centri u Sarajevu, Mostaru i Tuzli prime ranjenike iz Palestine.
Ministar Omerović je, izražavajući žaljenje zbog teške situacije u ratom pogođenoj Palestini, ponovio spremnost da klinički centri u skladu sa svojim iskustvima iz ratne medicine adekvatno zbrinu ranjenike iz Palestine, potvrdili su u federalnom ministarstvu zdravstva.
Ministar Omerović je izvestio palestinskog ambasadora da su zdravstvene ustanove u FBiH u potpunosti spremne da odmah prime ranjenike iz Palestine i informisao ga o već preduzetim aktivnostima na prikupljanju lekova i sanitetskog materijala koje će Crveni krst Federacije BiH lagerovati i pripremiti za dalji transport u Palestinu. Prema informacija iz Ministarstva zdravstva, ambasador Rostom je rekao da će transport ranjenika iz Palestine, u skladu sa prioritetima, obezbediti Palestina.
Klinički centri u Sarajevu, Mostaru i Tuzli još nisu dobili službene obavesti o tome da stižu ranjenici iz Palestine, ali su, ukoliko do toga dođe, spremni da pruže pomoć.
Andrijana Bošnjak, portparol Kliničke bolnice Mostar, rekla je da još nemaju zvaničnih zahteva za prijem ranjenika, ali ukoliko iz Federalnog ministarstva zdravstva dobiju smernice da prime ranjenike tako će i učiniti. Ista situacija je i u Univerzitetsko-kliničkom centru Tuzla. „UKC Tuzla je i do sada u svim aktivnostima sličnog karaktera pokazao svoju spremnost i volju da pomognemo koliko je u našoj moći, ali do sada nismo imali konkretnih zahteva ni od naših državnih organa, ni od palestinske ambasade. Mi smo čak i bili pokretači raznih akcija, pa smo tako i sada spremni pružiti pomoć”, izjavila je Amra Odobašić, portparol UKC Tuzla podsećajući da su dve lekarske ekipe pre tri godine išle da pomognu Pakistancima kada ih je zadesio zemljotres.
Direktor Kliničkog centra Univerziteta u Sarajevu (KCUS) Faris Gavrankapetanović ranije je izjavio da će ova bolnica primiti ranjenike iz Palestine ukoliko oni budu stizali u BiH. On je naglasio da bi mogli primiti najmanje sto ranjenika koji bi bili adekvatno zbrinuti s obzirom na velika ratna iskustva KCUS-a. „Bosanskohercegovački narod i institucije svih nivoa vlasti u BiH mnogo su učinili kako bi se ublažile patnje naroda Palestine. Iako je ranjenike teško izbaviti s tog područja, mi smo u kontaktu s vlastima Palestine i razmatra se kako da ih prebacimo ovde na lečenje”, izjavio je ambasador Palestine u BiH. Kada bi palestinski ranjenici mogli stići u BiH, još uvek se ne zna, a pretpostavlja se da bi se evakuacija ranjenika mogla desiti nakon ukidanja blokade pojasa Gaze, o čemu se u međunarodnim krugovima pregovara već danima.
-----------------------------------------------------------
Akcija prikupljanja pomoći
Crveni krst Federacije BiH počeo je akciju prikupljanja pomoći za civilno stanovništvo u Palestini. Kako je saopšteno iz Crvenog krsta Federacije, osim novčanih sredstava pomoć se prikuplja i u vidu lekova, hrane, vode za piće i sanitetskog materijala.

Bez saglasnosti u EU o napretku Srbije
Češka kao zemlja podržava odmrzavanje Prelaznog sporazuma EU sa Srbijom, ali kao predsedavajuća Evropskoj uniji mora da uvaži činjenicu da u Uniji nema konsenzusa o tome, rekla je juče češka ambasadorka u Srbiji Hana Hubačkova. Na konferenciji za novinare posvećenoj početku češkog predsedavanja EU, Hubačkova je istakla da misli da je „Srbija ta koja zaista može da pomogne procesu hapšenjem preostala dva optuženika”.
„Nadamo se da će biti zaista pune saradnje Srbije sa Hagom”, rekla je ona, dodavši da je Češka u stalnom kontaktu sa svojim partnerima u EU, „uključujući i holandske kolege”, kao i da se Češka „čvrsto nada” da će doći do napretka Srbije u pridruživanju EU.
Osim Hubačkove, i švedski ambasador u Beogradu Krister Bringeus, čija će zemlja predsedavati EU od 1. jula 2009, istakao je da je pridruživanje zapadnog Balkana EU jedan od prioriteta, dodavši da postoji jasna vizija Srbije kao članice EU.
„Srbija je dosta učinila u saradnji s Hagom, i svi to pozdravljaju. Ali preostala dvojica treba da budu izvedeni pred pravdu, a to nije filozofsko ili složeno pitanje, jer su optuženi za ubistvo, masovna ubistva. Kada se to desi, a uveren sam da hoće, sve će biti lakše”, rekao je on.
Prema rečima Žozepa Ljoverasa, šefa delegacije Evropske komisije u Beogradu, neophodno je nastaviti i ubrzati proces reformi u ovoj godini, jer je proces evropske integracije mnogo više od uslova saradnje s Hagom, budući da je reč o sveobuhvatnoj transformaciji srpske ekonomije i administracije. Prema njegovom mišljenju, izbori za Evropski parlament u junu i formiranje Evropske komisije u oktobru neće uticati na usporavanje pridruživanja Srbije EU.
Međutim, ambasadorka Hubačkova je istakla da je liberalizacija viznog režima za građane zemalja zapadnog Balkana važan proces u kome Češka želi da vidi opipljiv napredak. Ona je ocenila da je Srbija ostvarila napredak na tom planu, ali da još dosta toga treba da učini, posebno u usvajanju i primeni preostalih zakona.
Ambasadorska nije mogla da oceni napredak Srbije na tom planu, ali je najavila je da će u februaru u posetu Beogradu doći stručnjaci EU koji će razmotriti dosadašnje rezultate. S druge strane, šef delegacije EK u Beogradu dodao je da je u četiri poglavlja u pregovorima o liberalizaciji viznog režima ostvaren neujednačen napredak, ali da je bez obzira na spekulacije da li će vize biti ukinute za građane Srbije krajem ove ili početkom naredne godine važno znati da je reč o tehničkom procesu.
Ambasadori Hubačkova i Bringeus su istakli da je, između ostalog, za evropske integracije ključna uloga Skupštine Srbije, koja mora da funkcioniše „kao mašina koja usvaja zakone”.
-----------------------------------------------------------
Tri prioriteta češkog predsedavanja
Ekonomija, energetika uz borbu protiv klimatskih promena i spoljni odnosi, odnosno uloga EU u svetu, prema rečima ambasadorke Hubačkova predstavljaju tri ključna prioriteta češkog predsedavanja EU, koje je pod motom „Evropa bez barijera”. Ona je navela da će Češka u oblasti energetike raditi na uštedi energije, uvođenju alternativnih goriva i proširenju kruga snabdevača, ali je istakla da je neophodna saradnja sa Rusijom na tom planu.
Osim napretka u evropskim integracijama zapadnog Balkana, Češka će raditi na jačanju transatlantskog i istočnog partnerstva, odnosno odnosa sa SAD i istočnim susedima EU, pre svega na južnom Kavkazu i u kaspijskom regionu. Prema rečima Hubačkove, jedan od prioriteta češkog predsedavanja biće i rešavanje pitanja ratifikacije Lisabonskog ugovora, koje bi trebalo da bude rešeno do kraja 2009. godine.

Nemačka tužila Italiju pred sudom u Hagu
Italija i Nemačka su se uplele u sudski spor čiji bi ishod mogao imati šire međunarodne posledice.
Zvanični Berlin je, naime, podneo tužbu protiv Italije pred Međunarodnim sudom u Hagu, pokušavajući da na taj način isposluje stavljanje van snage presude italijanskih sudova, jednog vojnog i civilnog, koje je nedavno potvrdila i najviša sudska instanca, kasacioni sud u Rimu, po kojima je nemačka država obavezna da plati obeštećenje (blizu milion evra) porodicama žrtava masakra koji su počinili vojnici Vermahta 29. juna 1944. u jednom selu blizu Areca.
Tom prilikom pripadnici Vermahta su, u znak odmazde za napad italijanskih partizana, likvidirali u selu više od dve stotine osoba, među kojima veliki broj žena i dece.
Presude o kojima je reč odnosile su se na devet tužbi članova porodica žrtava masakra. One, međutim, otvaraju „vrata” za, po italijanskim procenama, najmanje deset hiljada novih tužbi. Nemci bi upravo želeli da po svaku cenu zaustave tu lavinu. Ne samo italijansku. Kroz tu pravnu „brešu” mogli bi da se aktiviraju slučajevi ratnih zločina počinjenih u drugim zemljama, pa i kod nas, iako to, u ovom kontekstu, još niko ne spominje. Ranije su već pale presude za zločine koje su nacisti počinili u jednom grčkom selu.
U obrazloženju tužbe protiv Italije, zvanični Berlin se poziva na nepovredivost nemačkog državnog imuniteta pred inostranim sudovima, što su, kako se tvrdi u tužbi, „italijanski sudovi ignorisali”.
Nemačka odbrana se, uz to, pozivala na mirovni ugovor iz 1947. i međudržavni sporazum iz 1961. Po tim dokumentima je, navodno, Nemačka bila oslobođena dodatnog plaćanja ratne odštete nekadašnjim Hitlerovim saveznicima, a potom, od 1943, posle kapitulacije Italije, protivnicima.
Istovetnom argumentacijom su i pred kasacionim sudom u Rimu baratali pravni zastupnici Nemačke. Uzalud. Sud je prihvatio argumentaciju italijanskog tužilaštva da se državni imunitet na koji su se pozivali nemački advokati ne može prihvatiti u konkretnom slučaju, pošto se radi o „zločinu protiv čovečnosti”.
Ostaje da se tek vidi šta će reći sudije Međunarodnog suda u Hagu, čija bi odluka mogla imati dalekosežne posledice. Narednih dana sud tek treba da se izjasni da li je uopšte nadležan u ovom slučaju, posle čega bi, pre izricanja presude, usledila pravna procedura koja, obično, iziskuje dosta vremena.
Interesantno je, međutim, da je vlada Silvija Berluskonija podržala tužbu Berlina protiv države Italije: Nemci su ga, očigledno, ubedili da bi eventualna presuda haškog suda u italijansku korist mogla i njegovoj zemlji da se vrati kao bumerang.
Nemački mediji su, naime, podsetili Italijane da bi, u tom slučaju, mogli takođe da se suoče sa lavinom tužbi, spominjući, konkretno, španske antifašiste, zatim zločine koje su Musolinijevi vojnici počinili u osvajačkom, kolonijalnom ratu u Africi i zločine počinjene u Grčkoj tokom Drugog svetskog rata.

Tehnička greška Obaminog ministra finansija
Od našeg stalnog dopisnika 
Vašington, 14. januara – Barak Obama je spasavanje američkih uzdrmanih finansija poverio svom vršnjaku Timotiju Gajtneru (47), ali se ispostavilo da je prethodno potreban – spas samom tom spasitelju. Jer upravo je otkriveno da on – šef njujorške filijale centralne banke, predviđen da preuzme dužnost ministra finansija – nije uredno izvršio svoje finansijske obaveze prema državi.
Ustanovljeno je, naime, da nije blagovremeno platio porez u iznosu od 42.702 dolara, zaostao iz vremena kad je 2001–2004. radio u Međunarodnom monetarnom fondu (MMF). U greh mu je ubeleženo i to što je kod njega radila kućna pomoćnica, zatečena u statusu ilegalnog imigranta (zbog isteka radne dozvole).
Kako je moguće da toliko „neuredan” bude čovek od koga se očekuje da zavede red na posrnulom nacionalnom tržištu novca, od koga poprilično zavise i globalna finansijska kretanja, čudi se danas svekolika javnost. Može li mu se verovati da će sprečiti oštećivanje državne kase kad ju je i sam oštetio, glas je koji struji među građanima, već ojađenim nizom velikih malverzacija i grešaka na tržištima kredita, hipoteka, nekretnina…
Stoga su nadležni odmah krenuli u akciju – spasavanja spasitelja. Posle sastanka s Gajtnerom, obavestili su javnost da je on načinio samo „tehničku grešku”, jer je mislio da mu je od primanja u MMF-u već oduzeta suma za porez, a da je kućna pomoćnica zakasnila samo tri meseca sa regulisanjem boravka i da je udata za Amerikanca…
Sva je prilika da će prema kandidatu za ministra finansija biti primenjen princip koji je praktikovan i u spasavanju posrnulih giganata Volstrita pa i auto-industrije – „suviše veliki da bi propali”. Gajtnerovi „previdi” su, sugeriše se, zanemarljivo mali prema velikim zadacima koji mu se poveravaju i za čije je ostvarivanje on „vrhunski kvalifikovan”.
On je „prava ličnost koja može da doprinese našem ekonomskom oporavku u ovim izazovnim vremenima, dosad je domovini služio časno, inteligentno i izvrsno, što ne treba da bude zatamnjeno nehotičnom greškom koju je brzo ispravio”, ističe se u saopštenju budućeg Obaminog sekretara za štampu Roberta Gibsa.
Posmatrači zapažaju da su učestali „slučajevi” sa finansijskim elementima u tekućem prenosu vlasti. Nedavno se kandidature za ministra trgovine odrekao guverner Nju Meksika Bil Ričardson, zbog istrage o „poslovnoj trampi” sa izbornim donatorom. Još istrajavanju i podozrenja da bi razgranati poslovni aranžmani Bila Klintona mogli da utiču na delovanje njegove supruge Hilari Klinton kao buduće šefice diplomatije. A i povodom popunjavanja mesta u Senatu, upražnjenog izborom Obame za predsednika, izbila je afera u kojoj je ilinoiski guverner Rod Blagojević osumnjičen da je hteo da „proda” to nameštenje…
Bilo je i ranije potresa sličnih Gajtnerovim, podsećaju hroničari. Prvi kandidat nekadašnjeg predsednika Klintona za ministra pravosuđa poneo je ostavku zato što je otkriveno da nije platio odgovarajuću dažbinu za dadilju svoje dece. Istovetna sudbina snašla je i kandidata Džordža Buša za ministra domovinske bezbednosti, zato što je otkriveno da mu se o deci brinula ilegalna imigrantkinja i da je kršio druge norme…
Zašto političari sebi dopuštaju takva zastranjivanja, pitanje je na koje se odgovori „večno” traže. Jednu od mogućnih odgonetki ponudila je, najnovijim povodom, komentatorka „Njujork tajmsa”: „Politika je teren na kome zaista pametni ljudi često čine zaista glupe stvari.”
-----------------------------------------------------------
Buš: I ja sam izgubio novac
Vašington, 14. januara – Dosadašnji predsednik SAD Džordž Buš „veruje” da su on i njegova porodica takođe izgubili deo svog novca u tekućim finansijskim tumbanjima. Takvu slutnju otkrio je Leriju Kingu, u intervjuu koji je sinoć emitovano Si-En-En.
Buš nije, međutim, otkrio koliko bi moglo da bude smanjenje njegovog imetka. Nije ni prihvatio optužbe da je politikom „samoregulisanja tržišta” doprineo finansijskoj krizi. Rekao je, ipak, da on i njegov tim „nisu predvideli” da će ona dostići sadašnje razmere.

Američki tinejdžer proglašen krivim za ubistvo majke zbog video igre
Slučaj sedamnaestogodišnjeg mladića iz gradića Elirija u Ohaju, koji je pre nešto više od godinu dana, pod uticajem zavisnosti od video igre „halo 3”, ubio majku i teško ranio oca, uzbudio je Ameriku zbog dalekosežnih implikacija. Okružni sudija Džejms Berdž upravo je Danijela Petrika proglasio krivim za ubistvo i pokušaj ubistva roditelja, mada je konstatovao da je opsednutost video igricom u kojoj igrači upucavaju tuđince„mogla da iskrivi njegov osećaj za realnost”. Ipak sudija je pola časa obrazlagao svoju presudu (po kojoj će mladić provesti najmanje 23 godine u zatvoru, a mogao bi biti osuđen i na doživotnu robiju) žaleći što ga nedostatak zakonskih odredbi sprečava da mladića proglasi neuračunljivim što bi ga kvalifikovalo za znatno blažu kaznu. Ova neobična priča sa tragičnim epilogom, počela je dosta naivno kada se u septembru pretprošle godine, tada šesnaestogodišnji Danijel iskrao kroz prozor spavaće sobe da bi uprkos očevoj zabrani kupio video igricu „halo 3”. Kada se vratio kući, roditelji su muje oduzeli. Otac Mark, po zanimanju sveštenik u obližnjoj crkvi Božija skupština novog života, stavio je igricu u sef gde je stajao zaključan i porodični pištolj. Posle samo mesec dana 20. oktobra 2007, Danijel je pronašao ključ, iz sefa izvadio pištolj i igricu, otišao do svojih roditelja u dnevnu sobu rekavši im da „zatvore oči” jer će im prirediti iznenađenje.
Očekivao sam da mi se dogodi nešto prijatno, rekao je sveštenik Mark Petrik na suđenju. Danijel je međutim ispalio četiri hica u lice, glavu i grudi majke (2), i pucao u oca. Kada su čuvši pucnje u susedstvu u kuću ušli Danijelova sestra i zet, mladić je pokušavao da pištolj stavi u ruke ocu, kako bi se stvorio utisak da je sveštenik ubio svoju ženu pa potom počinio samoubistvo. Danijel je, dok jesestra zvala policiju, pobegao ponevši sa sobom igricu. Policija ga je lako pronašla u porodičnom automobilu, gde se sakrio.
Na suđenju koje je trajalo mesec dana prodefilovalo je mnogo svedoka. Danijelov drug Džonson otkrio je da su njih dvojica vikendom po osamnaest sati provodili igrajući se virtuelnih ubistava tuđinaca posle čega bi ovi ponovo vaskrsavali, opisujući u detalje pravila „halo 3”. Otac Mark je plačući na klupi za svedoke, rekao da je porodica oprostila Danijelu, i da bi volela da ga vidi na slobodi, kako bi svi zajedno zalečili rane. Mark(45) je posle ranjavanja ležao u kritičnom stanju u obližnjoj bolnici, ali se uspešno oporavio. Posetivši sina u zatvoru, ovaj mu je rekao da mu je „jako žao što je majka mrtva” i da mu je „ drago što je otac preživeo”. Danijel međutim nije pokazivao emocije dok je trajalo suđenje, a kada je prikazivan snimak tela njegove majke sa autopsije gledao je netremice u svoje ruke čitavih dvadesetak minuta.
Posle još jednog psihijatrijskog pregleda, Danijelu Petriku će se za dva meseca odmeriti kazna koja po ovdašnjim zakonima, ne može biti kraća od 23 godine. „ Patološka zavisnost od video igrica” mogla bi u Americi da bude uvršćena u dijagnostičku klasifikaciju bolesti tek 2012. godine, posle čega bi se donele i odredbe o sudskoj proceduri i tretmanu pacijenata. Istraživanja koja su od 2007. rađena na Stanford univerzitetu ukazuju da oko 8,5 odsto mladih Amerikanaca, koji igraju video igrice, mogu da se klasifikuju kao „patološki zavisnici”.
Danijel Petrik je treća generacija rođenih Amerikanaca, i ne zna se odakle su došli njegovi pradedovi, izjavio je sudski reporter lokalnog lista „Plejn diler”, Majkl Sanđakomo, koji je ovaj neobični slučaj pratio od početka.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Viljnus zbog NATO samita kao tvrđava, sistemi Patriot usmereni ka Kaljiningradu
VILjNUS – NATO je pretvorio Viljnus, prestonicu Litvanije, u tvrđavu branjenu naprednim oružjem kako bi zaštitio američkog predsednika Džozefa Bajdena i druge lidere Alijanse na samitu sledeće nedelje, koji se održava 32 kilometra od litvanske granice sa ruskim saveznikom Belorusijom.
Više od 3.000 litvanskih vojnika brinuće o bezbednosti samita NATO-a u Viljnusu.
Šesnaest NATO saveznika poslalo je ukupno oko 1.000 vojnika da obezbeđuju dvodnevni samit 11. i 12. jula, koji se održava samo 151 km od same Rusije, prenosi Rojters.
 Mnogi od njih su poslali i napredne sisteme protivvazdušne odbrane koji nedostaju baltičkim državama.
„Bilo bi više nego neodgovorno da naše nebo bude nezaštićeno u trenutku kada Bajden i lideri 40 zemalja stižu“, rekao je predsednik Litvanije Gitanas Nauseda.
Nemačka je rasporedila 12 raketnih sistema Patriot, koji se koriste za presretanje balističkih i krstarećih raketa ili ratnih aviona.
Španija je dopremila sistem protivvazdušne odbrane NASAMS, Francuska šalje samohodne haubice Cezar, i uz Finsku i Dansku raspoređuje vojne avione u Litvaniji.
Ova zemlja je, uz Britaniju, isporučila sredstva protiv bespilotnih letelica.
Poljska i Nemačka su poslale snage za specijalne operacije pojačane helikopterima.
Drugi šalju opremu za borbu protiv bilo kakvih potencijalnih hemijskih, bioloških, radioloških i nuklearnih napada.
Litvanski predsednik vidi ove akcije saveznika kao potvrdu da je potrebno da NATO hitno uspostavi stalnu protivvazdušnu odbranu u baltičkim državama.
„Razmišljamo o tome šta će se desiti nakon završetka samita i radićemo sa saveznicima na stvaranju rotirajućih snaga za trajnu vazdušnu zaštitu“, rekao je on novinarima.
U selima pored beloruske granice, meštani su saopštili Rojtersu da se osećaju potpuno bezbedno, uprkos ponudi Minska da se tu nakon pobune smeste ruske plaćeničke trupe Vagner grupe i rusko nuklearno oružje.
Na aerodromu u Viljnusu, osam nemačkih raketnih bacača Patriot raspoređeno je sa cevima usmerenim u pravcu ruskog Kalinjingrada, a još dva prema Belorusiji.
„Znate gde se nalazite geografski i prilično dobro znate odakle pretnja dolazi. Litvanija je tražila od nas zaštitu samita, a takođe je NATO tražio pomoć od Nemačke. Ovo je naš odgovor“, rekao je potpukovnik Štefen Lib, komandant jedinice Patriota.
Litvanija je utrostručila jedinice pogranične straže na beloruskoj i ruskoj granici tokom leta, uz oficire iz Letonije i Poljske.
Dve zemlje su takođe poslale policiju da pomogne u patroliranju po Viljnusu.
Gradonačelnik Viljnusa je preporučio stanovnicima da odu na odmor van grada, ako žele da izbegnu gužve u saobraćaju, jer će veliki delovi centra prestonice biti zatvoreni tokom samita.
Kako javlja izveštač Tanjuga, deluje da su građani poslušali apel gradonačelnika, s obzirom na to da je na ulicama prisutan mali broj ljudi, policija patrolira i povremeno prolaze vozila pod njenom pratnjom.
Grad je okićen zastavama Litvanije, Ukrajine i NATO-a.

Zemljotres jačine 5,6 stepeni po Rihteru pogodio Tajvan
Zemljotres jačine 5,6 stepeni po Rihterovoj skali pogodio je danas Tajvan, saopštio je američki Geološki zavod.
Epicentar zemljotresa bio je 87 kilometara istočno od grada Hengčuna sa oko 31.200 stanovnika.
Do sada nema izveštaja o eventualnim žrtvama ili šteti.
Nije izdato upozorenje na cunami, preneo je Tas, prenosi Tanjug.

Petković: Svečlja kriminalizacijom Srba opravdava prisustvo parapolicije
Direktor Kancelarije za Kosovo i Metohiju Petar Petković ocenio je danas da je pokušaji ministra unutrašnjih poslova privremenih prištinskih institucija Dželjalja Svečlje da kriminalizuje Srbe sa severa KiM imaju za cilj da opravdaju, kako je naveo, protivpravno prisustvo parapolicijskih jedinica, „gde danonoćno terorišu srpski narod”.
„Lažni ministar, a pravi nasilnik i ekstremista Dželjalj Svećlja, zajedno sa njegovim okupacionim falangama preobučenim u odela Kosovske policije, jedini su kriminalci na severu Kosova i Metohije i tu nemaju šta da traže”, naveo je Petković u saopštenju. Poručio je da bi bilo najbolje da Svećlja „pođe od sebe i optužnice koja je godinama podignuta protiv njega zbog napada kamenicama na pripadnike tzv. Kosovske policije, ali i zbog prevrtanja vozila misije Euleks”.
Dodao je da bi Svećlja, umesto što „nezakonito da privodi Srbe navodnom poznanju pravde i prava”, trebalo prvo sam da prestane da beži od tog istog prava i pravde.
„Da li je sprovođenje reda i zakona to što je kukavički poslao svoje falange da duge cevi uperuju u sina predsednika Aleksandra Vučića zbog jedne majice? Da li je vladavina prava kada Kurtijevi specijalci pucaju u leđa Dragiši Galjku, Miljanu Deleviću, Milanu Jovanoviću, braći Stojanović iz Gotovuše? Ili, kada brutalno pretuku srpsku decu Daru i Kristijana”, zapitao je Petković. Naglasio je da „hibridni rat koji Svećlja kukavički vodi iz Prištine protiv svega srpskog i posebno severa Kosova i Metohije”, rezultirao time da „nema tog čestitog Srbina koji bi ni javno ni tajno pristao da bude alibi Svećlji u njegovoj bolesnoj opsesiji okupacije severa i proterivanja Srba sa Kosova i Metohije”.
„To mu nikada neće uspeti”, poručio je Petković. Svečlja je ranije danas u intervjuu portalu Košev rekao da nije protiv srpskog naroda, već, kako tvrdi â€žšovinističkih projekata Srbije i kriminalaca”.


  </body>
 </text>
</TEI>