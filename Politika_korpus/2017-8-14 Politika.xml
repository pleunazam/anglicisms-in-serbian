<TEI version="3.3.0" xmlns="http://www.tei-c.org/ns/1.0">
 <teiHeader>
  <fileDesc>
   <titleStmt>
    <title>The shortest TEI Document Imaginable</title>
   </titleStmt>
   <publicationStmt>
    <p>First published as part of TEI P2, this is the P5
         version using a namespace.</p>
   </publicationStmt>
   <sourceDesc>
    <p>No source: this is an original work.</p>
   </sourceDesc>
  </fileDesc>
 </teiHeader>
 <text>
  <body>
Za aktivnu kreativnu starost
Jubilarna deseta po redu Olimpijada sporta, zdravlja i kulture trećeg doba biće svečano otvorena 29. septembra u Vrnjačkoj Banji. Na manifestaciji koja je i ove godine ovenčana krilaticom „Za aktivnu kreativnu starost”, prema trodnevnom takmičarskom programu nadmetaće se više od hiljadu i po starijih takmičara.
Sem ekipa iz brojnih gradova Srbije, učešće na petodnevnoj olimpijadi najavili su i gosti iz Švedske, Rusije, Makedonije, Nemačke, Bugarske, Amerike, Kipra... Kako je to bilo i ranijih godina, svi oni takmičiće se u brzom hodanju, šahu, pikadu, streljaštvu, u nekim fudbalskim i košarkaškim disciplinama.
Organizatori navode da nadmetanja u Vrnjačkoj Banji neće imati samo sportski karakter, jer će se u ovom popularnom turističkom mestu organizovati i stručna predavanja, gde će se uglavnom govoriti o zdravlju, a biće upriličeni i umetnički, književni, zabavni skupovi...

Zarazne bolesti opasne u trudnoći
U Srbiji iz godine u godinu opada broj mališana koji su vakcinisani MMR vakcinom, onom koje se daje protiv zaušaka, rubeola i malih boginja. U prošloj godini u Beogradu trećina dece je ostala nevakcinisana, a dosta njih nije primilo cepivo ni u drugim većim gradovima.
Zahvaljujući vakcinaciji životi miliona dece su spašeni, a broj obolelih je dosta umanjen. Sada postoji strah da se i u Srbiji ne ponovi rumunski scenario, po kom je u susednoj zemlji za godinu i po dana obolelo 7.500, a preminulo više od 30 građana.
Posebno moraju da budu oprezne trudnice, jer kod njih obolevanje od malih boginja može da bude kobno. Ukoliko nisu primile vakcinu u dečjem uzrastu, nisu odležale ovu bolest ili ako imaju veoma slab imunitet, kontakt sa virusom malih boginja može da dovede do teških oštećenja i gubitka ploda. Oboljenje se prenosi kapljičnim putem.

Od inicijative „Sledite nas“ do unutrašnjeg dijaloga
Samostalna narodna poslanica učesnica inicijative „Follow us“
TEKST SAMO U ŠTAMPANOM I DIGITALNOM IZDANjU

Sankcije jedne države
Redovni profesor fakulteta
TEKST SAMO U ŠTAMPANOM I DIGITALNOM IZDANjU

Razumno o Kosovu
TEKST SAMO U ŠTAMPANOM I DIGITALNOM IZDANjU

Bitkoin na novom rekordu od 4.000 dolara
VAŠINGTON – Digitalna valuta bitkoin dostigla je novu rekordnu vrednost od 4.000 dolara. Od početka godine se njegova vrednost povećala čak četiri puta. Poređenja radi najbolja deonica na nemačkoj berzi, u istom periodu, beležila je rast od skoro 60 odsto.
Bitkoin je digitalna valuta uspostavljena pre nešto manje od deset godina i trgovina njome se vrši preko interneta. Za razliku od državnih valuta bitkoin ne podleže nikakvoj kontroli od strane neke zemlje ili centralne banke, te kurs može snažno varirati.
Novi rast usledio je nakon podele digitalne valute u bitkoin i bitkoin keš. Istovremeno s podelom, bitkoin zajednica sprovela je tehničke novine koje treba da povećaju brzinu transakcija, koja je, zbog interesovanja, bila smanjena. To očigledno digitalnu valutu čini atraktivnijom i zato i „skupljom”, ocenjuju poznavaoci digitalnih valuta.
Početkom avgusta bitkon je po prvi put „probio” vrednost od 3.000 dolara, a nakon toga je nastavio neprestano snažno da raste. (Tanjug)

Let „Spejsiksa” na Međunarodnu kosmičku stanicu
Kejp Kanaveral - Kapsula kompanije „Spejsiks” je uspešno lansirana ka Međunarodnoj kosmičkoj stanici (MKS), noseći tone materijala za naučne eksperimente, ali i sladoled, javlja agencija AP.
„Spejsiks” je jedna od dve privatne transportne kompanije angažovane od strane američke svemirske agencije NASA. Kao što je uobičajeno za ovakve „kargo letove”, buster-raketa odbačena sa kapsule nedugo po poletanju sa kosmodroma Kejp Kanaveral sletela je na tlo - sve u sklopu dugoročnih nastojanja „Spejsiksa” da reciklira rakete i smanji troškove.
Najveći deo oko 2,9 tona tereta, koji će do MKS stići u sredu, namenjen je naučnim eksperimentima. U teretu je ovoga puta i više vrsta sladoleda, kao i 20 miševa koji će se u „Spejsiksovoj” kapsuli „dragon” živi vratiti za oko mesec dana, navodi AP.
Sladoledu će se naročito obradovati američka astronautkinja Pegi Vitson, koja se u orbiti nalazi od novembra, a predviđeno je da se kući vrati početkom septembra, dok novopridošli američki kosmonaut Randolf Bresnik sledećeg meseca puni 50 godina.
Miševi predstavljaju deo naučne studije čiji je cilj bolje razumevanje problema sa vidom koje ima određen broj muškaraca astronauta. Kako agencija navodi, naučnici će proučavati pritisak u očima tih glodara, kao i kretanje tečnosti u njihovim mozgovima.
Mesec dana boravka miševa u svemiru uporedivo je sa periodom od tri godine kada je reč o ljudima, kaže vođa eksperimenta Majkl Delp, naučnik sa državnog univerziteta na Floridi. (Tanjug)

Antidoping kontrola kriva za prosečne rezultate
London – Moglo bi se pomisliti da ako na nekom takmičnju dođe do gotovo kompletne smene šampiona, da dolazi mlada garda, da je „kraljica sportova“ dobila asove za budućnost, ali to nije slučaj sa 16. svetskim prvenstvom u atletici. Naprotiv.
Šampionat u Londonu neće se pamtiti po blistavim pobedama i rezultatima već po teškim porazima mnogih istnskih atletskih šampiona poput najvećeg od svih Jamajčanija Juseina Bolta, ali i Britanca Moa Faraha, Kenijca Asbela Kipropa, Jamajčanke Elene Tompson...
Atletski svet je posebno teško primio poraz Juseina Bolta u trci na 100 metara, a zatim pad i povredu u trci štafeta 4 h 100 metara na svojoj oproštajnoj trci. Nije lepo kada se idoli sruše u prašinu, u ovom slučaju tartan, niko to ne voli, ali gledaoci su ga pozdravili kao da je zabeležio nove u nizu svojih velikih trijumfa, a IAAF i organizatori šampionata nagradili su ga zvaničnim oproštajem na kraju desetog dana 16. šampionata.

Bolt rekao zbogom atletici
LONDON - Najbrži čovek na svetu Jusein Bolt oprostio se od atletike i rekao da nema nameru da se vrati tom sportu. „Video sam previše ljudi koji su se penzionisali i vratili samo da bi bili gori ili se osramotili. Ja ne želim da budem jedan od njih”, rekao je Bolt u Londonu.
Svetsko prvenstvo u Londonu bilo je poslednje takmičenje na kojem je Bolt učestvovao. Jamajčanin se u nedelju, poslednjeg dana takmičenja uz karakterističnu pozu i počasni krug oprostio od publike od koje je dobio ovacije.
Na zvaničnom semaforu stajala su dva vremena, svetski rekordi na 100 i 200 metara, koje drži Bolt vremenima 9,58 i 19,19 sekundi.
„Zaista sam tužan jer moram da odem. Rekao sam zbogom navijačima, ali i mojim takmičenjima”, kazao je 30-godišnji Bolt.
On je imao neuspešno takmičenje u Londonu, gde je osvojio samo bronzanu medalju u trci na 100 metara, pre nego što se povredio na štafeti 4x100.
„Ne mislim da će ovo takmičenje promeniti ono što sam uradio tokom karijere. Kada sam izgubio na 100 metara, sećam se da mi je neko rekao da ne brinem jer je i Muhamed Ali takođe izgubio borbu”, rekao je.
Po njegovim rečima, dokazivao se tokom čitave karijere, potom rekao zbogom svima, a da je zbog svega „skoro plakao”. „Bilo je blizu, ali nije se desilo”, dodao je.
Bolt je karijeru završio sa osam zlatnih olimpijskih i 11 svetskih medalja. Svetske rekorde u trkama na 100 i 200 metara postavio je na svetskom šampionatu u Belinu 2009. godine. (Beta)

Španovićeva u Beogradu: Zlato mi pripada
Najbolja srpska atletičarka Ivana Španović stigla je u Beograd, dočekana je aplauzima na aerodromu Nikola Tesla i poručila da joj je učinjena velika nepravda na prvenstvu sveta i da je sigurna da će osvojiti zlato prvom prilikom.
„Uradili smo ono što smo obećali - pojavila sam se spremna, skočila sam preko sedam metara... Na kraju krajeva mislim da sam sve rekla završnim skokom. Ali sudijina je poslednja i moram da se složim sa tim. Ne treba mi upitna zlatna medalja, nego znam da mi zlato pripada i da ću se za njega izboriti nekom sledećom prilikom”, rekla je Španovićeva, a preneo RTS.
Njoj je izmakla medalja na Svetskom prvenstvu u Londonu, pošto je, i nakon žalbe srpskog tima, komisija odlučila da je broj sa leđa ostavio trag u pesku, što je umanjilo skok.
„Osećam neku vrstu nepravde... Videli smo u Londonu da je bilo mnogo žalbi, sa raznih strana, neke su prihvaćene, neke ne... Nas je najviše povredilo to što je komisija rekla „mi mislimo da je to trag od broja”... Ironija je što je ovo poslednje prvenstvo na kojem se koriste brojevi na leđima”, objasnila je Španovićeva.
Njen trener Goran Obradović smatra da je neverovatno da jedan papirić, u 2017. godini, odlučuje o svetskom prvaku.
„Sad ćemo još više trenirati i borićemo se jače. Ostaje Dijamantska liga, a čeka nas i Svetsko dvoransko prvenstvo u Birmingemu naredne godine”, istakao je Obradović. (Tanjug)

Kome smetaju srpske zastave na Egzitu
Događaj iz Novog Sada gde su organizatori Egzit festivala sa bedema Petrovaradinske tvrđave skinuli zastavu na kojoj je predstavljena mapa Kosova i Metohije u bojama srpske trobojke i sa srpskim grbom, nekako se stidljivo provukao kroz medije. Radost što dolaze gosti, ko peva i kako svira, „sakrili” su ovaj sramni događaj. Ali su zato društvene mreže „gorele”, uz osuđujuće komentare.
Šta se zapravo desilo: kako bi pokazali što više servilnosti za svoje goste iz zemalja koje priznaju nezavisnost Kosmeta, organizatori su odlučili da skidaju srpske simbole u Srpskoj Atini, “da ih ne vređaju” a na njihovo mesto postavili su srce sa znakom mira.
Baš dok Kurtijevi do zuba naoružani specijalci svakodnevno hapse i maltretiraju naše sunarodnike u južnoj srpskoj pokrajini, Egzit je odlučio da promoviše „mir”. To je mnogo više od servilnosti jer je prekršen ustav i član zakona o nacionalnim simbolima.
Grupa mladih patriota su zastavu sa mapom Kosmeta postavili pre nekoliko dana kao vid podrške našem narodu u južnoj srpskoj pokrajini u ovim teškim trenucima. To je odmah zasmetalo autošovinistima okupljenim u nekim organizacijama i partijama. Mnogo je urađeno na suzbijanju antišovinizma u našoj zemlji, ali pojavni oblici ove bolesti i dalje mogu da se vide. Primer za to je ovaj slučaj.
Pojedinci su već par puta pokušavali da uklone zastavu, u čemu su ih mlade patriote sprečile.
I to nie usamljen incident. Samo dan posle skandala u Novom Sadu, kada su organizatori Egzit festivala sa bedema Petrovaradinske tvrđave skinuli zastavu na kojoj je predstavljena mapa Kosova i Metohije, na istoj manifestaciji dogodio se novi..
Ovog puta je na jednom od nastupa mladić je podigao zastavu na kojoj je bila mapa Kosmeta u bojama srpske zastave i natpis „Nema predaje”. Opkolili su ga i tražili da je skloni. Bilo je povuci-potegni ali taj srpski patriota nije odustao.
Da li većina građana Novog Sada ne gleda blagonaklono na skidanje srpskih simbola, siguran sam da ne gleda. I da im nije drago. I vasceloj Srbiji nije pravo. I to prolazi “ispod radara”.. I nikom ništa. Ako potpisnika ovih redova bilo ko optuži za preterani patriotizam ili slične emocije, znaće odakle dolaze ti napadi, pokazaće oni pravo lice.

Mi ne idemo nikud i ne radimo ništa
Prozapadne opozicione stranke koje organizuju proteste nikako ne žele da se oprobaju na izborima nakon što su već deset puta okupili svoje pristalice na ulicama.
Nesvakidašnji zahtev dela opozicije da se nikako ne raspisuju izbori politički je fenomen kakav se retko može videti u svetu, ali u Srbiji je izgleda i to moguće. Samo u Srbiji postoji opozicija kojoj nije cilj dolazak na vlast ili bar ne dolazak na vlast na izborima.
Tokom jučerašnje protesne šetnje imali smo priliku da ovo čujemo od predsednika Demokratske stranke Zorana Lutovca koji je dao izjavu za televiziju N1 koja je medijski promoter protesta i dela opozicije koji ih organizuje.
Na pitanje reporterke N1 da li misli da su izbori pravi način da se protesti kapitalizuju kako smatraju brojni analitičari, Lutovac kaže da to nije dobra procena.
- Leto je, manje je ljudi na ulicama, to treba raditi kad ste najjači, a ne kad slabite. Najjači ste krajem avgusta ili početkom septembra kad se ljudi vrate sa odmora - rekao je Lutovac.

OVO NEMA NIGDE NA SVETU: OPOZICIJA PRETI VUČIĆU AKO RASPIŠE IZBORE!

N1: Analitičari misle da opozicija treba da kapitalizuje ove proteste. Mislite li da su izbori način?

Zoran Lutovac: Ne, to nije dobra procena! Leto je, manje je ljudi na ulicama, to treba raditi kad ste… pic.twitter.com/gqcZWohz1o
— Detektor laži (@LaziDetektor) July 9, 2023

Po svemu sudeći, okupljenih je zaista sve manje, a deluje da su pristalice prozapadne opozicije morale da napuste Srbiju zbog ,,diktature” i lošeg života te da svoju tugu blaže na plažama primorskih zemalja.
Ipak, Lutovac ne sumnja da će se pristalice vratiti. Samo da se završe letovanja. 
Međutim, ni tada, izbori neće biti tema za ovaj deo opozicije već formiranje prelazne vlade bez izbora, legitimiteta i mimo volje naroda kako je to već viđeno tokom dvehiljaditih.
- Izbori za nas nisu tema. Ako raspišu izbore, imaće građane na ulicama - poručio je Lutovac.
Ne može se reći ni da Lutovac nije u pravu jer bi svaki izlazak na izbore podrazumevao i uvek neugodni cenzus od tri odsto. 
Na drugoj strani, za tehničku vladu nije vam neophodno ništa. Eventualno konsultacija u nekoj od stranih ambasada. Posle toga i lideri opozicionih stranaka bi mogli na neku od egzotičnih destinacija. Naravno, o našem trošku. Red je da i oni odmore. Ipak su se naradili.

Srpska jedina štiti Ustav BiH i Dejton
Od našeg stalnog dopisnika 
Banjaluka – Republika Srpska nije izvor problema, već mesto na kom se donose odluke koje pozivaju na domaći dogovor i pronalazak rešenja. U Banjaluci nisu izglasani akti o secesiji, već akti koji omogućavaju relaksaciju i koji pozivaju na dijalog i dogovor. Kao što se desilo na nedavnoj sednici dve entitetske vlade, što mi vidimo kao model odnosa za budućnost, rekao je Nenad Stevandić, predsednik Narodne skupštine Republike Srpske. On je u razgovoru za „Politiku” istakao da je već posle tri dana nakon zajedničke sednice vlada Republike Srpske i Federacije BiH došao „doprinos” saradnji naroda i entiteta i od strane Kancelarije visokog predstavnika (OHR).
„Oni su svoje sporne odluke doneli svega tri dana posle sednice na kojoj su započeti domaći dogovori. To sve objašnjava. Ne dozvoljavaju da se sami dogovorimo. Ne odgovara im da se priča o investicijama, o povratku mladih, zapošljavanju i rastu BDP-a”, rekao je on. Govoreći o podeli državne imovine, podsetio je da su jedine granice koje su nacrtane posle Drugog svetskog rata one koje su podelile entitete u BiH. „Te granice su plod međunarodnog ugovora. Šta one dele ako već nisu međudržavne granice? Pa dele imovinu entiteta! Stoga pokušaj osporavanja imovine Republike Srpske u stvari predstavlja svesno izazivanje krize i sukoba.”
 
Utisak je da BiH ulazi u ozbiljnu krizu. Skupština je usvojila dva zakona i njima odbacila odluke visokog predstavnika i Ustavnog suda BiH. Oba zakona suspendovao je Kristijan Šmit. Šta je Srpsku opredelilo na ove korake? 
Nesporno je da je visoki predstavnik generator sukoba i nesporazuma u BiH. To proističe iz činjenice da on nema legalno imenovanje. Po relevantnim rezolucijama SB UN, BiH je bez visokog predstavnika. Jake zemlje, koje ne zavise mnogo od SB UN, progurale su da Šmit sedne u kancelariju visokog predstavnika bez obzira na to što nema legalitet. Zato imamo stvaranje cikličnih krugova krize. Takođe, Ustavni sud BiH je jedina institucija koja ne počiva na dejtonskim principima – konsenzusu dva entiteta i tri naroda. Tamo dominiraju tri stranca, koji zajedno s dva Bošnjaka preglasavaju Srbe i Hrvate. To je izvor svih problema. Sve što je i ranije radila Narodna skupština RS bila je reakcija na odluke koje donose ove institucije. Neverovatno je da Bošnjaci ne žele da imaju još jednog Bošnjaka u Ustavnom sudu, već nastoje da tamo ostane Nemac ili Albanac. To je za nas znak da se sa BiH upravlja spolja, a za druge nada da će strane sudije, kao u ratu strani avioni, doneti prednost Bošnjacima.
 
Odluke Skupštine RS nailaze na ozbiljnu ljutnju na Zapadu. 
Mi moramo ostati jedinstveni i uporni, ne sme biti pukotina među Srbima. Moramo sačuvati odlične odnose sa Srbijom i svoju neutralnost. Imamo otvorene sve komunikacijske kanale, čak i sa zemljama koje nas stalno kritikuju. Mi ćemo nastaviti da nudimo rešenja, koja će uvek biti zasnovana na dejtonskim principima, a to znači da nijedna odluka ne sme da bude doneta preglasavanjem, bez saglasnosti dva naroda i dva entiteta. A upravo su to radili visoki predstavnik i Ustavni sud BiH. Mi to razumemo kao nastojanje da se ovde provociraju krize i sukobi. Na to reagujemo pametno i nećemo dozvoliti da budemo okrivljeni za ono što je neko drugi smislio.
 
Da li je nametanje model po kom dugoročno može disati BiH? 
Ne, naprotiv, to je potpuno glupo, jer u BiH je već ispod 1,5 miliona Bošnjaka, oko milion Srba i manje od pola miliona Hrvata. Niko nikog tu ne može da nadjača i ugrozi. Mogu samo da se stvaraju nepotrebne krize. Razumem frustraciju Bošnjaka zbog percepcije da samo oni nemaju svoju državu. Zato postoji neki prikriveni cilj da se preko geopolitičke osovine – koju ovde drže Amerikanci i Britanci, posredstvom OHR-a i stranih sudija – isposluje neka supremacija Bošnjaka. Ali to ne može i neće ići preko leđa druga dva naroda i može samo silom da se desi. To ne žele ni Hrvati, koji su u zadnje vreme bili zavisni od Srba, i čiju smo poziciju štitili samo zato da ne bismo mi došli na red, a ne zato što smo u ljubavi s onima koji često pokazuju proustaške stavove. Srpska nije osnovana voljom tih sila koji sada rade protiv nje, ali je od njih prihvaćena kao neminovnost. Ipak se nadležnosti Srpske stalno tope i ako se to nastavi biće kao da je nismo ni stvorili i zato je reakcija RS tako odlučna.
 
Dakle, sem brige za državnu imovinu, korake Srpske uslovila je akumulacija nezadovoljstva. Ipak stižu upozorenja. 
Sva briga kojom Dodika žele da predstave kao figuru koja krši Dejtonski sporazum i ustavni poredak velika je laž. Dodik ima poseban stil, ali on je samo alibi da se dovrši posao obesmišljavanja i obezvlašćivanja RS. Manji deo opozicije to ne razume. Pa još daju podsticaj alibiju međunarodnog faktora. Dodik ima veliki politički kapacitet i vuče najveći broj konaca. Ali to je stvar koja pripada političkom spektru. U pravnom spektru ni Dodik ni RS nikada nisu doneli odluke o disoluciji. Nijedna institucija RS nije donela odluku o otcepljenju. Naše odluke treba pažljivo čitati. Mi u njima tražimo da se izaberu sudije Ustavnog suda BiH, jer je tako predviđeno. Ali volje za to nema kod Bošnjaka koji te sudije mogu da koriste za atak na RS. I zato smo tu gde jesmo. Što se imovine RS tiče, kada smo 2012. potpisivali ugovor s nemačkom kompanijom u vezi s izgradnjom energetskih objekata – isti ovaj kakav sad imamo sa Srbijom, jer su Nemci odustali – tada Ustavni sud nije problematizovao imovinu. Nije smeo protiv stranaca, niti su federalni partneri vikali da ne možemo bez njihove saglasnosti. U pozadini je srbofobija, a ne zajednički razvoj.
 
Dakle, odgovornost za krizu smeštate pre svega u Sarajevo i kod međunarodnih predstavnika. 
Pogledajte, na 9. januar su ranije dolazili svi. Sve do momenta kada su stranci odlučili da izazovu krizu. Nakon što su Dan RS proglasili neustavnim, počinje kriza, a mi počinjemo još žešće da ga slavimo. Svetosavska nagrada je takođe problematizovana od Bošnjaka, ali je Ustavni sud odlučio da ona nije uvredljiva. Taj sud je ušao u formu da deli srpske svece. Da procenjuje koji svetac vređa interese bošnjačkog naroda. Pa ih valjda Sveti Sava ne vređa, jer je Srbin, a Sveti Stefan, ipak, vređa. Oni su se upustili i u meritum verskog, društvenog, običajnog i potpuno polupali lončiće.
 
Da li RS nastupa jedinstveno u aktuelnoj krizi? 
Kao osnivač SDS-a i iz kog sam izašao u vreme čudne nacionalne politike u najvećoj stranci opozicije, mogu samo da skinem kapu za poslednje stavove i da kažem da se ta partija ponaša državotvorno. Nadam se da će tako i ostati. Trenutno, SDS je stranka opozicije koja razume razliku između vlasti i države.
Setite se, targetiranje Karadžića nekada je bilo isto kao aktuelno prokazivanje Dodika. Karadžića su najpre oterali u šumu, pa u zatvor, a prethodno su mu garantovali da neće biti procesuiran. Pravili su hajku kako bi od njega napravili kriminalca, lažući da je iz Prijedorske banke odneo tri miliona maraka. Želeli su stvoriti nezadovoljstvo naroda prema njemu, što nije uspelo. Ne verujem ni da će uspeti aktuelni pokušaji po istom principu. Nismo mi društvo koje drugačije živi i radi ili ima drugačije demokratske principe od nemačkog, francuskog ili švajcarskog modela. U vreme evropske cenzure u vezi s ratom u Ukrajini možemo čak reći da smo pet puta slobodniji. U Banjaluci možete da kritikujete i hvalite Putina ili Zelenskog, a u Berlinu i Parizu to ne smete. Udar na RS, sem napada na naše vrednosti, jeste udar i na demokratsko društvo.
 
Neki u poslednjim dešavanjima u RS pronalaze baš uticaj dešavanja u Ukrajini. 
Sukob u Ukrajini ima veze sa situacijom u celom svetu. Pa ima refleksije i na Balkan. Mi u tom ratu ne učestvujemo. Nepoštovanje međunarodnih ugovora je uvek generator koji dovodi do ratova. Nepoštovanje Kumanovskog sporazuma i Rezolucije 1244 izaziva krizu na KiM, jer Srbi nisu dobili svoje bezbednosne snage da ih štite. Minski sporazumi nisu poštovani dok je trajala tortura nad stanovništvom Donbasa. Ako se setimo kako se pred Drugi svetski rat raspalo Veće naroda i kako se danas ljuljaju UN, možemo da povučemo mnoge paralele. Ali mi nigde ne treba da srljamo. BiH treba da se liši ambicije za priključivanje u bilo kakve vojne asocijacije. Ali EU je odlučila da pritisne BiH da se mora opredeliti. Na svu sreću bez mišljenja Srba to se ne može desiti. Blokirali smo pristupanje NATO-u i uvođenje sankcija Rusiji. Srpska može da se ponosi kako tretira ukrajinsku manjinu, koja je ovde najbrojnija. U Prnjavoru živi nekoliko hiljada Ukrajinaca, koji imaju svoje crkve i mi želimo da niko u Srpskoj nema ikakvih problema. To je za nas čast.
 
Verujete li u neka saznanja da se razmatra smena Dodika? 
Mi smo OHR još ranije potpuno pobedili, argumentima i dokazima. Dokazali smo da su svi visoki predstavnici imenovani rezolucijama SB UN. Prezentovaćemo dokumente koji su potpisani između parafa i potpisa Dejtonskog sporazuma, sa takozvane Konferencije za implementaciju mira u Londonu – koja je ustanovila Savet za sprovođenje mira (PIK) i pozvala zvaničnim dokumentima SB UN da potvrdi prvog visokog predstavnika. Dakle, čak i kada bi Šmit smenio Dodika, mi to ne bismo objavili, jer nema legalitet. Ako nema legalitet imenovanja i njegove odluke su nelegalne. Pa kako onda da njegove odluke objavljujemo u „Službenom glasniku RS”? Ovog trenutka, Srpska je ta koja čuva pravni poredak u BiH. Sve akcije iz RS zasnovane su na pravu i to svi dobro znaju. Zato su prešli na drugu strategiju – zloupotrebu Ustavnog suda.
 
Šmit je nametnuo zakon koji inkriminiše one koji ne poštuju njegove, kao i odluke Ustavnog suda. 
Time želi da upotrebi domaće institucije za izazivanje krize. To će opet raditi nametanjem zakona. Oni koji budu prihvatili da sprovode takve zakone mogu da naprave poremećaj mira. Zato je Dodik najavio da će u Nemačkoj tužiti Šmita za lažno predstavljanje, ali i za narušavanje mira, a to je najveći zločin. Mi u RS sem pravnog poretka RS i BiH čuvamo i mir.
 
Posebnu nervozu na Zapadu izazvala je najava suspenzije ingerencije Suda i Tužilaštva BiH i agencije Sipa. 
Jedan šeik je u otporu zapadnjačkoj agresiji rekao da muslimani ne jedu svinjetinu, ali da ako treba da umru od gladi, možda i mogu da ih nateraju na to. Ako naše postojanje bude ugroženo, bićemo prinuđeni da donosimo zakone koji će imati pravni legalitet i koji će se primenjivati na teritoriji RS. A sasvim drugi zakoni će važiti u FBiH. Imaćemo praktično dve zemlje. To ne priželjkujem, već se nadam da će biti pameti u međunarodnim centrima, što uključuje i neophodnu katarzu u EU, koja ovde treba da zameni OHR. Treba da se imenuju domaće sudije i da se sprovode domaći zakoni, te da niko nikome ne koči razvoj.
 
Na osnovu čega tvrdite da se neće dozvoliti da Srbi u BiH budu svedeni na manjinu i podvrgnuti nasilju kao na KiM? 
Teroristički režim koji na KiM ugrožava Srbe često pominje Srpsku, što je za nas veliko priznanje. Kada tvrde da neće dozvoliti RS na KiM, to je potvrda da je Srpska toliko etablirana da joj se ni ćošak ne može odbiti. Niko sem naše skupštine neće donosi odluke u ime nas, niti će imenovati gradonačelnike u ime naših građana tako što će da raspisuje izbore i sa dva-tri odsto izlaznosi priznaje njihove rezultate. A mnogi u Sarajevu bi to voleli. U RS postoje dva veća naselja sa Bošnjacima, Kozarac i Janja, koja uživaju svu našu pažnju, prava i ljubav. Ipak, BiH iz devedesetih i danas nije ista. U Sarajevu nema Srba, svi gradovi su monoetnički u oba entiteta, uz izuzetke Drvara, Glamoča, Grahova i Petrovca u FBiH. Izmaštana multietnička priča je samo lažni građanski model za konačnu supremaciju Bošnjaka.

Bajden: Saudijska Arabija i Izrael daleko su od sporazuma o normalizaciji odnosa
Izrael i Saudijska Arabija su daleko od sporazuma o normalizaciji koji bi uključivao sporazum o odbrani i američki civilni nuklearni program, rekao je predsednik SAD Džozef Bajden u intervjuu za Si-En-En.
Američki zvaničnici su posredovali u pokušaju da postignu dogovor o normalizaciji odnosa između dve zemlje, podseća Rojters.
„Daleko smo odatle. Imamo o mnogo čemu da razgovaramo”, rekao je Bajden.
Izraelski ministar energetike Izrael Kac je prošlog meseca izrazio protivljenje ideji da Saudijska Arabija razvija civilni nuklearni program kao deo bilo kakvog uspostavljanja odnosa između dve zemlje posredstvom SAD.
Bajden je ukazao na odluku Saudijske Arabije, uoči njegove posete kraljevstvu prošlog leta, da otvori svoj vazdušni prostor za sve avio-prevoznike, otvarajući put za više preleta ka i iz Izraela, prenosi Tanjug.

Bajden otputovao na evropsku turneju, posetiće Britaniju, Litvaniju i Finsku
Predsednik SAD Džozef Bajden otputovao je danas na evropsku turneju tokom koje će posetiti Veliku Britaniju, Litvaniju i Finsku, javlja Rojters.
Bajden će večeras stići u London, a narednog dana će se sresti sa britanskim kraljem Čarlsom III, prvi put od kada je krunisan.
On će razgovarati i sa britanskim premijerom Rišijem Sunakom u Dauning stritu.
Sledeća poseta je samit NATO u Viljnusu, u Litvaniji.
Bajden će provesti dva dana u glavnom gradu Litvanije, koja je domaćin godišnjeg samita NATO.
On ćee učestvovati na sastancima sa liderima i održati govor na Univerzitetu u Viljnusu.
Konačna stanica je Helsinki, gde se očekuje da će Bajden u četvrtak proslaviti proširenje NATO sa Finskom kao najnovijom članicom alijanse.
Ova nordijska zemlja je u aprilu postala 31. članica NATO.
Bajdenov savetnik za nacionalnu bezbednost Džejk Saliven rekao je da će Bajdenovo putovanje „pokazati predsednikovo vođstvo na svetskoj sceni”, navodi AP, prenosi Tanjug.

Budi hrabra – reci NE nasilju
Od početka godine čak 22 žene ubijene su u porodičnom nasilju, a među njima se nalaze i dve devojčice. Podaci Centra za podršku ženama govore da je od 2010. godine u porodično-partnerskom odnosu ubijeno više od 330 žena, a statistika svedoči da se svaka treća žena ranije obraćala institucijama sistema za pomoć. Brojke takođe upozoravaju da je u prethodnoj deceniji trećina žena ubijena vatrenim oružjem, a taj trend nastavlja se i u ovoj godini, u kojoj je šest žena stradalo na ovaj način. Statistika koja svedoči da osam od deset žena strada od ruke muža, oca ili brata postaje još bolnija kada se iza nje pomole lica više od 400 dece koja su u poslednjih deset godina ostala bez majki i odrastaju s doživotnim žigom da im je otac ubica – neki od njih nastavili su život s bakama i dekama, drugi odrastaju u hraniteljskim porodicama, a neki mališani detinjstvo provode u domovima za decu bez roditeljskog staranja.
Is­tra­ži­va­nje po­ve­re­ni­ka za za­šti­tu rav­no­prav­no­sti i Pro­gra­ma Uje­di­nje­nih na­ci­ja za raz­voj u Sr­bi­ji (UNDP), ko­je je ura­đe­no na re­pre­zen­ta­tiv­nom uzor­ku od 1.004 že­ne pokazalo je da najveći broj že­na ko­je su po­sta­le žr­tve po­ro­dič­nog ili part­ner­skog na­si­lja ne pri­ja­vlju­je nasilnika iz stra­ha od nje­go­ve osve­te. Po­lo­vi­na njih pri­zna­je da su stid i sra­mo­ta zbog agre­si­je ko­jom su iz­lo­že­ne, kao i spo­zna­ja da ne­ma­ju gde da odu ako od­lu­če da iza­đu iz začaranog kru­ga na­si­lja glav­ni raz­log zbog ko­jeg ne pri­ja­vlju­ju na­si­lje in­sti­tu­ci­ja­ma si­ste­ma.
Studija re­a­li­zo­va­na u okvi­ru pro­jek­ta „In­te­gri­sa­ni od­go­vor na na­si­lje nad ženama i de­voj­či­ca­ma u Sr­bi­ji”, ko­je u part­ner­stvu s Vla­dom Sr­bi­je spro­vo­de agen­ci­je Ujedinjenih na­ci­ja u Sr­bi­ji, ta­ko­đe po­ka­zuje da že­ne naj­ve­će po­ve­re­nje ima­ju u Si­gur­ne žen­ske ku­će, a po­tom u zdrav­stvo, po­li­ci­ju i ver­ske in­sti­tu­ci­je, a naj­ma­nje ve­ru­ju jav­nom tužilaštvu i cen­tri­ma za so­ci­jal­ni rad. Naj­ve­ći broj že­na ko­ji je uče­stvo­vao u ovom is­tra­ži­va­nju na­veo je da su raz­u­me­va­nje i podrška oko­li­ne, od­no­sno po­ro­di­ce i pri­ja­te­lja, ključ­na stvar ko­ja bi ih mo­ti­vi­sa­la da prijave na­si­lje u po­ro­di­ci – ako bi po­sta­le žr­tve na­si­lja, čak 38 od­sto že­na pr­vo bi tražilo podršku od čla­no­va po­ro­di­ce, 28 pro­ce­na­ta njih oti­šlo bi u po­li­ci­ju, dok bi se prijateljima po­ve­ri­lo sve­ga de­vet pro­ce­na­ta že­na.
Iako je veća šansa da neko ko je ekonomski zavisan od nasilnika ostane u nasilnom odnosu, u Sigurnoj ženskoj kući nalaze se i žene koje su na veoma visokim socijalnim položajima i koje su izbačene iz sopstvenog doma, a nasilnik koji je trebalo da završi u zatvoru, pronašao je rupu u zakonu kroz koju se provukao uz pomoć umešnog advokata.
Iskustvo govori da je situacija kada žena reši da ostavi nasilnika po nju najrizičnija – ubistva se dešavaju kada žena konačno „prelomi” i saopšti partneru da ga napušta, a neka istraživanja govore da se femicid obično dešava unutar tri meseca od odlaska žene. Iako stručnjaci apeluju da se mora napraviti veoma detaljan plan zaštite žrtve, dešava se da neka karika u lancu zaštite žrtve, koga čine policija, tužilaštvo i sud, jednostavno ne proceni dobro bezbednosni rizik.
Kako bi se sprečila kategorizacija na „laka” i „teška” ubistva, udruženje „FemPlatz” zahteva od nadležnih da se krivično delo femicida uvede kao posebno krivično delo. Istraživanje koje je uradilo ovo udruženje pokazuje da je u skoro trećini slučajeva femicida sud dosudio kaznu od 10 do 15 godina. „FemPlatz” takođe traži od nadležnih uspostavljanje nezavisnog tela za praćenje femicida, čime će se obezbediti prikupljanje podataka o ubistvima žena koji će biti dostupni javnosti i ujedno unaprediti rad institucija i poboljšati sistem zaštite žena od nasilja.
Mada sta­ti­sti­ka upozorava da sva­ke go­di­ne iz­me­đu 20 i 30 že­na bi­va ubi­je­no u po­ro­dič­nom ili part­ner­skom na­si­lju, ve­li­ki broj njih je i spa­sen za­hva­lju­ju­ći ade­kvat­noj re­ak­ci­ji dr­ža­ve – podaci Ministarstva pravde govore da je to­kom 2022. go­di­ne pro­du­že­no vi­še od 20.000 hitnih me­ra za­šti­te žr­tve i iz­ra­đe­no 19.017 pla­no­va za­šti­te žr­tve, a od 2017, od­no­sno od po­čet­ka pri­me­ne Za­ko­na o spre­ča­va­nju po­ro­dič­nog na­si­lja, pa do po­čet­ka ove go­di­ne iz­re­če­ne su 103.864 hit­ne me­re. Vi­še od hi­lja­du pred­stav­ni­ka pra­vo­sud­nog si­ste­ma bi­lo je na obu­ci i spe­ci­ja­li­zo­va­noj edu­ka­ci­ji o pre­ven­ci­ji po­ro­dič­nog na­si­lja.

Federer odustao od Sinsinatija, Nadal opet broj 1
SINSINATI  - Švajcarski teniser Rodžer Federer povukao se sa turnira u Sinsinatiju i na taj način omogućio Rafaelu Nadalu da se posle više od tri godine vrati na prvo mesto na ATP listi.
Osvajač 19 gren slem titula i sedmostruki šampion Sinsinatija kao razlog za odustajanje naveo je probleme sa leđima zbog kojih nije želeo da rizikuje pogoršanje povrede dve nedelje pred start US opena.
Nadal se vraća na vrh prvi put od jula 2014. godine, a smeniće Endija Mareja, koji je zbog povrede još ranije otkazao učešće. (Tanjug)

Poraz Troickog, Tipsarević već u drugom kolu
SINSINATI – Srpski teniser Viktor Troicki završio je učešće na mastersu u Sinsinatiju već u prvom kolu porazom od Amerikanca Džona Iznera 7:6 (7:3), 6:4.
Izneru, 19. igraču sveta, bio je potreban samo jedan brejk, na startu drugog seta, da slavi nad Troickim posle skoro sat i po vremena igre.
Izner se u drugom kolu sastaje sa boljim iz američkog duela Donald Jang - Tomi Pol.
Srbija će ipak imati još jednog predstavnika na turniru jer je Janko Tipsarević, uprkos porazu od Amerikanca Kristofera Jubenksa 6:3, 6:4 u kvalifikacijama, prošao u glavni žreb kao „laki luzer”.
Tipsarević je čak slobodan u prvoj rundi i u sledećoj čeka pobednika između Sema Džonsona (SAD) i Davida Ferera (Španija).
Masters u Sinsinatiju igra se za nagradni fond od 4.973.120 dolara. (Tanjug)

Pobede Voždovca i Spartaka
Fudbaleri Voždovca pobedili su večeras na svom terenu Javor sa 1:0, u utakmici petog kola Super lige Srbije i ostvarili četvrtu uzastopnu pobedu. Voždovac je bez poraza u prvih pet kola i drugi je na tabeli sa 13 bodova, dva manje od vodeće Crvene zvezde. Javor je pretrpeo treći poraz u poslednje četiri utakmice i zauzima 14. mesto na tabeli sa četiri boda.
Beogradski klub će u narednom kolu igrati u Subotici, a Javor će u Ivanjici dočekati Vojvodinu. Fudbaleri Spartaka pobedili su na svom terenu u Subotici Mačvu sa 3:2 i ostvarili treću pobedu u prvenstvu.
Subotički tim, koji je prekinuo niz od dve utakmice bez pobede, je peti na tabeli sa 10 bodova, a Mačva, koja je pretrpela drugi uzastopni poraz posle dve vezane pobede, zauzima osmo mesto sa šest bodova.
Mačva će u šestom kolu dočekati Rad. Fudbaleri Mladosti i Radnika odigrali su večeras u Lučanima 0:0. Mladost i Radnik imaju po pet bodova na 10. odnosno 11. mestu na tabeli. U šestom kolu, narednog vikenda, Mladost će igrati na gostovanju protiv Bačke, a Radnik će u Surdulici dočekati Zemun. (Beta)

Ronaldo kažnjen sa pet utakmica zbog guranja sudije
MADRID - Najbolji fudbaler sveta Kristijano Ronaldo kažnjen je sa pet utakmica suspenzije zbog guranja sudije na prvoj utakmici Superkupa Španije protiv Barselone, odlučila je Disciplinska komisija FS Španije.
Njemu je pretila suspenzija između četiri i 12 utakmica jer je pošto je dobio drugi žuti karton, zbog simuliranja penala, odgurnuo glavnog sudiju, samo nekoliko minuta nakon što je postigao fantastičan pogodak i dobio prvi žuti zbog skidanja dresa.
Ronaldo će propustiti revanš sa Barselonom i četiri utakmice na startu Primere, protiv Deportiva, Valensije, Sosijedada i Levantea.
Real je u prvom meču Superkupa savladao Barselonu na Kamp nou 3:1, a revanš je u sredu uveče u Madridu. (Tanjug)

Turska meka moć stiže preko „Alije”
Od našeg stalnog dopisnika
Banjaluka – U poplavi turskih serija, koje su na Balkanu zamenile one španske, čini se da bi se uskoro mogla pojaviti i jedna koja neće zadobiti naročite simpatije u Srbiji i Republici Srpskoj.
Srpskim gledaocima, naime, u najavljenoj seriji u produkciji turske države televizije TRT najverovatnije bi mogao biti sporan glavni lik – Alija Izetbegović, ratni lider bosanskih muslimana, koji je, pak, Turcima temeljni inspirator i nadahnuće, pa je stekao zasluge da se kroz šest epizoda mini-serije portretišu njegovi „lik i delo”.
Političara i osobe koja, po viđenju turskog ambasadora u BiH, „ima sve osobine koje krase jednog lidera”, pa je, kako prenose mediji, seriju pod nazivom „Alija” oberučke podržao i turski predsednik Redžep Tajip Erdogan, koji je još ranije rekao da mu je „Alija ostavio Bosnu u amanet”, jer je „Bosna ostavština Osmanlija”.

Britanac u Hrvatskoj vozio 244 km na sat
SISAK - Sisačka policija izrekla je novčanu kaznu od ukupno 11.600 kuna (oko 1.600 evra) 22.godišnjem britanskom državljaninu, koji je svoj BMW vozio 244 kilometara na sat na autoputu Bregana-Zagreb-Lipovac, a pri tom nije ni imao dozvolu kod sebe.
Mladi Britanac zaustavljen je na području Sisačko-moslavačke županije, u nedelju oko 21.00 sati, vozeći 244 kilometara na sat BMW britanskih registracija u smeru Zagreba.
On je, pored dramatičnog prekoračenja brzine, učinio još sedam ozbiljnih prekršaja.
To su požurivanje vozila ispred sebe svetlosnim znakovima, nedržanje potrebnog razmaka, preticanje teretnih automobila trakom za zaustavljanje, nekorišćenje pokazivača smera, nepostupanje po zahtevima izraženim svetlosnim, zvučnim i znakovima policijskih službenika pomoću svetleće stop tablice, prestrojavanje iz trake u traku, a da se prethodno nije uverio da to može učiniti bez opasnosti po druge učesnike u saobraćaju.
Kod sebe nije imao ni vozačku dozvolu.
Policija mu je izdala obavezni prekršajni nalog i izrečena mu je ukupna novčana kazna od 11.600 kuna, te mu je privremeno oduzeta putna isprava radi osiguranja naplate novčane kazne, saopštila je Sisačko-moslavačka policijska uprava, javlja Hina a prenosi Tanjug.

Gradonačelniku Kotora oduzimaju crnogorsko državljanstvo jer ima srpsko
PODGORICA - MUP Crne Gore po službenoj dužnosti pokrenuo je postupak za oduzimanje crnogorskog državljanstva gradonačelniku Kotora Vladimiru Jokiću, koji je i državljanin Srbije.
Postupak je pokrenut nakon što je MUP dobio uverenje prema kojem je Jokić postao državljanin Srbije nakon 3. juna 2006, pišu Dnevne novine.
Postupak je, kako se navodi, pokrenut po sili zakona, a predmet je vraćen kotorskim nadležnim organima koji treba da uzmu izjavu od Jokića.
Jokić je, naime, početkom jula saopštio da je državljanin Crne Gore, te da nema državljanstvo nijedne druge države.
On je to rekao povodom medijskih napisa da je u trenutku izbora na funkciju predsednika Opštine Kotor imao dva državljanstva - crnogorsko i srpsko.
Prema crnogorskim zakonima ne postoji mogućnost posedovanja dvojnog državljanstva, dok je prema srpskim zakonima to moguće.
Dvojno državljanstvo je jedno od otvorenih pitanja dveju država o kojem su razgovori započeti, ali su prekinuti bez konkretnog dogovora. (Tanjug)

U koritu reke Tare pronađena neeksplodirana avio-bomba
PODGORICA - U koritu reke Tare, u Crnoj Gori, jutros je pronađena neeksplodirana avio-bomba zaostala iz Drugog svetskog rata.
Iz MUP-a Crne Gore je saopšteno da je bomba pronađena na Mateševu, u neposrednoj blizini trase autoputa.
„To je najteže pojedinačno neeksplodirano ubojno sredstvo pronađeno u poslednjih deset godina”, navodi se u saopštenju.
Bomba će, najavljeno je, biti uklonjena i uništena u skladu sa procedurama.(Tanjug)

Tužilaštvo BiH: Formiran predmet protiv Izetbegovića i Softića
SARAJEVO  - Tužilaštvo Bosne i Hercegovine potvrdilo je da je formiralo predmet protiv lidera SDA Bakira Izetbegovića i pravnog stručnjaka Sakiba Softića, ali nije pokrenulo i istragu.
Iz Tužilaštva je za sarajevsku N1 Televiziju rečeno da je predmet formiran na osnovu dostavljene prijave, te da se rade određene provere.
Narodni demokratski pokret (NDP) podneo je sredinom marta Tužilaštvu BiH krivičnu prijavu protiv člana Predsedništva BiH Bakira Izetbegovića zbog zloupotrebe službenog položaja i protiv Sakiba Softića zbog lažnog predstavljanja i neovlašćenog preduzimanja službenih radnji u vezi sa pokretanjem revizije presude Međunarodnog suda pravde po tužbi protiv Srbije.
NDP, naime, smatra da to pitanje ima pravni karakter sa ozbiljnim političkim implikacijama zbog čega su se, kako navode u tom pokretu, opredelili da se stvar reši pravnim, a ne političkim sredstvima i to pred pravosudnim organima BiH. (Tanjug)

Azbuka na suvenirima za turiste
Pokloni koji mogu stati u svaku torbu, pa i u džep, jednostavni i praktični, napravljeni su od drveta, a krasi ih azbuka. To su podmetači za čaše, magneti, šolje, rokovnici i majice. Osmislila ih je dizajnerka Svetlana Dimovski. Ona pravi i drveni nakit i table sa porukom, a majstor je za kaleidoskope.
U poslu joj je desna ruka suprug Rodoljub Trajkovski. On je sinoć za  štandom u nekadašnjoj Robnoj kući „Beograd” u Knez Mihailovoj ulici dočekivao strane turiste, ali i naše ljude koji žive u inostranstvu zainteresovane da pazare jedinstven suvenir.

(Foto I. Milutinović)
Supružnici promovišu naše pismo – ćirilicu i tvrde da svi koji posete prestonicu rado iz nje ponesu nešto sa ćiriličnim natpisom.
– Dok biraju poklon, stariji obično kažu da naše pismo mora da se čuva ma gde da se skrasimo u svetu. Zato nije naodmet imati pred očima niz od A do Š – prenosi Rodoljub svoje iskustvo sa mušterijama. Za štandom pažnju privlače i kaleidoskopi namenjeni svima koji vole zabavu i imaju mašte.

Kome smetaju srpske zastave na Egzitu
Događaj iz Novog Sada gde su organizatori Egzit festivala sa bedema Petrovaradinske tvrđave skinuli zastavu na kojoj je predstavljena mapa Kosova i Metohije u bojama srpske trobojke i sa srpskim grbom, nekako se stidljivo provukao kroz medije. Radost što dolaze gosti, ko peva i kako svira, „sakrili” su ovaj sramni događaj. Ali su zato društvene mreže „gorele”, uz osuđujuće komentare.
Šta se zapravo desilo: kako bi pokazali što više servilnosti za svoje goste iz zemalja koje priznaju nezavisnost Kosmeta, organizatori su odlučili da skidaju srpske simbole u Srpskoj Atini, “da ih ne vređaju” a na njihovo mesto postavili su srce sa znakom mira.
Baš dok Kurtijevi do zuba naoružani specijalci svakodnevno hapse i maltretiraju naše sunarodnike u južnoj srpskoj pokrajini, Egzit je odlučio da promoviše „mir”. To je mnogo više od servilnosti jer je prekršen ustav i član zakona o nacionalnim simbolima.
Grupa mladih patriota su zastavu sa mapom Kosmeta postavili pre nekoliko dana kao vid podrške našem narodu u južnoj srpskoj pokrajini u ovim teškim trenucima. To je odmah zasmetalo autošovinistima okupljenim u nekim organizacijama i partijama. Mnogo je urađeno na suzbijanju antišovinizma u našoj zemlji, ali pojavni oblici ove bolesti i dalje mogu da se vide. Primer za to je ovaj slučaj.
Pojedinci su već par puta pokušavali da uklone zastavu, u čemu su ih mlade patriote sprečile.
I to nie usamljen incident. Samo dan posle skandala u Novom Sadu, kada su organizatori Egzit festivala sa bedema Petrovaradinske tvrđave skinuli zastavu na kojoj je predstavljena mapa Kosova i Metohije, na istoj manifestaciji dogodio se novi..
Ovog puta je na jednom od nastupa mladić je podigao zastavu na kojoj je bila mapa Kosmeta u bojama srpske zastave i natpis „Nema predaje”. Opkolili su ga i tražili da je skloni. Bilo je povuci-potegni ali taj srpski patriota nije odustao.
Da li većina građana Novog Sada ne gleda blagonaklono na skidanje srpskih simbola, siguran sam da ne gleda. I da im nije drago. I vasceloj Srbiji nije pravo. I to prolazi “ispod radara”.. I nikom ništa. Ako potpisnika ovih redova bilo ko optuži za preterani patriotizam ili slične emocije, znaće odakle dolaze ti napadi, pokazaće oni pravo lice.

Mi ne idemo nikud i ne radimo ništa
Prozapadne opozicione stranke koje organizuju proteste nikako ne žele da se oprobaju na izborima nakon što su već deset puta okupili svoje pristalice na ulicama.
Nesvakidašnji zahtev dela opozicije da se nikako ne raspisuju izbori politički je fenomen kakav se retko može videti u svetu, ali u Srbiji je izgleda i to moguće. Samo u Srbiji postoji opozicija kojoj nije cilj dolazak na vlast ili bar ne dolazak na vlast na izborima.
Tokom jučerašnje protesne šetnje imali smo priliku da ovo čujemo od predsednika Demokratske stranke Zorana Lutovca koji je dao izjavu za televiziju N1 koja je medijski promoter protesta i dela opozicije koji ih organizuje.
Na pitanje reporterke N1 da li misli da su izbori pravi način da se protesti kapitalizuju kako smatraju brojni analitičari, Lutovac kaže da to nije dobra procena.
- Leto je, manje je ljudi na ulicama, to treba raditi kad ste najjači, a ne kad slabite. Najjači ste krajem avgusta ili početkom septembra kad se ljudi vrate sa odmora - rekao je Lutovac.

OVO NEMA NIGDE NA SVETU: OPOZICIJA PRETI VUČIĆU AKO RASPIŠE IZBORE!

N1: Analitičari misle da opozicija treba da kapitalizuje ove proteste. Mislite li da su izbori način?

Zoran Lutovac: Ne, to nije dobra procena! Leto je, manje je ljudi na ulicama, to treba raditi kad ste… pic.twitter.com/gqcZWohz1o
— Detektor laži (@LaziDetektor) July 9, 2023

Po svemu sudeći, okupljenih je zaista sve manje, a deluje da su pristalice prozapadne opozicije morale da napuste Srbiju zbog ,,diktature” i lošeg života te da svoju tugu blaže na plažama primorskih zemalja.
Ipak, Lutovac ne sumnja da će se pristalice vratiti. Samo da se završe letovanja. 
Međutim, ni tada, izbori neće biti tema za ovaj deo opozicije već formiranje prelazne vlade bez izbora, legitimiteta i mimo volje naroda kako je to već viđeno tokom dvehiljaditih.
- Izbori za nas nisu tema. Ako raspišu izbore, imaće građane na ulicama - poručio je Lutovac.
Ne može se reći ni da Lutovac nije u pravu jer bi svaki izlazak na izbore podrazumevao i uvek neugodni cenzus od tri odsto. 
Na drugoj strani, za tehničku vladu nije vam neophodno ništa. Eventualno konsultacija u nekoj od stranih ambasada. Posle toga i lideri opozicionih stranaka bi mogli na neku od egzotičnih destinacija. Naravno, o našem trošku. Red je da i oni odmore. Ipak su se naradili.

Srpska jedina štiti Ustav BiH i Dejton
Od našeg stalnog dopisnika 
Banjaluka – Republika Srpska nije izvor problema, već mesto na kom se donose odluke koje pozivaju na domaći dogovor i pronalazak rešenja. U Banjaluci nisu izglasani akti o secesiji, već akti koji omogućavaju relaksaciju i koji pozivaju na dijalog i dogovor. Kao što se desilo na nedavnoj sednici dve entitetske vlade, što mi vidimo kao model odnosa za budućnost, rekao je Nenad Stevandić, predsednik Narodne skupštine Republike Srpske. On je u razgovoru za „Politiku” istakao da je već posle tri dana nakon zajedničke sednice vlada Republike Srpske i Federacije BiH došao „doprinos” saradnji naroda i entiteta i od strane Kancelarije visokog predstavnika (OHR).
„Oni su svoje sporne odluke doneli svega tri dana posle sednice na kojoj su započeti domaći dogovori. To sve objašnjava. Ne dozvoljavaju da se sami dogovorimo. Ne odgovara im da se priča o investicijama, o povratku mladih, zapošljavanju i rastu BDP-a”, rekao je on. Govoreći o podeli državne imovine, podsetio je da su jedine granice koje su nacrtane posle Drugog svetskog rata one koje su podelile entitete u BiH. „Te granice su plod međunarodnog ugovora. Šta one dele ako već nisu međudržavne granice? Pa dele imovinu entiteta! Stoga pokušaj osporavanja imovine Republike Srpske u stvari predstavlja svesno izazivanje krize i sukoba.”
 
Utisak je da BiH ulazi u ozbiljnu krizu. Skupština je usvojila dva zakona i njima odbacila odluke visokog predstavnika i Ustavnog suda BiH. Oba zakona suspendovao je Kristijan Šmit. Šta je Srpsku opredelilo na ove korake? 
Nesporno je da je visoki predstavnik generator sukoba i nesporazuma u BiH. To proističe iz činjenice da on nema legalno imenovanje. Po relevantnim rezolucijama SB UN, BiH je bez visokog predstavnika. Jake zemlje, koje ne zavise mnogo od SB UN, progurale su da Šmit sedne u kancelariju visokog predstavnika bez obzira na to što nema legalitet. Zato imamo stvaranje cikličnih krugova krize. Takođe, Ustavni sud BiH je jedina institucija koja ne počiva na dejtonskim principima – konsenzusu dva entiteta i tri naroda. Tamo dominiraju tri stranca, koji zajedno s dva Bošnjaka preglasavaju Srbe i Hrvate. To je izvor svih problema. Sve što je i ranije radila Narodna skupština RS bila je reakcija na odluke koje donose ove institucije. Neverovatno je da Bošnjaci ne žele da imaju još jednog Bošnjaka u Ustavnom sudu, već nastoje da tamo ostane Nemac ili Albanac. To je za nas znak da se sa BiH upravlja spolja, a za druge nada da će strane sudije, kao u ratu strani avioni, doneti prednost Bošnjacima.
 
Odluke Skupštine RS nailaze na ozbiljnu ljutnju na Zapadu. 
Mi moramo ostati jedinstveni i uporni, ne sme biti pukotina među Srbima. Moramo sačuvati odlične odnose sa Srbijom i svoju neutralnost. Imamo otvorene sve komunikacijske kanale, čak i sa zemljama koje nas stalno kritikuju. Mi ćemo nastaviti da nudimo rešenja, koja će uvek biti zasnovana na dejtonskim principima, a to znači da nijedna odluka ne sme da bude doneta preglasavanjem, bez saglasnosti dva naroda i dva entiteta. A upravo su to radili visoki predstavnik i Ustavni sud BiH. Mi to razumemo kao nastojanje da se ovde provociraju krize i sukobi. Na to reagujemo pametno i nećemo dozvoliti da budemo okrivljeni za ono što je neko drugi smislio.
 
Da li je nametanje model po kom dugoročno može disati BiH? 
Ne, naprotiv, to je potpuno glupo, jer u BiH je već ispod 1,5 miliona Bošnjaka, oko milion Srba i manje od pola miliona Hrvata. Niko nikog tu ne može da nadjača i ugrozi. Mogu samo da se stvaraju nepotrebne krize. Razumem frustraciju Bošnjaka zbog percepcije da samo oni nemaju svoju državu. Zato postoji neki prikriveni cilj da se preko geopolitičke osovine – koju ovde drže Amerikanci i Britanci, posredstvom OHR-a i stranih sudija – isposluje neka supremacija Bošnjaka. Ali to ne može i neće ići preko leđa druga dva naroda i može samo silom da se desi. To ne žele ni Hrvati, koji su u zadnje vreme bili zavisni od Srba, i čiju smo poziciju štitili samo zato da ne bismo mi došli na red, a ne zato što smo u ljubavi s onima koji često pokazuju proustaške stavove. Srpska nije osnovana voljom tih sila koji sada rade protiv nje, ali je od njih prihvaćena kao neminovnost. Ipak se nadležnosti Srpske stalno tope i ako se to nastavi biće kao da je nismo ni stvorili i zato je reakcija RS tako odlučna.
 
Dakle, sem brige za državnu imovinu, korake Srpske uslovila je akumulacija nezadovoljstva. Ipak stižu upozorenja. 
Sva briga kojom Dodika žele da predstave kao figuru koja krši Dejtonski sporazum i ustavni poredak velika je laž. Dodik ima poseban stil, ali on je samo alibi da se dovrši posao obesmišljavanja i obezvlašćivanja RS. Manji deo opozicije to ne razume. Pa još daju podsticaj alibiju međunarodnog faktora. Dodik ima veliki politički kapacitet i vuče najveći broj konaca. Ali to je stvar koja pripada političkom spektru. U pravnom spektru ni Dodik ni RS nikada nisu doneli odluke o disoluciji. Nijedna institucija RS nije donela odluku o otcepljenju. Naše odluke treba pažljivo čitati. Mi u njima tražimo da se izaberu sudije Ustavnog suda BiH, jer je tako predviđeno. Ali volje za to nema kod Bošnjaka koji te sudije mogu da koriste za atak na RS. I zato smo tu gde jesmo. Što se imovine RS tiče, kada smo 2012. potpisivali ugovor s nemačkom kompanijom u vezi s izgradnjom energetskih objekata – isti ovaj kakav sad imamo sa Srbijom, jer su Nemci odustali – tada Ustavni sud nije problematizovao imovinu. Nije smeo protiv stranaca, niti su federalni partneri vikali da ne možemo bez njihove saglasnosti. U pozadini je srbofobija, a ne zajednički razvoj.
 
Dakle, odgovornost za krizu smeštate pre svega u Sarajevo i kod međunarodnih predstavnika. 
Pogledajte, na 9. januar su ranije dolazili svi. Sve do momenta kada su stranci odlučili da izazovu krizu. Nakon što su Dan RS proglasili neustavnim, počinje kriza, a mi počinjemo još žešće da ga slavimo. Svetosavska nagrada je takođe problematizovana od Bošnjaka, ali je Ustavni sud odlučio da ona nije uvredljiva. Taj sud je ušao u formu da deli srpske svece. Da procenjuje koji svetac vređa interese bošnjačkog naroda. Pa ih valjda Sveti Sava ne vređa, jer je Srbin, a Sveti Stefan, ipak, vređa. Oni su se upustili i u meritum verskog, društvenog, običajnog i potpuno polupali lončiće.
 
Da li RS nastupa jedinstveno u aktuelnoj krizi? 
Kao osnivač SDS-a i iz kog sam izašao u vreme čudne nacionalne politike u najvećoj stranci opozicije, mogu samo da skinem kapu za poslednje stavove i da kažem da se ta partija ponaša državotvorno. Nadam se da će tako i ostati. Trenutno, SDS je stranka opozicije koja razume razliku između vlasti i države.
Setite se, targetiranje Karadžića nekada je bilo isto kao aktuelno prokazivanje Dodika. Karadžića su najpre oterali u šumu, pa u zatvor, a prethodno su mu garantovali da neće biti procesuiran. Pravili su hajku kako bi od njega napravili kriminalca, lažući da je iz Prijedorske banke odneo tri miliona maraka. Želeli su stvoriti nezadovoljstvo naroda prema njemu, što nije uspelo. Ne verujem ni da će uspeti aktuelni pokušaji po istom principu. Nismo mi društvo koje drugačije živi i radi ili ima drugačije demokratske principe od nemačkog, francuskog ili švajcarskog modela. U vreme evropske cenzure u vezi s ratom u Ukrajini možemo čak reći da smo pet puta slobodniji. U Banjaluci možete da kritikujete i hvalite Putina ili Zelenskog, a u Berlinu i Parizu to ne smete. Udar na RS, sem napada na naše vrednosti, jeste udar i na demokratsko društvo.
 
Neki u poslednjim dešavanjima u RS pronalaze baš uticaj dešavanja u Ukrajini. 
Sukob u Ukrajini ima veze sa situacijom u celom svetu. Pa ima refleksije i na Balkan. Mi u tom ratu ne učestvujemo. Nepoštovanje međunarodnih ugovora je uvek generator koji dovodi do ratova. Nepoštovanje Kumanovskog sporazuma i Rezolucije 1244 izaziva krizu na KiM, jer Srbi nisu dobili svoje bezbednosne snage da ih štite. Minski sporazumi nisu poštovani dok je trajala tortura nad stanovništvom Donbasa. Ako se setimo kako se pred Drugi svetski rat raspalo Veće naroda i kako se danas ljuljaju UN, možemo da povučemo mnoge paralele. Ali mi nigde ne treba da srljamo. BiH treba da se liši ambicije za priključivanje u bilo kakve vojne asocijacije. Ali EU je odlučila da pritisne BiH da se mora opredeliti. Na svu sreću bez mišljenja Srba to se ne može desiti. Blokirali smo pristupanje NATO-u i uvođenje sankcija Rusiji. Srpska može da se ponosi kako tretira ukrajinsku manjinu, koja je ovde najbrojnija. U Prnjavoru živi nekoliko hiljada Ukrajinaca, koji imaju svoje crkve i mi želimo da niko u Srpskoj nema ikakvih problema. To je za nas čast.
 
Verujete li u neka saznanja da se razmatra smena Dodika? 
Mi smo OHR još ranije potpuno pobedili, argumentima i dokazima. Dokazali smo da su svi visoki predstavnici imenovani rezolucijama SB UN. Prezentovaćemo dokumente koji su potpisani između parafa i potpisa Dejtonskog sporazuma, sa takozvane Konferencije za implementaciju mira u Londonu – koja je ustanovila Savet za sprovođenje mira (PIK) i pozvala zvaničnim dokumentima SB UN da potvrdi prvog visokog predstavnika. Dakle, čak i kada bi Šmit smenio Dodika, mi to ne bismo objavili, jer nema legalitet. Ako nema legalitet imenovanja i njegove odluke su nelegalne. Pa kako onda da njegove odluke objavljujemo u „Službenom glasniku RS”? Ovog trenutka, Srpska je ta koja čuva pravni poredak u BiH. Sve akcije iz RS zasnovane su na pravu i to svi dobro znaju. Zato su prešli na drugu strategiju – zloupotrebu Ustavnog suda.
 
Šmit je nametnuo zakon koji inkriminiše one koji ne poštuju njegove, kao i odluke Ustavnog suda. 
Time želi da upotrebi domaće institucije za izazivanje krize. To će opet raditi nametanjem zakona. Oni koji budu prihvatili da sprovode takve zakone mogu da naprave poremećaj mira. Zato je Dodik najavio da će u Nemačkoj tužiti Šmita za lažno predstavljanje, ali i za narušavanje mira, a to je najveći zločin. Mi u RS sem pravnog poretka RS i BiH čuvamo i mir.
 
Posebnu nervozu na Zapadu izazvala je najava suspenzije ingerencije Suda i Tužilaštva BiH i agencije Sipa. 
Jedan šeik je u otporu zapadnjačkoj agresiji rekao da muslimani ne jedu svinjetinu, ali da ako treba da umru od gladi, možda i mogu da ih nateraju na to. Ako naše postojanje bude ugroženo, bićemo prinuđeni da donosimo zakone koji će imati pravni legalitet i koji će se primenjivati na teritoriji RS. A sasvim drugi zakoni će važiti u FBiH. Imaćemo praktično dve zemlje. To ne priželjkujem, već se nadam da će biti pameti u međunarodnim centrima, što uključuje i neophodnu katarzu u EU, koja ovde treba da zameni OHR. Treba da se imenuju domaće sudije i da se sprovode domaći zakoni, te da niko nikome ne koči razvoj.
 
Na osnovu čega tvrdite da se neće dozvoliti da Srbi u BiH budu svedeni na manjinu i podvrgnuti nasilju kao na KiM? 
Teroristički režim koji na KiM ugrožava Srbe često pominje Srpsku, što je za nas veliko priznanje. Kada tvrde da neće dozvoliti RS na KiM, to je potvrda da je Srpska toliko etablirana da joj se ni ćošak ne može odbiti. Niko sem naše skupštine neće donosi odluke u ime nas, niti će imenovati gradonačelnike u ime naših građana tako što će da raspisuje izbore i sa dva-tri odsto izlaznosi priznaje njihove rezultate. A mnogi u Sarajevu bi to voleli. U RS postoje dva veća naselja sa Bošnjacima, Kozarac i Janja, koja uživaju svu našu pažnju, prava i ljubav. Ipak, BiH iz devedesetih i danas nije ista. U Sarajevu nema Srba, svi gradovi su monoetnički u oba entiteta, uz izuzetke Drvara, Glamoča, Grahova i Petrovca u FBiH. Izmaštana multietnička priča je samo lažni građanski model za konačnu supremaciju Bošnjaka.

Bajden otputovao na evropsku turneju, posetiće Britaniju, Litvaniju i Finsku
Predsednik SAD Džozef Bajden otputovao je danas na evropsku turneju tokom koje će posetiti Veliku Britaniju, Litvaniju i Finsku, javlja Rojters.
Bajden će večeras stići u London, a narednog dana će se sresti sa britanskim kraljem Čarlsom III, prvi put od kada je krunisan.
On će razgovarati i sa britanskim premijerom Rišijem Sunakom u Dauning stritu.
Sledeća poseta je samit NATO u Viljnusu, u Litvaniji.
Bajden će provesti dva dana u glavnom gradu Litvanije, koja je domaćin godišnjeg samita NATO.
On ćee učestvovati na sastancima sa liderima i održati govor na Univerzitetu u Viljnusu.
Konačna stanica je Helsinki, gde se očekuje da će Bajden u četvrtak proslaviti proširenje NATO sa Finskom kao najnovijom članicom alijanse.
Ova nordijska zemlja je u aprilu postala 31. članica NATO.
Bajdenov savetnik za nacionalnu bezbednost Džejk Saliven rekao je da će Bajdenovo putovanje „pokazati predsednikovo vođstvo na svetskoj sceni”, navodi AP, prenosi Tanjug.

Budi hrabra – reci NE nasilju
Od početka godine čak 22 žene ubijene su u porodičnom nasilju, a među njima se nalaze i dve devojčice. Podaci Centra za podršku ženama govore da je od 2010. godine u porodično-partnerskom odnosu ubijeno više od 330 žena, a statistika svedoči da se svaka treća žena ranije obraćala institucijama sistema za pomoć. Brojke takođe upozoravaju da je u prethodnoj deceniji trećina žena ubijena vatrenim oružjem, a taj trend nastavlja se i u ovoj godini, u kojoj je šest žena stradalo na ovaj način. Statistika koja svedoči da osam od deset žena strada od ruke muža, oca ili brata postaje još bolnija kada se iza nje pomole lica više od 400 dece koja su u poslednjih deset godina ostala bez majki i odrastaju s doživotnim žigom da im je otac ubica – neki od njih nastavili su život s bakama i dekama, drugi odrastaju u hraniteljskim porodicama, a neki mališani detinjstvo provode u domovima za decu bez roditeljskog staranja.
Is­tra­ži­va­nje po­ve­re­ni­ka za za­šti­tu rav­no­prav­no­sti i Pro­gra­ma Uje­di­nje­nih na­ci­ja za raz­voj u Sr­bi­ji (UNDP), ko­je je ura­đe­no na re­pre­zen­ta­tiv­nom uzor­ku od 1.004 že­ne pokazalo je da najveći broj že­na ko­je su po­sta­le žr­tve po­ro­dič­nog ili part­ner­skog na­si­lja ne pri­ja­vlju­je nasilnika iz stra­ha od nje­go­ve osve­te. Po­lo­vi­na njih pri­zna­je da su stid i sra­mo­ta zbog agre­si­je ko­jom su iz­lo­že­ne, kao i spo­zna­ja da ne­ma­ju gde da odu ako od­lu­če da iza­đu iz začaranog kru­ga na­si­lja glav­ni raz­log zbog ko­jeg ne pri­ja­vlju­ju na­si­lje in­sti­tu­ci­ja­ma si­ste­ma.
Studija re­a­li­zo­va­na u okvi­ru pro­jek­ta „In­te­gri­sa­ni od­go­vor na na­si­lje nad ženama i de­voj­či­ca­ma u Sr­bi­ji”, ko­je u part­ner­stvu s Vla­dom Sr­bi­je spro­vo­de agen­ci­je Ujedinjenih na­ci­ja u Sr­bi­ji, ta­ko­đe po­ka­zuje da že­ne naj­ve­će po­ve­re­nje ima­ju u Si­gur­ne žen­ske ku­će, a po­tom u zdrav­stvo, po­li­ci­ju i ver­ske in­sti­tu­ci­je, a naj­ma­nje ve­ru­ju jav­nom tužilaštvu i cen­tri­ma za so­ci­jal­ni rad. Naj­ve­ći broj že­na ko­ji je uče­stvo­vao u ovom is­tra­ži­va­nju na­veo je da su raz­u­me­va­nje i podrška oko­li­ne, od­no­sno po­ro­di­ce i pri­ja­te­lja, ključ­na stvar ko­ja bi ih mo­ti­vi­sa­la da prijave na­si­lje u po­ro­di­ci – ako bi po­sta­le žr­tve na­si­lja, čak 38 od­sto že­na pr­vo bi tražilo podršku od čla­no­va po­ro­di­ce, 28 pro­ce­na­ta njih oti­šlo bi u po­li­ci­ju, dok bi se prijateljima po­ve­ri­lo sve­ga de­vet pro­ce­na­ta že­na.
Iako je veća šansa da neko ko je ekonomski zavisan od nasilnika ostane u nasilnom odnosu, u Sigurnoj ženskoj kući nalaze se i žene koje su na veoma visokim socijalnim položajima i koje su izbačene iz sopstvenog doma, a nasilnik koji je trebalo da završi u zatvoru, pronašao je rupu u zakonu kroz koju se provukao uz pomoć umešnog advokata.
Iskustvo govori da je situacija kada žena reši da ostavi nasilnika po nju najrizičnija – ubistva se dešavaju kada žena konačno „prelomi” i saopšti partneru da ga napušta, a neka istraživanja govore da se femicid obično dešava unutar tri meseca od odlaska žene. Iako stručnjaci apeluju da se mora napraviti veoma detaljan plan zaštite žrtve, dešava se da neka karika u lancu zaštite žrtve, koga čine policija, tužilaštvo i sud, jednostavno ne proceni dobro bezbednosni rizik.
Kako bi se sprečila kategorizacija na „laka” i „teška” ubistva, udruženje „FemPlatz” zahteva od nadležnih da se krivično delo femicida uvede kao posebno krivično delo. Istraživanje koje je uradilo ovo udruženje pokazuje da je u skoro trećini slučajeva femicida sud dosudio kaznu od 10 do 15 godina. „FemPlatz” takođe traži od nadležnih uspostavljanje nezavisnog tela za praćenje femicida, čime će se obezbediti prikupljanje podataka o ubistvima žena koji će biti dostupni javnosti i ujedno unaprediti rad institucija i poboljšati sistem zaštite žena od nasilja.
Mada sta­ti­sti­ka upozorava da sva­ke go­di­ne iz­me­đu 20 i 30 že­na bi­va ubi­je­no u po­ro­dič­nom ili part­ner­skom na­si­lju, ve­li­ki broj njih je i spa­sen za­hva­lju­ju­ći ade­kvat­noj re­ak­ci­ji dr­ža­ve – podaci Ministarstva pravde govore da je to­kom 2022. go­di­ne pro­du­že­no vi­še od 20.000 hitnih me­ra za­šti­te žr­tve i iz­ra­đe­no 19.017 pla­no­va za­šti­te žr­tve, a od 2017, od­no­sno od po­čet­ka pri­me­ne Za­ko­na o spre­ča­va­nju po­ro­dič­nog na­si­lja, pa do po­čet­ka ove go­di­ne iz­re­če­ne su 103.864 hit­ne me­re. Vi­še od hi­lja­du pred­stav­ni­ka pra­vo­sud­nog si­ste­ma bi­lo je na obu­ci i spe­ci­ja­li­zo­va­noj edu­ka­ci­ji o pre­ven­ci­ji po­ro­dič­nog na­si­lja.

I Harvard strepi od veštačke inteligencije
Upotreba veštačke inteligencije jeste fascinantna, sigurno će biti velikih promena u obrazovanju i mi na Harvardu dosta razmišljamo na temu „ChatGPT”, jer ne možemo to da ignorišemo. Studenti definitivno koriste VI u programiranju, ali na američkim univerzitetima i posebno na Harvardu postoji kod časti i potpuno poverenje da student neće čak ni kada radi ispit kod kuće da prepisuje i vara. Dešavalo se da nekada nekog uhvatimo, ali većini studenata je čast da budu na Harvardu i niko neće rizikovati da tu šansu prokocka. To je i najveća razlika u odnosu na naš sistem: nije poenta u bubanju, već da se mladi ljudi zainteresuju da nauče da razmišljaju, da postignu nešto u životu. Ništa mi ne znači da zapamte formulu napamet, mogu da je nađu u knjizi, ja sam na svom kursu rekao studentima da mogu da koriste bilo koji onlajn izvor, kaže na početku razgovora za „Politiku” prof. dr Marko Lončar sa Fakulteta tehničkih i primenjenih nauka Univerziteta Harvard. 
 
Dr Lončaru je ove nedelje u SANU uručena nagrada Fondacije „Prof. dr Marko V. Jarić” za 2019. godinu, što ranije nije bilo moguće zbog pandemije kovida 19. Ova nagrada, koja se u medijima naziva i „Srpski Nobel za fiziku”, dodeljuje se već punih 25 godina za izuzetne rezultate. Prema odluci žirija dr Lončar ju je više nego zaslužio za doprinose u oblasti nanofotonike, primenjene fizike i integrisane optike.
Nismo mogli a da ne pitamo profesora da li zna da je u Beogradu ove godine primljen jedan brucoš na fizici i šta savetuje – kako popuniti klupe na fakultetima prirodnih nauka. Odgovor nas je malo iznenadio:
– Mi imamo sličan problem na Harvardu, jer se tu dolazi zbog prava i medicine i borimo se za studente koji bi da postanu inženjeri, i to inženjeri elektrotehnike. Zato sam moj kurs prilagodio da bude praktičan, da bude više laboratorijskih vežbi, da rade projekte. Moj savet srpskim kolegama jeste da se reformišu studije, da bude više prakse. Ne mora baš sve da se nauči, uvek mogu knjigu da otvore ako im zatreba neka formula.
Svoj put do Harvarda opisuje kao kombinaciju genetike, pameti, sreće i podrške porodice i profesora. Detinjstvo je proveo gledajući oca, inženjera elektrotehnike, koji je radio u vojsci, kako stalno nešto popravlja. Krenuo je tatinim stopama, ali je na kraju odabrao svoj put. Kaže da su presudan uticaj imali fantastični profesori matematike i fizike, prvo u Osnovnoj školi „Svetozar Miletić” u Zemunu, koju je završio kao đak generacije, a potom i u Matematičkoj gimnaziji na programerskom smeru u vreme kada su kompjuteri bili retkost i papreno koštali.
– Fizika me zanimala, ali sam upisao elektroniku na Elektrotehničkom fakultetu. Po završetku studija sam aplicirao za Ameriku jer kod nas gotovo ništa nisam mogao eksperimentalno da radim, neka istraživanja su vrlo skupa i tako sam stigao 1997. do Kal teka i profesora Ćuka. Ali stara ljubav zaborava nema i vratio sam se fizici – priča ovaj harvardski profesor.
Prvi šok je bio kada je shvatio koliko je neverovatno teorijski potkovan u odnosu na američke kolege, ali praksa je bila slaba tačka, zbog nedostatka opreme i materijala na fakultetima u Srbiji u to vreme pogotovu.
– Brzo se čovek navikne na bolje. Tu sam završilo i doktorat. Posle šest godina u Los Anđelesu preselio sam se u Boston, najevropski američki grad i krenuo na postdoktorske studije na Harvardu. U SAD nije uobičajeno da student koji „izuči zanat” na jednom univerzitetu tu i ostane, gledaju da dovode profesore koji donose nešto novo, ali eto ja sam ostao i danas imam svoju katedru i predajem osnove elektrotehnike – priča profesor i dodaje da je na postdoktorskim studijama trenutno jedan student iz naše zemlje. Koliko mu je poznato, na Harvardu je jedini profesor iz Srbije, ali ima kolegu iz naših krajeva na MIT.
Uglavnom su mi prijatelji roditelji moje dece, kaže i dodaje da se dosta njegovih prijatelja iz Matematičke gimnazije preselilo u Ameriku i nastanilo u istom predgrađu u kojem i on živi sa suprugom Evelin, koju je upoznao u Los Anđelesu. Danas su u istoj ulici kuće osam đaka Matematičke gimnazije, tako da se svi lepo druže, kao i njihova deca.
Ostati ili otići – pitamo ga na kraju. To je sve individualno, odgovara. – Ja sam uvek zamišljao da ću da se vratim negde u Evropu, ali u Americi su resursi za bavljenje naukom zaista veliki. Možda se vratim kad se penzionišem, ako se to ikada dogodi – kaže kroz osmeh.
Bilo je tu još mnogo toga da se kaže i pita, ali je profesor morao nazad u Boston, uz obećanje da će se brzo vratiti u Beograd. Čekalo ga je i predavanje našim studentima elektrotehnike, među kojima će možda pronaći nekog budućeg kolegu na Harvardu. U hodnicima SANU ostale su reči dr Aleksandra Bogojevića, direktora Instituta za fiziku, inače institucije koja je pokrovitelj ove nagrade: „Mi smo mala zemlja sa visokim procentom uspešnih ljudi u naučnoj dijaspori, nema osobe koja nije čula za Teslu ili Pupina. A dr Marko Lončar je još jedan dokaz da Srbiji dobro ide fizika”.
 
 
Antrfile
 
Impresivna biografija
Dr Lončar je posle Matematičke gimnazije završio Elektrotehnički fakultetu u Beogradu, a potom doktorirao na Kalifornijskom institutu za tehnologiju na temi lasera i talasovoda na bazi fotonskih kristala. Postdoktorske studije je završio na Harvardu, gde je postao docent, pa vanredni i redovni profesor, da bi 2012. bio unapređen u profesora sa katedrom. Danas je jedan od vodećih svetskih stručnjaka u nanofotonici i nanotehnologiji, a posebno su zapažena njegova dostignuća u nanofabrikaciji dijamanata. Dobitnik je brojnih nagrada, ima više od 20 patenata i autor je impresivnog broja radova koji se objavljuju u najuticajnijim naučnim časopisima.
 
Antrfile
 
Plavi dijamanti najpopularniji, roze najskuplji
 
Zašto od studenata neprekidno dobija nagrade za najinteresantnija predavanja, pokazao je okupljenima u SANU, gde je govorio o tome zašto su dijamanti najbolji prijatelji fizičara. Iako su u publici mahom bili akademici, on je pričao jednostavno, da svako može da razume, duhovito kombinujući slike, citate i primerke veštačkih dijamanata koje je iz Amerike doneo u koferčiću. Saznali smo od čega se sastoje dijamanti, zašto imaju boju, da su plavi najpopularniji, žuti najjeftiniji, a da su roze retki i zato i skupi. Uz uobičajenu priču o tome kako je dijamant najtvrđi mineral u prirodi koji se koristi za bušenje, sečenje i brušenje, mogli smo, recimo, koristeći samo toplotu svog tela da dijamantom sečemo led u čaši…

Četiri točka za jednu knjigu
Kako svakodnevicu dele izbeglica iz Sirije i njegov domaćin Nemac otkriva se u knjizi „Pod istim krovom” koju su napisali Amir Baitar, student matematike i informatike iz Sirije, i Hening Zusebah, novinar „Cajta” iz Nemačke. Delo je predstavljeno u bašti Kulturnog centra „Grad”.
Na promociji čiji je moderator bila Tijana Spasić učestvovali su Zoran Hamović, glavni urednik Izdavačke kuće „Klio” koja je objavila delo, Žarka Radoja, novinarka, Rastislava Ava Mirković, prevodilac knjige, i njen desetogodišnji sin Isidor Kobilarov.
Da bi stigli na ovaj književni susret, majka i sin prešli su 1.200 kilometara na biciklima. Njihov cilj bio je da prikupe neophodna sredstva za objavljivanje i plemenito dejstvo jedne knjige.
Oni su 19. jula krenuli iz Pasaua i niz Dunav vozili kroz Nemačku, Austriju, preko Linca i Beča, i dalje kroz Mađarsku, preko Budimpešte, do Novog Sada. Tako se pred poštovaocima pisane reči, a ponajviše pred onima koje zanima sudbina migranata i njihovih domaćina, pokrenuo razgovor o knjigociklističkoj avanturi „Četiri točka za jednu knjigu”, kako je nazvan poduhvat Ave i Isidora.
Knjiga „Pod istim krovom” predstavlja lični i često bolno iskren dnevnik u kome je zabeležen šestomesečni integracioni eksperiment. Autori naizmenično pišu, svaki iz svoje perspektive, o stavovima i iskustvima u vezi sa migrantskom krizom, počev od drugačijih običaja, shvatanja porodice, muško-ženskih odnosa, do međusobnih predrasuda, odnosa zapadnog sveta i islama…
Na stranicama se mogu naći duhoviti opisi međusobnih nesporazuma, šaljivih i neočekivanih obrta. Magazin „Lice ulice” promoviše objavljivanje knjige tromesečnim feljtonom, kao i akcijom prikupljanja novca za gostovanje autora u Srbiji.
Amir Baitar rođen je u Siriji 1991. godine i odrastao je u malom selu na reci Eufrat. Studirao je matematiku i informatiku u gradu Deir ez-Zor sve dok rat nije onemogućio njegovo akademsko obrazovanje. Pre dve godine izbegao je u Nemačku. Autorovo ime je u knjizi izmenjeno zbog zaštite njegove porodice.
Hening Zusebah rođen je u Bohumu. Urednik je vikend izdanja „Cajta”. Njegove reportaže osvojile su najznačajnije nemačke novinarske nagrade. Rastislava Ava Mirković podseća da je ovu knjigu prevela zato što ju je podsetila na njen proces integracije u Holandiji, gde je živela sa nastavnicom holandskog jezika i njenom kćerkom.
– Prepoznala sam i neophodnu dozu tolerancije bez koje nijedno iskreno upoznavanje nije moguće, posebno ukoliko neko svesno odluči da drugu osobu pusti u svoj život – objasnila je Ava.
Njen sin s radošću je ispričao da mu je putovanje biciklom bilo nezaboravno iskustvo.
– Nije bilo teško, imam kondiciju, a i mama je bila uz mene. Samo su vetar, vrućina i kiša donosili umor – priznaje dečak koji sa roditeljima živi u Berlinu.

Na javnim saobraćajnim površinama nema slobodnih mesta
Od 15. marta turistički autobusi neće moći da kreću sa parkinga u Bloku 42 jer taj plac mora da bude iseljen zbog najave prvih građevinskih radova na budućem kompleksu glavne autobuske stanice.
Ova vest je proleća 2016. godine, iako se to najavljivalo i ranije, iznenadila većinu turističkih agencija jer je najviše njihovih autobusa polazilo upravo sa te tačke. Turističke radnike tada je naljutilo ne samo što im je za novo polazište predložena sadašnja stanica „Laste” u Savskom amfiteatru, već i što početak radova na Novom Beogradu nije bio ni na vidiku.
U ponudi je tada za turističke poslenike kao alternativa bio i parking kod Sportskog centra „Milan Gale Muškatirović”. Ali, ni ta opcija im nije odgovarala jer, kako su isticali, kod ovog sportskog centra nema dovoljno mesta za parkiranje autobusa, a i veoma je udaljeno od auto-puta.

Crveni „belorusi” zaglavljeni u Kralja Milana
Ako neko u prestonici jedva čeka predstojeću jesen, tačnije kraj oktobra, to su pre svih vozači trolejbusa. Iako su ova vozila među retkim koja prolaze preko Slavije, a nisu značajnije menjala trasu, njihovim šoferima nije nimalo lako. Tako bar deluje u prvih nekoliko dana otkako je zbog rekonstrukcije kružnog toga ukinuto okretanje trolejbusa oko njega.
Na prvi pogled deluje jednostavno – ako ide ka centru, trola iz Makenzijeve treba samo da nastavi pravo kroz Kralja Milana. Ukoliko je iz centra trolejbus krenuo ka periferiji, sledi to isto samo u suprotnom smeru. Ali, slika našeg fotoreportera još jednom potvrđuje staro pravilo – teorija je jedno, a praksa nešto sasvim drugo.
Crvene trole beloruskog proizvođača „Belkomunmaš” jesu najmlađa vozila te vrste na beogradskom asfaltu, ali u ponedeljak oko podneva delovalo je kao da će svaki čas da otkažu. Reč je ipak bila samo o kratkotrajnom zakrčenju nedaleko od velikog prestoničkog gradilišta.

Hladni gitarski zvuk Interpola na Kalemegdanu
Interpol je sinoć posetio srpsku prestonicu. Ali, ti posetioci nisu bili članovi čuvene međunarodne policijske organizacije već istoimeni indi rok sastav iz Njujorka. Trio iz Velike jabuke nastupio je u rovu kod Vojnog muzeja.
Američka grupa u glavni grad Srbije došla je u okviru evropske turneje povodom 15 godina otkako je objavljen njihov debi album „Turn on the bright lights”. Njujorški trio, koji važi za jedan od trenutno najcenjenijih u ovom muzičkom žanru, pred srpskim ljubiteljima njihovog muzičkog opusa izveo je „Obstacle 1”, „PDA”, „Untitled”, „Say hallo to the angels”…
Grupa, koju čine pevač i gitarista Pol Benks, gitarista Danijel Kesler i bubnjar Sem Fogarino, u srpskoj prestonici boravila je prvi put. Uoči koncert Fogarino je istakao da se veoma raduje zbog dolaska u naš grad, a da to nije obična fraza potvrdila je energija koju je bend usmerio ka publici od samog početka koncerta. Sve i da lajt šou, koji je bio odličan, nije u ritmu pratio neumorno nizanje numere za numerom, snaga koju su ovi momci uneli u izvođenje pesama bila bi sasvim dovoljna. Posvećenost kao da su na početku karijere.
A bend koji karakteriše hladan gitarski zvuk i tamna, elegantna odela, svoju muzičku priču započeo je krajem devedesetih prošlog veka, dok su ovi momci još bili na studijama. Član grupe dugo je bio i basista Karlos Dengler.
Album koji je tema evropske turneje smatra se za najbolji u višegodišnjem delovanju benda, a prodat je u više od milion primeraka. Do sada je osim albuma iz 2002. „Turn on the bright lights”, grupa objavila još četiri izdanja – „Antics”, „Our love to admire”, „Interpol” i „El pintor”, a uveliko pripremaju i šesti.
Beograd je inače bio jedini grad u regionu koji je ugostio njujorški trojac.

Prvi doktorat na temu Sabora trubača u Guči
Guča – Svi posetioci Dragačevskog sabora trubača, ma odakle da su, vide ovu priredbu kao izuzetan spoj muzike, veselja, hrane i pića, čemu obavezno dodaju radost, energiju i odvažni balkanski duh. Popularnost Sabora naročito se uzdigla pred kraj prošlog veka, zahvaljujući filmskim ostvarenjima Emira Kusturice i balkanskim muzičkim kompilacijama u originalnim aranžmanima Gorana Bregovića, kao i nastupima mnogih trubačkih kapela, pre svih Bobana i Marka Markovića iz Vladičinog Hana.
Ovim redovima svoju studiju zaključuje dr Dragoslav Petrović (68), dirigent i sociolog iz Niša, koji je doktorirao na Guči. Prvi i jedini u nas, prema tome i u svetu. On je na Departmanu za sociologiju Filozofskog fakulteta u Nišu odbranio disertaciju pod nazivom „Mesto i domašaj Dragačevskog sabora u kulturnom miljeu Srbije” (2012) i to svoje istraživanje o najvećem narodnom zboru u državi i vodećem trubačkom festivalu na svetu, nedavno objavio potpisujući knjigu „Sabor trubača u Guči juče, danas, sutra, prilog tumačenju jednog sociokulturnog fenomena”.

Meštani Topole od sutra mogu da prijave štetu izazvanu nevremenom
TOPOLA – Na delu teritorije opštine Topola danas je proglašena vanredna situacija zbog posledica nevremena koje je u subotu zahvatilo taj deo Srbije, a građani će štetu načinjenu usevima moći da prijavljuju već od sutra. Odluka je doneta danas na sednici Opštinskog veća i Štaba za vanredne situacije, na kojoj je određena komisija koja će da na terenu ispita ukupnu štetu načinjanu usevima. Od utorka će građani, vlasnici gazdinstava, moći da u Opštinskoj upravi prijavljuju štetu, a očekuje se da će do petka postupak procene štete biti završen.
Grad praćen jakim vetrom i kišom u subotu popodne najveću štetu naneo je selima Lipovac, Mitrovčić, Bor, Trešnjevica, Zagorica, Krćevac, Belosavci. U selu Zagorica u potpunosti su stradale povrtarske kulture, velika šteta je i na kukuruzu, vinovoj lozi, šljivama. Verica Gajić iz tog sela kaže da je suv grad veličine ping-pong loptice padao oko pet minuta, a da je onda sa kišom padao još oko 15 minuta. U njihovom domaćinstvu je čak i prozor razbijen, a dodaje da su oštećeni automobil i crep. Poljoprivrednici ovog sela ne pamte ovako krupan grad i ovako veliku štetu. Dodaju da je svaki vid pomoći dobrodošao. (Tanjug)

Prošla su vremena Solženjicina i Pintera
Ovo je vreme združenog nasilništva klasičnog zla i moderne laži. U tom savezništvu nema ničeg novog; novost je što se, u našem civilizacijskom vidokrugu, tom stanju niko ne odupire.
Pljačkaški tridesetogodišnji rat Zapada sa ciljem pokoravanja slabih država i državica, vođen uz svečano pozivanje na demokratiju i ljudska prava, u crno je zavio desetak bliskoazijskih i afričkih zemalja, a i nas je, usput, unesrećio.

Sredinom septembra o povećanju minimalca
Socijalno-ekonomski savet trebalo bi najkasnije do 15. septembra da s vladom dogovori novu minimalnu cenu radnog sata u Srbiji, koja sada iznosi 130 dinara. Ako se poslodavci pitaju, kako pokazuje anketa Unije poslodavaca Srbije, 68 odsto njih smatra da se nisu stekli uslovi za povećanje minimalne cene rada od januara 2018. godine. Oni koji pristaju na korekciju ističu da ona ne može biti veća od 140 dinara, što je svega 10 dinara više nego sada.
Sindikati, s druge strane, kažu, da su se po zakonu stekli uslovi za korekciju radnog sata i da cena može da ide od 145 do 207 dinara, u zavisnosti od toga da li se uzima u obzir prosečna neto zarada ili i prosečna potrošačka korpa.
Nebojša Atanacković, predsednik Unije poslodavaca Srbije, kaže da će oni podržati povećanje minimalca pod uslovom da dođe do smanjenja nekog od 500 parafiskalnih nameta, koji i ovako opterećuju poslodavce.

Menjaju se pravila za prodaju zemlje strancima
Izmene i dopune Zakona o poljoprivrednom zemljištu, koje će stranim državljanima ograničiti kupovinu zemljišta, biće usvojene u skupštini do 1. septembra, rečeno je danas Tanjugu u Ministarstvu poljoprivrede. Nacrt je prošao vladu 4. avgusta i zakon će biti usvojen u parlamentu po hitnoj proceduri.
Taj zakon će sprečiti potpunu liberalizaciju prometa poljoprivrednim zemljištem, što je bilo predviđeno Sporazumom o stabilizaciji i pridruživanju. Predviđeno je bilo da 1. septembra počne primena odredbi S SP-a koje izjednačavaju prava građana Srbije i EU pri kupovini poljoprivrednog zemljišta.
Srbija je potpisala SSP 2008. i jedina je zemlja koja je tokom pregovora o pridruživanju EU prihvatila obavezu da liberalizuje tržište poljoprivrednog zemljišta pre nego što postane punopravna članica.
S SP je stupio na snagu 1. septembra 2013. godine i predviđeno je bilo da u periodu od četiri godine od stupanja na snagu tog sporazuma Srbija postepeno uskladi svoje zakonodavstvo koje se odnosi na sticanje svojine nad nepokretnostima u Srbiji, kako bi državljanima članica EU osigurala isti tretman kao i svojim državljanima.
Predlog izmena i dopuna Zakona o poljoprivrednom zemljištu koji treba da bude usvojen u skupštini do 1. septembra predviđa uslove za promet poljoprivrednog zemljišta u privatnoj svojini. Državljanin članice EU poljoprivredno zemljište u privatnoj svojini može steći pravnim poslom uz naknadu ili bez naknade pod uslovima propisanim tim zakonom.
Poljoprivredno zemljište u privatnoj svojini može se steći ako: je najmanje deset godina stalno nastanjen u jedinici lokalne samouprave u kojoj se vrši promet poljoprivrednog zemljišta, obrađuje najmanje tri godine poljoprivredno zemljište koje je predmet pravnog posla uz naknadu ili bez naknade.
Takođe, ako ima registrovano poljoprivredno gazdinstvo u aktivnom statusu kao nosilac porodičnog poljoprivrednog gazdinstva, u skladu sa zakonom kojim se ureduje poljoprivreda i ruralni razvoj bez prekida najmanje deset godina, kao i ako ima u vlasništvu mehanizaciju i opremu za obavljanje poljoprivredne proizvodnje.
Predmet pravnog posla može da bude poljoprivredno zemljište u privatnoj svojini ako: nije poljoprivredno zemljište koje je u skladu sa posebnim zakonom određeno kao građevinsko zemljište, ne pripada zaštićenim prirodnim dobrima, ne pripada ili se ne graniči sa vojnim postrojenjem i vojnim kompleksom i ne nalazi se u zaštitnim zonama oko vojnih postrojenja, vojnih kompleksa, vojnih objekata i objekata vojne infrastrukture, niti pripada i ne granici se sa teritorijom Kopnene zone bezbednosti.
Može steći u svojinu najviše do dva hektara poljoprivrednog zemljišta u privatnoj svojini, ako su ispunjeni uslovi propisani tim zakonom. Odredbe se ne primenjuju se u slučaju povraćaja imovine koja se vrši u skladu sa zakonima kojima se uređuje vraćanje oduzete imovine bivšim vlasnicima.
Republika Srbija ima pravo preče kupovine poljoprivrednog zemljišta u privatnoj svojini. Pravo preče kupovine odobrava Vlada na predlog Komisije. Komisiju obrazuju zajednički ministar nadležan za poslove poljoprivrede i ministar nadležan za poslove finansija.
Ministar nadležan za poslove poljoprivrede i ministar nadležan za poslove finansija sporazumno propisuju uslove, rok, način i postupak prava preče kupovine. Izmene i dopune zakona će stupiti na snagu osmog dana od dana objavljivanja u Službenom glasniku.
Druge zemlje su se izborile u pregovorima za pridruživanje za višegodišnju zabranu prodaje zemlje strancima i nakon ulaska u EU. (Tanjug)

Italijani od sladoleda zarade više od 1,4 milijarde evra
RIM - Italijanska ekonomija se možda muči sa oporavkom u odnosu na rivale u Evropskoj uniji, ali je u jednoj oblasti ipak neprikosnoveni lider - u pravljenju sladoleda, a tražnja za ovom poslasticom je stvorila od Italije najvećeg proizvođača.
Proizvođači sladoleda u Italiji su napravili prošle godine 595 miliona litara ove ledene poslastice, popularnog „đelata”, što predstavlja 19 odsto ukupne evropske proizvodnje, piše agencija „Blumberg”, pozivajući se na zvanične podatke statistike.
Ta količina je jednaka iznosu od 6,8 milijardi kugli sladoleda, što znači da Italijani proizvode toliko da 90 posto ljudi na planeti može da dobije po jednu kuglu.
Na drugom mestu u Evropi po proizvodnji sladoleda je Nemačka sa 515 miliona litara.
Širom Italije postoji više od 19.000 „đelaterija”, odnosno poslastičarnica, i svake godine njihov broj raste. Samo je u Milanu i okolini prošle godine njihov broj povećan za 4,5 odsto u odnosu na godinu ranije.
Iako su poslastičarnice uglavnom male porodične manufakture, njihovo poslovanje godišnje donese 1,4 milijarde evra, prema avgustovskom izveštaju poslovne asocijacije Konfkomercio. U biznisu sa sladoledom zaposleno je gotovo 69.000 ljudi u Italiji.
Svaki Italijan u proseku godišnje pojede oko sto kugli sladoleda, a kad se tome dodaju još i turisti, za izvoz ostane vrlo malo, tako da po izvozu sladoleda Italija zauzima tek peto mesto u Evropi, iza Nemačke, Francuske, Belgije i Holandije, navodi „Blumberg”. (Tanjug)

Kome smetaju srpske zastave na Egzitu
Događaj iz Novog Sada gde su organizatori Egzit festivala sa bedema Petrovaradinske tvrđave skinuli zastavu na kojoj je predstavljena mapa Kosova i Metohije u bojama srpske trobojke i sa srpskim grbom, nekako se stidljivo provukao kroz medije. Radost što dolaze gosti, ko peva i kako svira, „sakrili” su ovaj sramni događaj. Ali su zato društvene mreže „gorele”, uz osuđujuće komentare.
Šta se zapravo desilo: kako bi pokazali što više servilnosti za svoje goste iz zemalja koje priznaju nezavisnost Kosmeta, organizatori su odlučili da skidaju srpske simbole u Srpskoj Atini, “da ih ne vređaju” a na njihovo mesto postavili su srce sa znakom mira.
Baš dok Kurtijevi do zuba naoružani specijalci svakodnevno hapse i maltretiraju naše sunarodnike u južnoj srpskoj pokrajini, Egzit je odlučio da promoviše „mir”. To je mnogo više od servilnosti jer je prekršen ustav i član zakona o nacionalnim simbolima.
Grupa mladih patriota su zastavu sa mapom Kosmeta postavili pre nekoliko dana kao vid podrške našem narodu u južnoj srpskoj pokrajini u ovim teškim trenucima. To je odmah zasmetalo autošovinistima okupljenim u nekim organizacijama i partijama. Mnogo je urađeno na suzbijanju antišovinizma u našoj zemlji, ali pojavni oblici ove bolesti i dalje mogu da se vide. Primer za to je ovaj slučaj.
Pojedinci su već par puta pokušavali da uklone zastavu, u čemu su ih mlade patriote sprečile.
I to nie usamljen incident. Samo dan posle skandala u Novom Sadu, kada su organizatori Egzit festivala sa bedema Petrovaradinske tvrđave skinuli zastavu na kojoj je predstavljena mapa Kosova i Metohije, na istoj manifestaciji dogodio se novi..
Ovog puta je na jednom od nastupa mladić je podigao zastavu na kojoj je bila mapa Kosmeta u bojama srpske zastave i natpis „Nema predaje”. Opkolili su ga i tražili da je skloni. Bilo je povuci-potegni ali taj srpski patriota nije odustao.
Da li većina građana Novog Sada ne gleda blagonaklono na skidanje srpskih simbola, siguran sam da ne gleda. I da im nije drago. I vasceloj Srbiji nije pravo. I to prolazi “ispod radara”.. I nikom ništa. Ako potpisnika ovih redova bilo ko optuži za preterani patriotizam ili slične emocije, znaće odakle dolaze ti napadi, pokazaće oni pravo lice.

Mi ne idemo nikud i ne radimo ništa
Prozapadne opozicione stranke koje organizuju proteste nikako ne žele da se oprobaju na izborima nakon što su već deset puta okupili svoje pristalice na ulicama.
Nesvakidašnji zahtev dela opozicije da se nikako ne raspisuju izbori politički je fenomen kakav se retko može videti u svetu, ali u Srbiji je izgleda i to moguće. Samo u Srbiji postoji opozicija kojoj nije cilj dolazak na vlast ili bar ne dolazak na vlast na izborima.
Tokom jučerašnje protesne šetnje imali smo priliku da ovo čujemo od predsednika Demokratske stranke Zorana Lutovca koji je dao izjavu za televiziju N1 koja je medijski promoter protesta i dela opozicije koji ih organizuje.
Na pitanje reporterke N1 da li misli da su izbori pravi način da se protesti kapitalizuju kako smatraju brojni analitičari, Lutovac kaže da to nije dobra procena.
- Leto je, manje je ljudi na ulicama, to treba raditi kad ste najjači, a ne kad slabite. Najjači ste krajem avgusta ili početkom septembra kad se ljudi vrate sa odmora - rekao je Lutovac.

OVO NEMA NIGDE NA SVETU: OPOZICIJA PRETI VUČIĆU AKO RASPIŠE IZBORE!

N1: Analitičari misle da opozicija treba da kapitalizuje ove proteste. Mislite li da su izbori način?

Zoran Lutovac: Ne, to nije dobra procena! Leto je, manje je ljudi na ulicama, to treba raditi kad ste… pic.twitter.com/gqcZWohz1o
— Detektor laži (@LaziDetektor) July 9, 2023

Po svemu sudeći, okupljenih je zaista sve manje, a deluje da su pristalice prozapadne opozicije morale da napuste Srbiju zbog ,,diktature” i lošeg života te da svoju tugu blaže na plažama primorskih zemalja.
Ipak, Lutovac ne sumnja da će se pristalice vratiti. Samo da se završe letovanja. 
Međutim, ni tada, izbori neće biti tema za ovaj deo opozicije već formiranje prelazne vlade bez izbora, legitimiteta i mimo volje naroda kako je to već viđeno tokom dvehiljaditih.
- Izbori za nas nisu tema. Ako raspišu izbore, imaće građane na ulicama - poručio je Lutovac.
Ne može se reći ni da Lutovac nije u pravu jer bi svaki izlazak na izbore podrazumevao i uvek neugodni cenzus od tri odsto. 
Na drugoj strani, za tehničku vladu nije vam neophodno ništa. Eventualno konsultacija u nekoj od stranih ambasada. Posle toga i lideri opozicionih stranaka bi mogli na neku od egzotičnih destinacija. Naravno, o našem trošku. Red je da i oni odmore. Ipak su se naradili.

Srpska jedina štiti Ustav BiH i Dejton
Od našeg stalnog dopisnika 
Banjaluka – Republika Srpska nije izvor problema, već mesto na kom se donose odluke koje pozivaju na domaći dogovor i pronalazak rešenja. U Banjaluci nisu izglasani akti o secesiji, već akti koji omogućavaju relaksaciju i koji pozivaju na dijalog i dogovor. Kao što se desilo na nedavnoj sednici dve entitetske vlade, što mi vidimo kao model odnosa za budućnost, rekao je Nenad Stevandić, predsednik Narodne skupštine Republike Srpske. On je u razgovoru za „Politiku” istakao da je već posle tri dana nakon zajedničke sednice vlada Republike Srpske i Federacije BiH došao „doprinos” saradnji naroda i entiteta i od strane Kancelarije visokog predstavnika (OHR).
„Oni su svoje sporne odluke doneli svega tri dana posle sednice na kojoj su započeti domaći dogovori. To sve objašnjava. Ne dozvoljavaju da se sami dogovorimo. Ne odgovara im da se priča o investicijama, o povratku mladih, zapošljavanju i rastu BDP-a”, rekao je on. Govoreći o podeli državne imovine, podsetio je da su jedine granice koje su nacrtane posle Drugog svetskog rata one koje su podelile entitete u BiH. „Te granice su plod međunarodnog ugovora. Šta one dele ako već nisu međudržavne granice? Pa dele imovinu entiteta! Stoga pokušaj osporavanja imovine Republike Srpske u stvari predstavlja svesno izazivanje krize i sukoba.”
 
Utisak je da BiH ulazi u ozbiljnu krizu. Skupština je usvojila dva zakona i njima odbacila odluke visokog predstavnika i Ustavnog suda BiH. Oba zakona suspendovao je Kristijan Šmit. Šta je Srpsku opredelilo na ove korake? 
Nesporno je da je visoki predstavnik generator sukoba i nesporazuma u BiH. To proističe iz činjenice da on nema legalno imenovanje. Po relevantnim rezolucijama SB UN, BiH je bez visokog predstavnika. Jake zemlje, koje ne zavise mnogo od SB UN, progurale su da Šmit sedne u kancelariju visokog predstavnika bez obzira na to što nema legalitet. Zato imamo stvaranje cikličnih krugova krize. Takođe, Ustavni sud BiH je jedina institucija koja ne počiva na dejtonskim principima – konsenzusu dva entiteta i tri naroda. Tamo dominiraju tri stranca, koji zajedno s dva Bošnjaka preglasavaju Srbe i Hrvate. To je izvor svih problema. Sve što je i ranije radila Narodna skupština RS bila je reakcija na odluke koje donose ove institucije. Neverovatno je da Bošnjaci ne žele da imaju još jednog Bošnjaka u Ustavnom sudu, već nastoje da tamo ostane Nemac ili Albanac. To je za nas znak da se sa BiH upravlja spolja, a za druge nada da će strane sudije, kao u ratu strani avioni, doneti prednost Bošnjacima.
 
Odluke Skupštine RS nailaze na ozbiljnu ljutnju na Zapadu. 
Mi moramo ostati jedinstveni i uporni, ne sme biti pukotina među Srbima. Moramo sačuvati odlične odnose sa Srbijom i svoju neutralnost. Imamo otvorene sve komunikacijske kanale, čak i sa zemljama koje nas stalno kritikuju. Mi ćemo nastaviti da nudimo rešenja, koja će uvek biti zasnovana na dejtonskim principima, a to znači da nijedna odluka ne sme da bude doneta preglasavanjem, bez saglasnosti dva naroda i dva entiteta. A upravo su to radili visoki predstavnik i Ustavni sud BiH. Mi to razumemo kao nastojanje da se ovde provociraju krize i sukobi. Na to reagujemo pametno i nećemo dozvoliti da budemo okrivljeni za ono što je neko drugi smislio.
 
Da li je nametanje model po kom dugoročno može disati BiH? 
Ne, naprotiv, to je potpuno glupo, jer u BiH je već ispod 1,5 miliona Bošnjaka, oko milion Srba i manje od pola miliona Hrvata. Niko nikog tu ne može da nadjača i ugrozi. Mogu samo da se stvaraju nepotrebne krize. Razumem frustraciju Bošnjaka zbog percepcije da samo oni nemaju svoju državu. Zato postoji neki prikriveni cilj da se preko geopolitičke osovine – koju ovde drže Amerikanci i Britanci, posredstvom OHR-a i stranih sudija – isposluje neka supremacija Bošnjaka. Ali to ne može i neće ići preko leđa druga dva naroda i može samo silom da se desi. To ne žele ni Hrvati, koji su u zadnje vreme bili zavisni od Srba, i čiju smo poziciju štitili samo zato da ne bismo mi došli na red, a ne zato što smo u ljubavi s onima koji često pokazuju proustaške stavove. Srpska nije osnovana voljom tih sila koji sada rade protiv nje, ali je od njih prihvaćena kao neminovnost. Ipak se nadležnosti Srpske stalno tope i ako se to nastavi biće kao da je nismo ni stvorili i zato je reakcija RS tako odlučna.
 
Dakle, sem brige za državnu imovinu, korake Srpske uslovila je akumulacija nezadovoljstva. Ipak stižu upozorenja. 
Sva briga kojom Dodika žele da predstave kao figuru koja krši Dejtonski sporazum i ustavni poredak velika je laž. Dodik ima poseban stil, ali on je samo alibi da se dovrši posao obesmišljavanja i obezvlašćivanja RS. Manji deo opozicije to ne razume. Pa još daju podsticaj alibiju međunarodnog faktora. Dodik ima veliki politički kapacitet i vuče najveći broj konaca. Ali to je stvar koja pripada političkom spektru. U pravnom spektru ni Dodik ni RS nikada nisu doneli odluke o disoluciji. Nijedna institucija RS nije donela odluku o otcepljenju. Naše odluke treba pažljivo čitati. Mi u njima tražimo da se izaberu sudije Ustavnog suda BiH, jer je tako predviđeno. Ali volje za to nema kod Bošnjaka koji te sudije mogu da koriste za atak na RS. I zato smo tu gde jesmo. Što se imovine RS tiče, kada smo 2012. potpisivali ugovor s nemačkom kompanijom u vezi s izgradnjom energetskih objekata – isti ovaj kakav sad imamo sa Srbijom, jer su Nemci odustali – tada Ustavni sud nije problematizovao imovinu. Nije smeo protiv stranaca, niti su federalni partneri vikali da ne možemo bez njihove saglasnosti. U pozadini je srbofobija, a ne zajednički razvoj.
 
Dakle, odgovornost za krizu smeštate pre svega u Sarajevo i kod međunarodnih predstavnika. 
Pogledajte, na 9. januar su ranije dolazili svi. Sve do momenta kada su stranci odlučili da izazovu krizu. Nakon što su Dan RS proglasili neustavnim, počinje kriza, a mi počinjemo još žešće da ga slavimo. Svetosavska nagrada je takođe problematizovana od Bošnjaka, ali je Ustavni sud odlučio da ona nije uvredljiva. Taj sud je ušao u formu da deli srpske svece. Da procenjuje koji svetac vređa interese bošnjačkog naroda. Pa ih valjda Sveti Sava ne vređa, jer je Srbin, a Sveti Stefan, ipak, vređa. Oni su se upustili i u meritum verskog, društvenog, običajnog i potpuno polupali lončiće.
 
Da li RS nastupa jedinstveno u aktuelnoj krizi? 
Kao osnivač SDS-a i iz kog sam izašao u vreme čudne nacionalne politike u najvećoj stranci opozicije, mogu samo da skinem kapu za poslednje stavove i da kažem da se ta partija ponaša državotvorno. Nadam se da će tako i ostati. Trenutno, SDS je stranka opozicije koja razume razliku između vlasti i države.
Setite se, targetiranje Karadžića nekada je bilo isto kao aktuelno prokazivanje Dodika. Karadžića su najpre oterali u šumu, pa u zatvor, a prethodno su mu garantovali da neće biti procesuiran. Pravili su hajku kako bi od njega napravili kriminalca, lažući da je iz Prijedorske banke odneo tri miliona maraka. Želeli su stvoriti nezadovoljstvo naroda prema njemu, što nije uspelo. Ne verujem ni da će uspeti aktuelni pokušaji po istom principu. Nismo mi društvo koje drugačije živi i radi ili ima drugačije demokratske principe od nemačkog, francuskog ili švajcarskog modela. U vreme evropske cenzure u vezi s ratom u Ukrajini možemo čak reći da smo pet puta slobodniji. U Banjaluci možete da kritikujete i hvalite Putina ili Zelenskog, a u Berlinu i Parizu to ne smete. Udar na RS, sem napada na naše vrednosti, jeste udar i na demokratsko društvo.
 
Neki u poslednjim dešavanjima u RS pronalaze baš uticaj dešavanja u Ukrajini. 
Sukob u Ukrajini ima veze sa situacijom u celom svetu. Pa ima refleksije i na Balkan. Mi u tom ratu ne učestvujemo. Nepoštovanje međunarodnih ugovora je uvek generator koji dovodi do ratova. Nepoštovanje Kumanovskog sporazuma i Rezolucije 1244 izaziva krizu na KiM, jer Srbi nisu dobili svoje bezbednosne snage da ih štite. Minski sporazumi nisu poštovani dok je trajala tortura nad stanovništvom Donbasa. Ako se setimo kako se pred Drugi svetski rat raspalo Veće naroda i kako se danas ljuljaju UN, možemo da povučemo mnoge paralele. Ali mi nigde ne treba da srljamo. BiH treba da se liši ambicije za priključivanje u bilo kakve vojne asocijacije. Ali EU je odlučila da pritisne BiH da se mora opredeliti. Na svu sreću bez mišljenja Srba to se ne može desiti. Blokirali smo pristupanje NATO-u i uvođenje sankcija Rusiji. Srpska može da se ponosi kako tretira ukrajinsku manjinu, koja je ovde najbrojnija. U Prnjavoru živi nekoliko hiljada Ukrajinaca, koji imaju svoje crkve i mi želimo da niko u Srpskoj nema ikakvih problema. To je za nas čast.
 
Verujete li u neka saznanja da se razmatra smena Dodika? 
Mi smo OHR još ranije potpuno pobedili, argumentima i dokazima. Dokazali smo da su svi visoki predstavnici imenovani rezolucijama SB UN. Prezentovaćemo dokumente koji su potpisani između parafa i potpisa Dejtonskog sporazuma, sa takozvane Konferencije za implementaciju mira u Londonu – koja je ustanovila Savet za sprovođenje mira (PIK) i pozvala zvaničnim dokumentima SB UN da potvrdi prvog visokog predstavnika. Dakle, čak i kada bi Šmit smenio Dodika, mi to ne bismo objavili, jer nema legalitet. Ako nema legalitet imenovanja i njegove odluke su nelegalne. Pa kako onda da njegove odluke objavljujemo u „Službenom glasniku RS”? Ovog trenutka, Srpska je ta koja čuva pravni poredak u BiH. Sve akcije iz RS zasnovane su na pravu i to svi dobro znaju. Zato su prešli na drugu strategiju – zloupotrebu Ustavnog suda.
 
Šmit je nametnuo zakon koji inkriminiše one koji ne poštuju njegove, kao i odluke Ustavnog suda. 
Time želi da upotrebi domaće institucije za izazivanje krize. To će opet raditi nametanjem zakona. Oni koji budu prihvatili da sprovode takve zakone mogu da naprave poremećaj mira. Zato je Dodik najavio da će u Nemačkoj tužiti Šmita za lažno predstavljanje, ali i za narušavanje mira, a to je najveći zločin. Mi u RS sem pravnog poretka RS i BiH čuvamo i mir.
 
Posebnu nervozu na Zapadu izazvala je najava suspenzije ingerencije Suda i Tužilaštva BiH i agencije Sipa. 
Jedan šeik je u otporu zapadnjačkoj agresiji rekao da muslimani ne jedu svinjetinu, ali da ako treba da umru od gladi, možda i mogu da ih nateraju na to. Ako naše postojanje bude ugroženo, bićemo prinuđeni da donosimo zakone koji će imati pravni legalitet i koji će se primenjivati na teritoriji RS. A sasvim drugi zakoni će važiti u FBiH. Imaćemo praktično dve zemlje. To ne priželjkujem, već se nadam da će biti pameti u međunarodnim centrima, što uključuje i neophodnu katarzu u EU, koja ovde treba da zameni OHR. Treba da se imenuju domaće sudije i da se sprovode domaći zakoni, te da niko nikome ne koči razvoj.
 
Na osnovu čega tvrdite da se neće dozvoliti da Srbi u BiH budu svedeni na manjinu i podvrgnuti nasilju kao na KiM? 
Teroristički režim koji na KiM ugrožava Srbe često pominje Srpsku, što je za nas veliko priznanje. Kada tvrde da neće dozvoliti RS na KiM, to je potvrda da je Srpska toliko etablirana da joj se ni ćošak ne može odbiti. Niko sem naše skupštine neće donosi odluke u ime nas, niti će imenovati gradonačelnike u ime naših građana tako što će da raspisuje izbore i sa dva-tri odsto izlaznosi priznaje njihove rezultate. A mnogi u Sarajevu bi to voleli. U RS postoje dva veća naselja sa Bošnjacima, Kozarac i Janja, koja uživaju svu našu pažnju, prava i ljubav. Ipak, BiH iz devedesetih i danas nije ista. U Sarajevu nema Srba, svi gradovi su monoetnički u oba entiteta, uz izuzetke Drvara, Glamoča, Grahova i Petrovca u FBiH. Izmaštana multietnička priča je samo lažni građanski model za konačnu supremaciju Bošnjaka.

Bajden otputovao na evropsku turneju, posetiće Britaniju, Litvaniju i Finsku
Predsednik SAD Džozef Bajden otputovao je danas na evropsku turneju tokom koje će posetiti Veliku Britaniju, Litvaniju i Finsku, javlja Rojters.
Bajden će večeras stići u London, a narednog dana će se sresti sa britanskim kraljem Čarlsom III, prvi put od kada je krunisan.
On će razgovarati i sa britanskim premijerom Rišijem Sunakom u Dauning stritu.
Sledeća poseta je samit NATO u Viljnusu, u Litvaniji.
Bajden će provesti dva dana u glavnom gradu Litvanije, koja je domaćin godišnjeg samita NATO.
On ćee učestvovati na sastancima sa liderima i održati govor na Univerzitetu u Viljnusu.
Konačna stanica je Helsinki, gde se očekuje da će Bajden u četvrtak proslaviti proširenje NATO sa Finskom kao najnovijom članicom alijanse.
Ova nordijska zemlja je u aprilu postala 31. članica NATO.
Bajdenov savetnik za nacionalnu bezbednost Džejk Saliven rekao je da će Bajdenovo putovanje „pokazati predsednikovo vođstvo na svetskoj sceni”, navodi AP, prenosi Tanjug.

Budi hrabra – reci NE nasilju
Od početka godine čak 22 žene ubijene su u porodičnom nasilju, a među njima se nalaze i dve devojčice. Podaci Centra za podršku ženama govore da je od 2010. godine u porodično-partnerskom odnosu ubijeno više od 330 žena, a statistika svedoči da se svaka treća žena ranije obraćala institucijama sistema za pomoć. Brojke takođe upozoravaju da je u prethodnoj deceniji trećina žena ubijena vatrenim oružjem, a taj trend nastavlja se i u ovoj godini, u kojoj je šest žena stradalo na ovaj način. Statistika koja svedoči da osam od deset žena strada od ruke muža, oca ili brata postaje još bolnija kada se iza nje pomole lica više od 400 dece koja su u poslednjih deset godina ostala bez majki i odrastaju s doživotnim žigom da im je otac ubica – neki od njih nastavili su život s bakama i dekama, drugi odrastaju u hraniteljskim porodicama, a neki mališani detinjstvo provode u domovima za decu bez roditeljskog staranja.
Is­tra­ži­va­nje po­ve­re­ni­ka za za­šti­tu rav­no­prav­no­sti i Pro­gra­ma Uje­di­nje­nih na­ci­ja za raz­voj u Sr­bi­ji (UNDP), ko­je je ura­đe­no na re­pre­zen­ta­tiv­nom uzor­ku od 1.004 že­ne pokazalo je da najveći broj že­na ko­je su po­sta­le žr­tve po­ro­dič­nog ili part­ner­skog na­si­lja ne pri­ja­vlju­je nasilnika iz stra­ha od nje­go­ve osve­te. Po­lo­vi­na njih pri­zna­je da su stid i sra­mo­ta zbog agre­si­je ko­jom su iz­lo­že­ne, kao i spo­zna­ja da ne­ma­ju gde da odu ako od­lu­če da iza­đu iz začaranog kru­ga na­si­lja glav­ni raz­log zbog ko­jeg ne pri­ja­vlju­ju na­si­lje in­sti­tu­ci­ja­ma si­ste­ma.
Studija re­a­li­zo­va­na u okvi­ru pro­jek­ta „In­te­gri­sa­ni od­go­vor na na­si­lje nad ženama i de­voj­či­ca­ma u Sr­bi­ji”, ko­je u part­ner­stvu s Vla­dom Sr­bi­je spro­vo­de agen­ci­je Ujedinjenih na­ci­ja u Sr­bi­ji, ta­ko­đe po­ka­zuje da že­ne naj­ve­će po­ve­re­nje ima­ju u Si­gur­ne žen­ske ku­će, a po­tom u zdrav­stvo, po­li­ci­ju i ver­ske in­sti­tu­ci­je, a naj­ma­nje ve­ru­ju jav­nom tužilaštvu i cen­tri­ma za so­ci­jal­ni rad. Naj­ve­ći broj že­na ko­ji je uče­stvo­vao u ovom is­tra­ži­va­nju na­veo je da su raz­u­me­va­nje i podrška oko­li­ne, od­no­sno po­ro­di­ce i pri­ja­te­lja, ključ­na stvar ko­ja bi ih mo­ti­vi­sa­la da prijave na­si­lje u po­ro­di­ci – ako bi po­sta­le žr­tve na­si­lja, čak 38 od­sto že­na pr­vo bi tražilo podršku od čla­no­va po­ro­di­ce, 28 pro­ce­na­ta njih oti­šlo bi u po­li­ci­ju, dok bi se prijateljima po­ve­ri­lo sve­ga de­vet pro­ce­na­ta že­na.
Iako je veća šansa da neko ko je ekonomski zavisan od nasilnika ostane u nasilnom odnosu, u Sigurnoj ženskoj kući nalaze se i žene koje su na veoma visokim socijalnim položajima i koje su izbačene iz sopstvenog doma, a nasilnik koji je trebalo da završi u zatvoru, pronašao je rupu u zakonu kroz koju se provukao uz pomoć umešnog advokata.
Iskustvo govori da je situacija kada žena reši da ostavi nasilnika po nju najrizičnija – ubistva se dešavaju kada žena konačno „prelomi” i saopšti partneru da ga napušta, a neka istraživanja govore da se femicid obično dešava unutar tri meseca od odlaska žene. Iako stručnjaci apeluju da se mora napraviti veoma detaljan plan zaštite žrtve, dešava se da neka karika u lancu zaštite žrtve, koga čine policija, tužilaštvo i sud, jednostavno ne proceni dobro bezbednosni rizik.
Kako bi se sprečila kategorizacija na „laka” i „teška” ubistva, udruženje „FemPlatz” zahteva od nadležnih da se krivično delo femicida uvede kao posebno krivično delo. Istraživanje koje je uradilo ovo udruženje pokazuje da je u skoro trećini slučajeva femicida sud dosudio kaznu od 10 do 15 godina. „FemPlatz” takođe traži od nadležnih uspostavljanje nezavisnog tela za praćenje femicida, čime će se obezbediti prikupljanje podataka o ubistvima žena koji će biti dostupni javnosti i ujedno unaprediti rad institucija i poboljšati sistem zaštite žena od nasilja.
Mada sta­ti­sti­ka upozorava da sva­ke go­di­ne iz­me­đu 20 i 30 že­na bi­va ubi­je­no u po­ro­dič­nom ili part­ner­skom na­si­lju, ve­li­ki broj njih je i spa­sen za­hva­lju­ju­ći ade­kvat­noj re­ak­ci­ji dr­ža­ve – podaci Ministarstva pravde govore da je to­kom 2022. go­di­ne pro­du­že­no vi­še od 20.000 hitnih me­ra za­šti­te žr­tve i iz­ra­đe­no 19.017 pla­no­va za­šti­te žr­tve, a od 2017, od­no­sno od po­čet­ka pri­me­ne Za­ko­na o spre­ča­va­nju po­ro­dič­nog na­si­lja, pa do po­čet­ka ove go­di­ne iz­re­če­ne su 103.864 hit­ne me­re. Vi­še od hi­lja­du pred­stav­ni­ka pra­vo­sud­nog si­ste­ma bi­lo je na obu­ci i spe­ci­ja­li­zo­va­noj edu­ka­ci­ji o pre­ven­ci­ji po­ro­dič­nog na­si­lja.

I Harvard strepi od veštačke inteligencije
Upotreba veštačke inteligencije jeste fascinantna, sigurno će biti velikih promena u obrazovanju i mi na Harvardu dosta razmišljamo na temu „ChatGPT”, jer ne možemo to da ignorišemo. Studenti definitivno koriste VI u programiranju, ali na američkim univerzitetima i posebno na Harvardu postoji kod časti i potpuno poverenje da student neće čak ni kada radi ispit kod kuće da prepisuje i vara. Dešavalo se da nekada nekog uhvatimo, ali većini studenata je čast da budu na Harvardu i niko neće rizikovati da tu šansu prokocka. To je i najveća razlika u odnosu na naš sistem: nije poenta u bubanju, već da se mladi ljudi zainteresuju da nauče da razmišljaju, da postignu nešto u životu. Ništa mi ne znači da zapamte formulu napamet, mogu da je nađu u knjizi, ja sam na svom kursu rekao studentima da mogu da koriste bilo koji onlajn izvor, kaže na početku razgovora za „Politiku” prof. dr Marko Lončar sa Fakulteta tehničkih i primenjenih nauka Univerziteta Harvard. 
 
Dr Lončaru je ove nedelje u SANU uručena nagrada Fondacije „Prof. dr Marko V. Jarić” za 2019. godinu, što ranije nije bilo moguće zbog pandemije kovida 19. Ova nagrada, koja se u medijima naziva i „Srpski Nobel za fiziku”, dodeljuje se već punih 25 godina za izuzetne rezultate. Prema odluci žirija dr Lončar ju je više nego zaslužio za doprinose u oblasti nanofotonike, primenjene fizike i integrisane optike.
Nismo mogli a da ne pitamo profesora da li zna da je u Beogradu ove godine primljen jedan brucoš na fizici i šta savetuje – kako popuniti klupe na fakultetima prirodnih nauka. Odgovor nas je malo iznenadio:
– Mi imamo sličan problem na Harvardu, jer se tu dolazi zbog prava i medicine i borimo se za studente koji bi da postanu inženjeri, i to inženjeri elektrotehnike. Zato sam moj kurs prilagodio da bude praktičan, da bude više laboratorijskih vežbi, da rade projekte. Moj savet srpskim kolegama jeste da se reformišu studije, da bude više prakse. Ne mora baš sve da se nauči, uvek mogu knjigu da otvore ako im zatreba neka formula.
Svoj put do Harvarda opisuje kao kombinaciju genetike, pameti, sreće i podrške porodice i profesora. Detinjstvo je proveo gledajući oca, inženjera elektrotehnike, koji je radio u vojsci, kako stalno nešto popravlja. Krenuo je tatinim stopama, ali je na kraju odabrao svoj put. Kaže da su presudan uticaj imali fantastični profesori matematike i fizike, prvo u Osnovnoj školi „Svetozar Miletić” u Zemunu, koju je završio kao đak generacije, a potom i u Matematičkoj gimnaziji na programerskom smeru u vreme kada su kompjuteri bili retkost i papreno koštali.
– Fizika me zanimala, ali sam upisao elektroniku na Elektrotehničkom fakultetu. Po završetku studija sam aplicirao za Ameriku jer kod nas gotovo ništa nisam mogao eksperimentalno da radim, neka istraživanja su vrlo skupa i tako sam stigao 1997. do Kal teka i profesora Ćuka. Ali stara ljubav zaborava nema i vratio sam se fizici – priča ovaj harvardski profesor.
Prvi šok je bio kada je shvatio koliko je neverovatno teorijski potkovan u odnosu na američke kolege, ali praksa je bila slaba tačka, zbog nedostatka opreme i materijala na fakultetima u Srbiji u to vreme pogotovu.
– Brzo se čovek navikne na bolje. Tu sam završilo i doktorat. Posle šest godina u Los Anđelesu preselio sam se u Boston, najevropski američki grad i krenuo na postdoktorske studije na Harvardu. U SAD nije uobičajeno da student koji „izuči zanat” na jednom univerzitetu tu i ostane, gledaju da dovode profesore koji donose nešto novo, ali eto ja sam ostao i danas imam svoju katedru i predajem osnove elektrotehnike – priča profesor i dodaje da je na postdoktorskim studijama trenutno jedan student iz naše zemlje. Koliko mu je poznato, na Harvardu je jedini profesor iz Srbije, ali ima kolegu iz naših krajeva na MIT.
Uglavnom su mi prijatelji roditelji moje dece, kaže i dodaje da se dosta njegovih prijatelja iz Matematičke gimnazije preselilo u Ameriku i nastanilo u istom predgrađu u kojem i on živi sa suprugom Evelin, koju je upoznao u Los Anđelesu. Danas su u istoj ulici kuće osam đaka Matematičke gimnazije, tako da se svi lepo druže, kao i njihova deca.
Ostati ili otići – pitamo ga na kraju. To je sve individualno, odgovara. – Ja sam uvek zamišljao da ću da se vratim negde u Evropu, ali u Americi su resursi za bavljenje naukom zaista veliki. Možda se vratim kad se penzionišem, ako se to ikada dogodi – kaže kroz osmeh.
Bilo je tu još mnogo toga da se kaže i pita, ali je profesor morao nazad u Boston, uz obećanje da će se brzo vratiti u Beograd. Čekalo ga je i predavanje našim studentima elektrotehnike, među kojima će možda pronaći nekog budućeg kolegu na Harvardu. U hodnicima SANU ostale su reči dr Aleksandra Bogojevića, direktora Instituta za fiziku, inače institucije koja je pokrovitelj ove nagrade: „Mi smo mala zemlja sa visokim procentom uspešnih ljudi u naučnoj dijaspori, nema osobe koja nije čula za Teslu ili Pupina. A dr Marko Lončar je još jedan dokaz da Srbiji dobro ide fizika”.
 
 
Antrfile
 
Impresivna biografija
Dr Lončar je posle Matematičke gimnazije završio Elektrotehnički fakultetu u Beogradu, a potom doktorirao na Kalifornijskom institutu za tehnologiju na temi lasera i talasovoda na bazi fotonskih kristala. Postdoktorske studije je završio na Harvardu, gde je postao docent, pa vanredni i redovni profesor, da bi 2012. bio unapređen u profesora sa katedrom. Danas je jedan od vodećih svetskih stručnjaka u nanofotonici i nanotehnologiji, a posebno su zapažena njegova dostignuća u nanofabrikaciji dijamanata. Dobitnik je brojnih nagrada, ima više od 20 patenata i autor je impresivnog broja radova koji se objavljuju u najuticajnijim naučnim časopisima.
 
Antrfile
 
Plavi dijamanti najpopularniji, roze najskuplji
 
Zašto od studenata neprekidno dobija nagrade za najinteresantnija predavanja, pokazao je okupljenima u SANU, gde je govorio o tome zašto su dijamanti najbolji prijatelji fizičara. Iako su u publici mahom bili akademici, on je pričao jednostavno, da svako može da razume, duhovito kombinujući slike, citate i primerke veštačkih dijamanata koje je iz Amerike doneo u koferčiću. Saznali smo od čega se sastoje dijamanti, zašto imaju boju, da su plavi najpopularniji, žuti najjeftiniji, a da su roze retki i zato i skupi. Uz uobičajenu priču o tome kako je dijamant najtvrđi mineral u prirodi koji se koristi za bušenje, sečenje i brušenje, mogli smo, recimo, koristeći samo toplotu svog tela da dijamantom sečemo led u čaši…

„Er Srbija” zatvara poslovnice u Nišu, Novom Sadu i Užicu
Avio-kompanija „Er Srbija” je u procesu zatvaranja poslovnica u Nišu, Novom Sadu i Užicu, u skladu sa poslovnom politikom smanjenja troškova i efikasnijeg poslovanja, rečeno je danas agenciji Beta u toj kompaniji. Kako navode, ta odluka došla je kao logičan korak nakon opadanja broja kupljenih karata u poslovnicama, budući da su se navike savremenih putnika vremenom značajno promenile.
„Naši gosti danas su više zainteresovani za kupovinu karata preko interneta, kontakt centra i ovlašćenih turističkih agenata, što je trend koji se primećuje i kod većine drugih svetskih avio-kompanija”, navode u toj kompaniji.
Pored toga, kako objašnjavaju, dva poslovna prostora od tri navedene poslovnice, Er Srbija morala je da iznajmljuje, što je bio dodatni trošak, koji nije bio racionalan.
Glavne poslovnice te kompanije u Beogradu, koje, kako navode, posećuje značajan broj klijenata i koje predstavljaju ne samo mesto prodaje karata već i servisni centar, nastavljaju sa redovnim radom. (Beta)

Država postala vlasnik 90 odsto Galenike
Na skupštini akcionara Galenike, koja je održana danas, doneta je odluka o konverziji duga u vlasnički kapital države u vrednosti od 14,696 milijardi dinara.
Reč je o potraživanjima Republike Srbije i Javnog preduzeća „Srbijagas”.
Dug prema Republici Srbije je 10,9 miliajrdi dinara, i konvertuje se u akcije države, a ukupan iznos potraživanja „Srbijagasa” je bio 3,794 milijardi dinara.
Država tako povećava vlasnički udeo na više od 90 odsto i mogla bi ga početkom septembra ponuditi na prodaju.
Država je više puta pokušavala da privatizuje Galeniku, a poslednji put je prošle godine raspisala tender za izbor strateškog partnera uz prodaju 25 odsto akcija u vlasništvu države.
Novi tender za Galeniku biće raspisan u septembru, a u Ministarstvu privrede za Tanjug kažu da model privatizacije, na kojem država radi, podrazumeva da kupac uz fabriku preuzima deo duga „uz diskont”, a da radnici koji se odluče za socijalni program mogu da računaju na 400 evra po godini staža.
„U ovom trenutku je u toku definisanje uslova privatizacije, kojima bi se budući kupac obavezao da održi kontinuitet proizvodnje, realizuje investicioni program i održi optimalan nivo zaposlenosti”, rečeno je Tanjugu u Ministarstvu privrede.
Kako objašnjavaju, u postupku pripreme za sprovođenje transakcije, Vlada Srbije je 11. jula 2017. godine donela zaključak da se privatizacija Galenike sprovede modelom prodaje kapitala, kojoj bi prethodila konverzija duga Galenike u kapital, a u slučaju uspešne privatizacije, država bi otpisala preostali deo svojih dospelih obaveza.
Među zainteresovanima za Galeniku, kako prenose mediji, nalaze se britansko-ruski konzorcijum Frontijer farma - Petrovaks, Sinforam, Amikus, Hemofarm i EMS iz Brazila.  (Tanjug)

Neto dobit Aerodroma „Nikola Tesla” 1,38 milijardi dinara
Aerodrom „Nikola Tesla” Beograd ostvario je u prvih šest meseci 2017. godine bruto dobit u iznosu od 1,64 milijarde dinara (13,7 miliona evra), dok je neto dobit u posmatranom periodu iznosila 1,38 milijardi dinara (11,5 miliona evra).
Ukupni prihodi ostvareni su u iznosu od 4,42 milijarde dinara, pri čemu su poslovni prihodi dostigli 4,33 milijarde dinara, saopšteno je danas iz beogradske vazdupolovne luke.
Usluge Aerodroma „Nikola Tesla” je u prvih šest meseci koristilo 2.311.893 putnika, što je za 9,0 odsto više u odnosu na isti period prošle godine.
Prevezeno je i 10.408 tona robe i pošte, što je povećanje od čak 24 odsto u odnosu na isti period 2016.
Prema svim poslovnim pokazateljima, tekuća godina biće godina daljeg rasta i razvoja Aerodroma „Nikola Tesla”, navodi se u saopštenju. (Tanjug)

Pronađen veslač koji je nestao u Berlinu
Subotica – Svega tri sata pošto su se u potragu za Martinom Mačkovićem (22), državnim reprezentativcem u veslanju koji u subotu nestao u Berlinu, uključilo Ministarstvo spoljnih poslova, Interpol kao i diplomatska predstavništva Mađarske, mladi subotički sportista pronađen je u Berlinu i prebačen u bolnicu.
Vest o tome da je pronađen Martin u ponedeljak po podne prvi je objavio njegov otac Stevan Mačković na svom fejsbuk nalogu rečima: „Sve je ok. Martin je ok.”  Vest je potom potvrdio i Veslački savez Srbije navodima da je Martin pronađen, da je u kontaktu sa ocem i da je prebačen u bolnicu u Berlinu. Prema prvim nezvaničnim informacijama, Martin je dobro i nije životno ugrožen.
Potraga za Martinom koju je preduzela porodica traje od subote. Informaciju o nestanku uspešnog mladog subotičkog sportiste, člana državnog veslačkog tima ovenčanog brojnim medaljama, prvi su na svom fejsbuk nalogu objavili otac Stevan, majka Marta i sestra Ana.
U poruci koja je odmah nebrojeno puta podeljena, majka Marta, inače prosvetni radnik, piše da je porodica izgubila kontakt sa Martinom nakon što je on u subotu ujutru, dok je boravio u Berlinu, obrisao svoj fejsbuk nalog, razbio telefon, spakovao svoje stvari i nestao. Majka navodi da se ponašao zbunjeno.
Martin je zajedno sa dvojicom svojih kolega veslača u Berlinu bio u poseti kod brata jednog od svojih klupskih kolega. Nakon Berlina trebalo je da otputuje za Budimpeštu, međutim, tamo nije stigao. Sestra Ana je u svojoj poruci na fejsbuk profilu navela da je Martin visok dva metra, da ima zelene oči, tamnoplavu kosu i da se ponaša zbunjeno, te da mole svoje koji su ga videli da se jave porodici.
Prijatelji sa kojima je bio u Berlinu odmah su otišli u nemačku policiju, koja im je, međutim, objasnila da ništa ne može da učini jer Martin nije opasan i ima pravo da se osami, ali su im savetovali da pregledaju aerodrome, kao i železničke i autobuske stanice.
Roditelji su apelovali na srpsku, mađarsku i hrvatsku zajednicu u Berlinu da im pomogne u pronalaženju sina, a u potragu su se u ponedeljak pre podne uključila i diplomatska predstavništva Srbije i Mađarske.
Porodici je savetovano da nestanak prijavi i našoj policiji kako bi onda i posredstvom Interpola mogli da objave potragu za nestalim Martinom. Upravo zahvaljujući tome Martin je i pronađen u ponedeljak oko podneva. 
Nestanak Martina Mačkovića alarmirao je subotičku javnost jer je reč o mladom čoveku čija porodica je prisutna u javnom životu grada, otac je direktor Istorijskog arhiva, ali i izuzetnom sportisti.
Kao mlađi senior on je četiri godine zaredom donosio medalje Srbiji sa svetskih prvenstava, nedavno je osvojio bronzu na svetskom prvenstvu u Plovdivu, nakon čega je u Subotici govorio novinarima i mladim veslačima o svojim planovima i dosadašnjim uspesima. Martin Mačković je bio na trećoj godini studija u SAD u Berkliju, gde je otišao nakon završene gimnazije na mađarskom jeziku „Deže Kostolanji“.
Za sada nema zvaničnih informacija šta se sa mladim sportistom dešavalo od trenutka nestanka u subotu, a očekuje se da Martin Mačković za dva do tri dana stigne u Suboticu.

Obaveštenje o presudi na nepostojećem sajtu suda
Kada se Beograđanin V. M. nagodio sa sudom da prizna krivicu za učinjeni saobraćajni prekršaj, to nije bio kraj njegovog slučaja. Nastavak, gde se pokazalo da nisu još svi sudovi u Srbiji zakoračili u 21. vek, u kojem se ogroman broj poslova može završiti jednim „klikom” na kompjuteru, usledio je kada je stigla presuda.
Kako je poštar na njegova vrata zvonio dok je bio na poslu, u poštanskom sandučetu sačekalo ga je obaveštenje da je „pismeno” vraćeno u sud i da ga može preuzeti u roku od 15 dana od ostavljanja obaveštenja.
Nakon isteka tog roka, navedeno je, „pismeno” će biti istaknuto na oglasnoj tabli i internet stranici suda, a osam dana posle toga smatraće se da je dostavljanje izvršeno. V. M. je odmah pokušao da na internet stranici suda vidi koliku globu i kome treba da plati, ali ne samo da nije bilo elektronske oglasne table, nego nije bilo ni sajta.

Uhapšeni zbog sumnje da su krali naftu iz rudarskih mašina
Pripadnici Ministarstva unutrašnjih poslova u Lazarevcu uhapsili su sedam osoba osumnjičenih da su kao zaposleni u javnom preduzeću „Elektroprivreda Srbije”, ogranak Kolubara, iz rudarskih mašina ukrali oko deset tona nafte.
Zbog postojanja osnova sumnje da su počinili 45 krivičnih dela krađa uhapšeni su D.P. (1962), S.C. (1977), M.P. (1981), A.B. (1990), D.Đ. (1979), D.Ž. (1980) i I. M. (1989).
Osumnjičeni se terete da su od juna do 11. avgusta ove godine, kao rukovaoci rudarskih mašina, istakali i ukrali oko deset tona nafte, čime su preduzeću „Elektroprivreda Srbije”, ogranak Kolubara, pričinili štetu od oko milion i po dinara.
Osumnjičenima je određeno zadržavanje do 48 sati i oni će u zakonskom roku, uz krivičnu prijavu biti privedeni Osnovnom javnom tužilaštvu u Lazarevcu.
Policija, u saradnji sa Drugim osnovnim javnim tužilaštvom u Beogradu, nastavlja dalji rad na ovom slučaju, navedeno je u saopštenju MUP-a. (Tanjug)

Uhapšena žena osumnjičena za ubistvo bebe pronađene na deponiji
VRBAS – Pripadnici Ministarstva unutrašnjih poslova uhapsili su trideset trogodišnju ženu koja se sumnjiči da je pri porođaju ubila novorođenče, čije je telo jutros pronađeno na deponiji u Vrbasu. 
Zbog postojanja osnova sumnje da je počinila krivično delo ubistvo deteta pri porođaju, osumnjičenoj je određeno zadržavanje do 48 sati.
Ona će uz krivičnu prijavu, u zakonskom roku, biti privedena nadležnom tužilaštvu.
Leš muškog novorođenčeta pronađen je jutros oko 9 časova na deponiji u Vrbasu. (Tanjug)

Uhapšeni osumnjičeni za 18 teških krađa
BEOGRAD - Beogradska policija uhapsila je M.P. (48) i S.R. (43) zbog 18 teških krađa, dok je protiv još jedne osobe podnela krivičnu prijavu u redovnom postupku, saopšteno je danas.
Oni se terete da su na železničkom stajalištu u Rakovici nasilno skidali plombe sa kontejnera na kompoziciji vozova i iz njih oduzimali raznu tehničku, tekstilnu robu i sredstva za higijenu. Uz krivičnu prijavu, osumnjičeni M.P. i S.R. privedeni su nadležnom tužilaštvu u Beogradu. (Beta)

Carinici zaplenili 43.000 komada lekova i 700 kilograma slatkiša
Carinici su u teretnom kombiju kraljevačkih registarskih oznaka pronašli oko 43.000 komada različitih lekova sa kosovskim akciznim markicama i veću količinu garderobe, saopštila je danas Uprava carine.
Na terminalu carinske ispostave Kraljevo zaplenjeno je 14.500 tableta Leksilijuma, oko 10.000 tableta Paracetamola, 5.000 tableta Analginuma i oko 400 pakovanja spreja Viopleks. U kurirskoj pošiljci je otkriveno i više od 400 kompleta trenerki, helanki, donjih delova trenerki i brendiranih patika u čiju se originalnost sumnja.  
Na graničnom prelazu Bački Breg, na ulazu u zemlju, carinici su otkrili pokušaj krijumčarenja tovara od gotovo 700 kg keksa i čokoladica.
Nelegalan tovar konditorskih proizvoda otkriven je 12. avgusta prilikom pregleda kombija novosadskih registarskih oznaka kojim su putovala dva srpska državljanina. Vozač, Novosađanin star 33 godine, prijavio je da kombijem prevozi polovne stvari poput PVC prozora, mašine za sušenje veša, televizora, roletne i dve kutije keksa, ali kada je otvorio tovarni deo kombija bilo je očigledno da u njemu dominiraju keks i čokoladice koje nije ni pomenuo. Kako vozač nije posedovao nikakvu prateću dokumentaciju za robu koju je prevozio, celokupna količina je zadržana do okončanja prekršajnog postupka. (Beta, Tanjug)

Prepelice na meniju krivolovaca
Sezona lova na prepelice počela je 1. avgusta, a s njom je procvetao i unosni krivolov pomoću zabranjenih vabilica za primamljivanje prepelica, koje tako budu masovno izlovljene. Razlog je prost: na toj zaštićenoj i u bogataškim gurmanskim krugovima veoma traženoj ptičjoj vrsti može se izuzetno dobro zaraditi.
Prema podacima Društva za zaštitu i proučavanje ptica Srbije (DZPPS), za samo desetak dana zabeleženo je 17 slučajeva ovog krivolova, a predsednik društva Milan Ružić ističe da svake godine do 30. septembra i kraja sezone lova na prepelice otkriju bar 100 uporišta krivolovaca, koji ubiju najmanje 60.000 prepelica.

Kome smetaju srpske zastave na Egzitu
Događaj iz Novog Sada gde su organizatori Egzit festivala sa bedema Petrovaradinske tvrđave skinuli zastavu na kojoj je predstavljena mapa Kosova i Metohije u bojama srpske trobojke i sa srpskim grbom, nekako se stidljivo provukao kroz medije. Radost što dolaze gosti, ko peva i kako svira, „sakrili” su ovaj sramni događaj. Ali su zato društvene mreže „gorele”, uz osuđujuće komentare.
Šta se zapravo desilo: kako bi pokazali što više servilnosti za svoje goste iz zemalja koje priznaju nezavisnost Kosmeta, organizatori su odlučili da skidaju srpske simbole u Srpskoj Atini, “da ih ne vređaju” a na njihovo mesto postavili su srce sa znakom mira.
Baš dok Kurtijevi do zuba naoružani specijalci svakodnevno hapse i maltretiraju naše sunarodnike u južnoj srpskoj pokrajini, Egzit je odlučio da promoviše „mir”. To je mnogo više od servilnosti jer je prekršen ustav i član zakona o nacionalnim simbolima.
Grupa mladih patriota su zastavu sa mapom Kosmeta postavili pre nekoliko dana kao vid podrške našem narodu u južnoj srpskoj pokrajini u ovim teškim trenucima. To je odmah zasmetalo autošovinistima okupljenim u nekim organizacijama i partijama. Mnogo je urađeno na suzbijanju antišovinizma u našoj zemlji, ali pojavni oblici ove bolesti i dalje mogu da se vide. Primer za to je ovaj slučaj.
Pojedinci su već par puta pokušavali da uklone zastavu, u čemu su ih mlade patriote sprečile.
I to nie usamljen incident. Samo dan posle skandala u Novom Sadu, kada su organizatori Egzit festivala sa bedema Petrovaradinske tvrđave skinuli zastavu na kojoj je predstavljena mapa Kosova i Metohije, na istoj manifestaciji dogodio se novi..
Ovog puta je na jednom od nastupa mladić je podigao zastavu na kojoj je bila mapa Kosmeta u bojama srpske zastave i natpis „Nema predaje”. Opkolili su ga i tražili da je skloni. Bilo je povuci-potegni ali taj srpski patriota nije odustao.
Da li većina građana Novog Sada ne gleda blagonaklono na skidanje srpskih simbola, siguran sam da ne gleda. I da im nije drago. I vasceloj Srbiji nije pravo. I to prolazi “ispod radara”.. I nikom ništa. Ako potpisnika ovih redova bilo ko optuži za preterani patriotizam ili slične emocije, znaće odakle dolaze ti napadi, pokazaće oni pravo lice.

Mi ne idemo nikud i ne radimo ništa
Prozapadne opozicione stranke koje organizuju proteste nikako ne žele da se oprobaju na izborima nakon što su već deset puta okupili svoje pristalice na ulicama.
Nesvakidašnji zahtev dela opozicije da se nikako ne raspisuju izbori politički je fenomen kakav se retko može videti u svetu, ali u Srbiji je izgleda i to moguće. Samo u Srbiji postoji opozicija kojoj nije cilj dolazak na vlast ili bar ne dolazak na vlast na izborima.
Tokom jučerašnje protesne šetnje imali smo priliku da ovo čujemo od predsednika Demokratske stranke Zorana Lutovca koji je dao izjavu za televiziju N1 koja je medijski promoter protesta i dela opozicije koji ih organizuje.
Na pitanje reporterke N1 da li misli da su izbori pravi način da se protesti kapitalizuju kako smatraju brojni analitičari, Lutovac kaže da to nije dobra procena.
- Leto je, manje je ljudi na ulicama, to treba raditi kad ste najjači, a ne kad slabite. Najjači ste krajem avgusta ili početkom septembra kad se ljudi vrate sa odmora - rekao je Lutovac.

OVO NEMA NIGDE NA SVETU: OPOZICIJA PRETI VUČIĆU AKO RASPIŠE IZBORE!

N1: Analitičari misle da opozicija treba da kapitalizuje ove proteste. Mislite li da su izbori način?

Zoran Lutovac: Ne, to nije dobra procena! Leto je, manje je ljudi na ulicama, to treba raditi kad ste… pic.twitter.com/gqcZWohz1o
— Detektor laži (@LaziDetektor) July 9, 2023

Po svemu sudeći, okupljenih je zaista sve manje, a deluje da su pristalice prozapadne opozicije morale da napuste Srbiju zbog ,,diktature” i lošeg života te da svoju tugu blaže na plažama primorskih zemalja.
Ipak, Lutovac ne sumnja da će se pristalice vratiti. Samo da se završe letovanja. 
Međutim, ni tada, izbori neće biti tema za ovaj deo opozicije već formiranje prelazne vlade bez izbora, legitimiteta i mimo volje naroda kako je to već viđeno tokom dvehiljaditih.
- Izbori za nas nisu tema. Ako raspišu izbore, imaće građane na ulicama - poručio je Lutovac.
Ne može se reći ni da Lutovac nije u pravu jer bi svaki izlazak na izbore podrazumevao i uvek neugodni cenzus od tri odsto. 
Na drugoj strani, za tehničku vladu nije vam neophodno ništa. Eventualno konsultacija u nekoj od stranih ambasada. Posle toga i lideri opozicionih stranaka bi mogli na neku od egzotičnih destinacija. Naravno, o našem trošku. Red je da i oni odmore. Ipak su se naradili.

Srpska jedina štiti Ustav BiH i Dejton
Od našeg stalnog dopisnika 
Banjaluka – Republika Srpska nije izvor problema, već mesto na kom se donose odluke koje pozivaju na domaći dogovor i pronalazak rešenja. U Banjaluci nisu izglasani akti o secesiji, već akti koji omogućavaju relaksaciju i koji pozivaju na dijalog i dogovor. Kao što se desilo na nedavnoj sednici dve entitetske vlade, što mi vidimo kao model odnosa za budućnost, rekao je Nenad Stevandić, predsednik Narodne skupštine Republike Srpske. On je u razgovoru za „Politiku” istakao da je već posle tri dana nakon zajedničke sednice vlada Republike Srpske i Federacije BiH došao „doprinos” saradnji naroda i entiteta i od strane Kancelarije visokog predstavnika (OHR).
„Oni su svoje sporne odluke doneli svega tri dana posle sednice na kojoj su započeti domaći dogovori. To sve objašnjava. Ne dozvoljavaju da se sami dogovorimo. Ne odgovara im da se priča o investicijama, o povratku mladih, zapošljavanju i rastu BDP-a”, rekao je on. Govoreći o podeli državne imovine, podsetio je da su jedine granice koje su nacrtane posle Drugog svetskog rata one koje su podelile entitete u BiH. „Te granice su plod međunarodnog ugovora. Šta one dele ako već nisu međudržavne granice? Pa dele imovinu entiteta! Stoga pokušaj osporavanja imovine Republike Srpske u stvari predstavlja svesno izazivanje krize i sukoba.”
 
Utisak je da BiH ulazi u ozbiljnu krizu. Skupština je usvojila dva zakona i njima odbacila odluke visokog predstavnika i Ustavnog suda BiH. Oba zakona suspendovao je Kristijan Šmit. Šta je Srpsku opredelilo na ove korake? 
Nesporno je da je visoki predstavnik generator sukoba i nesporazuma u BiH. To proističe iz činjenice da on nema legalno imenovanje. Po relevantnim rezolucijama SB UN, BiH je bez visokog predstavnika. Jake zemlje, koje ne zavise mnogo od SB UN, progurale su da Šmit sedne u kancelariju visokog predstavnika bez obzira na to što nema legalitet. Zato imamo stvaranje cikličnih krugova krize. Takođe, Ustavni sud BiH je jedina institucija koja ne počiva na dejtonskim principima – konsenzusu dva entiteta i tri naroda. Tamo dominiraju tri stranca, koji zajedno s dva Bošnjaka preglasavaju Srbe i Hrvate. To je izvor svih problema. Sve što je i ranije radila Narodna skupština RS bila je reakcija na odluke koje donose ove institucije. Neverovatno je da Bošnjaci ne žele da imaju još jednog Bošnjaka u Ustavnom sudu, već nastoje da tamo ostane Nemac ili Albanac. To je za nas znak da se sa BiH upravlja spolja, a za druge nada da će strane sudije, kao u ratu strani avioni, doneti prednost Bošnjacima.
 
Odluke Skupštine RS nailaze na ozbiljnu ljutnju na Zapadu. 
Mi moramo ostati jedinstveni i uporni, ne sme biti pukotina među Srbima. Moramo sačuvati odlične odnose sa Srbijom i svoju neutralnost. Imamo otvorene sve komunikacijske kanale, čak i sa zemljama koje nas stalno kritikuju. Mi ćemo nastaviti da nudimo rešenja, koja će uvek biti zasnovana na dejtonskim principima, a to znači da nijedna odluka ne sme da bude doneta preglasavanjem, bez saglasnosti dva naroda i dva entiteta. A upravo su to radili visoki predstavnik i Ustavni sud BiH. Mi to razumemo kao nastojanje da se ovde provociraju krize i sukobi. Na to reagujemo pametno i nećemo dozvoliti da budemo okrivljeni za ono što je neko drugi smislio.
 
Da li je nametanje model po kom dugoročno može disati BiH? 
Ne, naprotiv, to je potpuno glupo, jer u BiH je već ispod 1,5 miliona Bošnjaka, oko milion Srba i manje od pola miliona Hrvata. Niko nikog tu ne može da nadjača i ugrozi. Mogu samo da se stvaraju nepotrebne krize. Razumem frustraciju Bošnjaka zbog percepcije da samo oni nemaju svoju državu. Zato postoji neki prikriveni cilj da se preko geopolitičke osovine – koju ovde drže Amerikanci i Britanci, posredstvom OHR-a i stranih sudija – isposluje neka supremacija Bošnjaka. Ali to ne može i neće ići preko leđa druga dva naroda i može samo silom da se desi. To ne žele ni Hrvati, koji su u zadnje vreme bili zavisni od Srba, i čiju smo poziciju štitili samo zato da ne bismo mi došli na red, a ne zato što smo u ljubavi s onima koji često pokazuju proustaške stavove. Srpska nije osnovana voljom tih sila koji sada rade protiv nje, ali je od njih prihvaćena kao neminovnost. Ipak se nadležnosti Srpske stalno tope i ako se to nastavi biće kao da je nismo ni stvorili i zato je reakcija RS tako odlučna.
 
Dakle, sem brige za državnu imovinu, korake Srpske uslovila je akumulacija nezadovoljstva. Ipak stižu upozorenja. 
Sva briga kojom Dodika žele da predstave kao figuru koja krši Dejtonski sporazum i ustavni poredak velika je laž. Dodik ima poseban stil, ali on je samo alibi da se dovrši posao obesmišljavanja i obezvlašćivanja RS. Manji deo opozicije to ne razume. Pa još daju podsticaj alibiju međunarodnog faktora. Dodik ima veliki politički kapacitet i vuče najveći broj konaca. Ali to je stvar koja pripada političkom spektru. U pravnom spektru ni Dodik ni RS nikada nisu doneli odluke o disoluciji. Nijedna institucija RS nije donela odluku o otcepljenju. Naše odluke treba pažljivo čitati. Mi u njima tražimo da se izaberu sudije Ustavnog suda BiH, jer je tako predviđeno. Ali volje za to nema kod Bošnjaka koji te sudije mogu da koriste za atak na RS. I zato smo tu gde jesmo. Što se imovine RS tiče, kada smo 2012. potpisivali ugovor s nemačkom kompanijom u vezi s izgradnjom energetskih objekata – isti ovaj kakav sad imamo sa Srbijom, jer su Nemci odustali – tada Ustavni sud nije problematizovao imovinu. Nije smeo protiv stranaca, niti su federalni partneri vikali da ne možemo bez njihove saglasnosti. U pozadini je srbofobija, a ne zajednički razvoj.
 
Dakle, odgovornost za krizu smeštate pre svega u Sarajevo i kod međunarodnih predstavnika. 
Pogledajte, na 9. januar su ranije dolazili svi. Sve do momenta kada su stranci odlučili da izazovu krizu. Nakon što su Dan RS proglasili neustavnim, počinje kriza, a mi počinjemo još žešće da ga slavimo. Svetosavska nagrada je takođe problematizovana od Bošnjaka, ali je Ustavni sud odlučio da ona nije uvredljiva. Taj sud je ušao u formu da deli srpske svece. Da procenjuje koji svetac vređa interese bošnjačkog naroda. Pa ih valjda Sveti Sava ne vređa, jer je Srbin, a Sveti Stefan, ipak, vređa. Oni su se upustili i u meritum verskog, društvenog, običajnog i potpuno polupali lončiće.
 
Da li RS nastupa jedinstveno u aktuelnoj krizi? 
Kao osnivač SDS-a i iz kog sam izašao u vreme čudne nacionalne politike u najvećoj stranci opozicije, mogu samo da skinem kapu za poslednje stavove i da kažem da se ta partija ponaša državotvorno. Nadam se da će tako i ostati. Trenutno, SDS je stranka opozicije koja razume razliku između vlasti i države.
Setite se, targetiranje Karadžića nekada je bilo isto kao aktuelno prokazivanje Dodika. Karadžića su najpre oterali u šumu, pa u zatvor, a prethodno su mu garantovali da neće biti procesuiran. Pravili su hajku kako bi od njega napravili kriminalca, lažući da je iz Prijedorske banke odneo tri miliona maraka. Želeli su stvoriti nezadovoljstvo naroda prema njemu, što nije uspelo. Ne verujem ni da će uspeti aktuelni pokušaji po istom principu. Nismo mi društvo koje drugačije živi i radi ili ima drugačije demokratske principe od nemačkog, francuskog ili švajcarskog modela. U vreme evropske cenzure u vezi s ratom u Ukrajini možemo čak reći da smo pet puta slobodniji. U Banjaluci možete da kritikujete i hvalite Putina ili Zelenskog, a u Berlinu i Parizu to ne smete. Udar na RS, sem napada na naše vrednosti, jeste udar i na demokratsko društvo.
 
Neki u poslednjim dešavanjima u RS pronalaze baš uticaj dešavanja u Ukrajini. 
Sukob u Ukrajini ima veze sa situacijom u celom svetu. Pa ima refleksije i na Balkan. Mi u tom ratu ne učestvujemo. Nepoštovanje međunarodnih ugovora je uvek generator koji dovodi do ratova. Nepoštovanje Kumanovskog sporazuma i Rezolucije 1244 izaziva krizu na KiM, jer Srbi nisu dobili svoje bezbednosne snage da ih štite. Minski sporazumi nisu poštovani dok je trajala tortura nad stanovništvom Donbasa. Ako se setimo kako se pred Drugi svetski rat raspalo Veće naroda i kako se danas ljuljaju UN, možemo da povučemo mnoge paralele. Ali mi nigde ne treba da srljamo. BiH treba da se liši ambicije za priključivanje u bilo kakve vojne asocijacije. Ali EU je odlučila da pritisne BiH da se mora opredeliti. Na svu sreću bez mišljenja Srba to se ne može desiti. Blokirali smo pristupanje NATO-u i uvođenje sankcija Rusiji. Srpska može da se ponosi kako tretira ukrajinsku manjinu, koja je ovde najbrojnija. U Prnjavoru živi nekoliko hiljada Ukrajinaca, koji imaju svoje crkve i mi želimo da niko u Srpskoj nema ikakvih problema. To je za nas čast.
 
Verujete li u neka saznanja da se razmatra smena Dodika? 
Mi smo OHR još ranije potpuno pobedili, argumentima i dokazima. Dokazali smo da su svi visoki predstavnici imenovani rezolucijama SB UN. Prezentovaćemo dokumente koji su potpisani između parafa i potpisa Dejtonskog sporazuma, sa takozvane Konferencije za implementaciju mira u Londonu – koja je ustanovila Savet za sprovođenje mira (PIK) i pozvala zvaničnim dokumentima SB UN da potvrdi prvog visokog predstavnika. Dakle, čak i kada bi Šmit smenio Dodika, mi to ne bismo objavili, jer nema legalitet. Ako nema legalitet imenovanja i njegove odluke su nelegalne. Pa kako onda da njegove odluke objavljujemo u „Službenom glasniku RS”? Ovog trenutka, Srpska je ta koja čuva pravni poredak u BiH. Sve akcije iz RS zasnovane su na pravu i to svi dobro znaju. Zato su prešli na drugu strategiju – zloupotrebu Ustavnog suda.
 
Šmit je nametnuo zakon koji inkriminiše one koji ne poštuju njegove, kao i odluke Ustavnog suda. 
Time želi da upotrebi domaće institucije za izazivanje krize. To će opet raditi nametanjem zakona. Oni koji budu prihvatili da sprovode takve zakone mogu da naprave poremećaj mira. Zato je Dodik najavio da će u Nemačkoj tužiti Šmita za lažno predstavljanje, ali i za narušavanje mira, a to je najveći zločin. Mi u RS sem pravnog poretka RS i BiH čuvamo i mir.
 
Posebnu nervozu na Zapadu izazvala je najava suspenzije ingerencije Suda i Tužilaštva BiH i agencije Sipa. 
Jedan šeik je u otporu zapadnjačkoj agresiji rekao da muslimani ne jedu svinjetinu, ali da ako treba da umru od gladi, možda i mogu da ih nateraju na to. Ako naše postojanje bude ugroženo, bićemo prinuđeni da donosimo zakone koji će imati pravni legalitet i koji će se primenjivati na teritoriji RS. A sasvim drugi zakoni će važiti u FBiH. Imaćemo praktično dve zemlje. To ne priželjkujem, već se nadam da će biti pameti u međunarodnim centrima, što uključuje i neophodnu katarzu u EU, koja ovde treba da zameni OHR. Treba da se imenuju domaće sudije i da se sprovode domaći zakoni, te da niko nikome ne koči razvoj.
 
Na osnovu čega tvrdite da se neće dozvoliti da Srbi u BiH budu svedeni na manjinu i podvrgnuti nasilju kao na KiM? 
Teroristički režim koji na KiM ugrožava Srbe često pominje Srpsku, što je za nas veliko priznanje. Kada tvrde da neće dozvoliti RS na KiM, to je potvrda da je Srpska toliko etablirana da joj se ni ćošak ne može odbiti. Niko sem naše skupštine neće donosi odluke u ime nas, niti će imenovati gradonačelnike u ime naših građana tako što će da raspisuje izbore i sa dva-tri odsto izlaznosi priznaje njihove rezultate. A mnogi u Sarajevu bi to voleli. U RS postoje dva veća naselja sa Bošnjacima, Kozarac i Janja, koja uživaju svu našu pažnju, prava i ljubav. Ipak, BiH iz devedesetih i danas nije ista. U Sarajevu nema Srba, svi gradovi su monoetnički u oba entiteta, uz izuzetke Drvara, Glamoča, Grahova i Petrovca u FBiH. Izmaštana multietnička priča je samo lažni građanski model za konačnu supremaciju Bošnjaka.

Bajden otputovao na evropsku turneju, posetiće Britaniju, Litvaniju i Finsku
Predsednik SAD Džozef Bajden otputovao je danas na evropsku turneju tokom koje će posetiti Veliku Britaniju, Litvaniju i Finsku, javlja Rojters.
Bajden će večeras stići u London, a narednog dana će se sresti sa britanskim kraljem Čarlsom III, prvi put od kada je krunisan.
On će razgovarati i sa britanskim premijerom Rišijem Sunakom u Dauning stritu.
Sledeća poseta je samit NATO u Viljnusu, u Litvaniji.
Bajden će provesti dva dana u glavnom gradu Litvanije, koja je domaćin godišnjeg samita NATO.
On ćee učestvovati na sastancima sa liderima i održati govor na Univerzitetu u Viljnusu.
Konačna stanica je Helsinki, gde se očekuje da će Bajden u četvrtak proslaviti proširenje NATO sa Finskom kao najnovijom članicom alijanse.
Ova nordijska zemlja je u aprilu postala 31. članica NATO.
Bajdenov savetnik za nacionalnu bezbednost Džejk Saliven rekao je da će Bajdenovo putovanje „pokazati predsednikovo vođstvo na svetskoj sceni”, navodi AP, prenosi Tanjug.

Budi hrabra – reci NE nasilju
Od početka godine čak 22 žene ubijene su u porodičnom nasilju, a među njima se nalaze i dve devojčice. Podaci Centra za podršku ženama govore da je od 2010. godine u porodično-partnerskom odnosu ubijeno više od 330 žena, a statistika svedoči da se svaka treća žena ranije obraćala institucijama sistema za pomoć. Brojke takođe upozoravaju da je u prethodnoj deceniji trećina žena ubijena vatrenim oružjem, a taj trend nastavlja se i u ovoj godini, u kojoj je šest žena stradalo na ovaj način. Statistika koja svedoči da osam od deset žena strada od ruke muža, oca ili brata postaje još bolnija kada se iza nje pomole lica više od 400 dece koja su u poslednjih deset godina ostala bez majki i odrastaju s doživotnim žigom da im je otac ubica – neki od njih nastavili su život s bakama i dekama, drugi odrastaju u hraniteljskim porodicama, a neki mališani detinjstvo provode u domovima za decu bez roditeljskog staranja.
Is­tra­ži­va­nje po­ve­re­ni­ka za za­šti­tu rav­no­prav­no­sti i Pro­gra­ma Uje­di­nje­nih na­ci­ja za raz­voj u Sr­bi­ji (UNDP), ko­je je ura­đe­no na re­pre­zen­ta­tiv­nom uzor­ku od 1.004 že­ne pokazalo je da najveći broj že­na ko­je su po­sta­le žr­tve po­ro­dič­nog ili part­ner­skog na­si­lja ne pri­ja­vlju­je nasilnika iz stra­ha od nje­go­ve osve­te. Po­lo­vi­na njih pri­zna­je da su stid i sra­mo­ta zbog agre­si­je ko­jom su iz­lo­že­ne, kao i spo­zna­ja da ne­ma­ju gde da odu ako od­lu­če da iza­đu iz začaranog kru­ga na­si­lja glav­ni raz­log zbog ko­jeg ne pri­ja­vlju­ju na­si­lje in­sti­tu­ci­ja­ma si­ste­ma.
Studija re­a­li­zo­va­na u okvi­ru pro­jek­ta „In­te­gri­sa­ni od­go­vor na na­si­lje nad ženama i de­voj­či­ca­ma u Sr­bi­ji”, ko­je u part­ner­stvu s Vla­dom Sr­bi­je spro­vo­de agen­ci­je Ujedinjenih na­ci­ja u Sr­bi­ji, ta­ko­đe po­ka­zuje da že­ne naj­ve­će po­ve­re­nje ima­ju u Si­gur­ne žen­ske ku­će, a po­tom u zdrav­stvo, po­li­ci­ju i ver­ske in­sti­tu­ci­je, a naj­ma­nje ve­ru­ju jav­nom tužilaštvu i cen­tri­ma za so­ci­jal­ni rad. Naj­ve­ći broj že­na ko­ji je uče­stvo­vao u ovom is­tra­ži­va­nju na­veo je da su raz­u­me­va­nje i podrška oko­li­ne, od­no­sno po­ro­di­ce i pri­ja­te­lja, ključ­na stvar ko­ja bi ih mo­ti­vi­sa­la da prijave na­si­lje u po­ro­di­ci – ako bi po­sta­le žr­tve na­si­lja, čak 38 od­sto že­na pr­vo bi tražilo podršku od čla­no­va po­ro­di­ce, 28 pro­ce­na­ta njih oti­šlo bi u po­li­ci­ju, dok bi se prijateljima po­ve­ri­lo sve­ga de­vet pro­ce­na­ta že­na.
Iako je veća šansa da neko ko je ekonomski zavisan od nasilnika ostane u nasilnom odnosu, u Sigurnoj ženskoj kući nalaze se i žene koje su na veoma visokim socijalnim položajima i koje su izbačene iz sopstvenog doma, a nasilnik koji je trebalo da završi u zatvoru, pronašao je rupu u zakonu kroz koju se provukao uz pomoć umešnog advokata.
Iskustvo govori da je situacija kada žena reši da ostavi nasilnika po nju najrizičnija – ubistva se dešavaju kada žena konačno „prelomi” i saopšti partneru da ga napušta, a neka istraživanja govore da se femicid obično dešava unutar tri meseca od odlaska žene. Iako stručnjaci apeluju da se mora napraviti veoma detaljan plan zaštite žrtve, dešava se da neka karika u lancu zaštite žrtve, koga čine policija, tužilaštvo i sud, jednostavno ne proceni dobro bezbednosni rizik.
Kako bi se sprečila kategorizacija na „laka” i „teška” ubistva, udruženje „FemPlatz” zahteva od nadležnih da se krivično delo femicida uvede kao posebno krivično delo. Istraživanje koje je uradilo ovo udruženje pokazuje da je u skoro trećini slučajeva femicida sud dosudio kaznu od 10 do 15 godina. „FemPlatz” takođe traži od nadležnih uspostavljanje nezavisnog tela za praćenje femicida, čime će se obezbediti prikupljanje podataka o ubistvima žena koji će biti dostupni javnosti i ujedno unaprediti rad institucija i poboljšati sistem zaštite žena od nasilja.
Mada sta­ti­sti­ka upozorava da sva­ke go­di­ne iz­me­đu 20 i 30 že­na bi­va ubi­je­no u po­ro­dič­nom ili part­ner­skom na­si­lju, ve­li­ki broj njih je i spa­sen za­hva­lju­ju­ći ade­kvat­noj re­ak­ci­ji dr­ža­ve – podaci Ministarstva pravde govore da je to­kom 2022. go­di­ne pro­du­že­no vi­še od 20.000 hitnih me­ra za­šti­te žr­tve i iz­ra­đe­no 19.017 pla­no­va za­šti­te žr­tve, a od 2017, od­no­sno od po­čet­ka pri­me­ne Za­ko­na o spre­ča­va­nju po­ro­dič­nog na­si­lja, pa do po­čet­ka ove go­di­ne iz­re­če­ne su 103.864 hit­ne me­re. Vi­še od hi­lja­du pred­stav­ni­ka pra­vo­sud­nog si­ste­ma bi­lo je na obu­ci i spe­ci­ja­li­zo­va­noj edu­ka­ci­ji o pre­ven­ci­ji po­ro­dič­nog na­si­lja.

I Harvard strepi od veštačke inteligencije
Upotreba veštačke inteligencije jeste fascinantna, sigurno će biti velikih promena u obrazovanju i mi na Harvardu dosta razmišljamo na temu „ChatGPT”, jer ne možemo to da ignorišemo. Studenti definitivno koriste VI u programiranju, ali na američkim univerzitetima i posebno na Harvardu postoji kod časti i potpuno poverenje da student neće čak ni kada radi ispit kod kuće da prepisuje i vara. Dešavalo se da nekada nekog uhvatimo, ali većini studenata je čast da budu na Harvardu i niko neće rizikovati da tu šansu prokocka. To je i najveća razlika u odnosu na naš sistem: nije poenta u bubanju, već da se mladi ljudi zainteresuju da nauče da razmišljaju, da postignu nešto u životu. Ništa mi ne znači da zapamte formulu napamet, mogu da je nađu u knjizi, ja sam na svom kursu rekao studentima da mogu da koriste bilo koji onlajn izvor, kaže na početku razgovora za „Politiku” prof. dr Marko Lončar sa Fakulteta tehničkih i primenjenih nauka Univerziteta Harvard. 
 
Dr Lončaru je ove nedelje u SANU uručena nagrada Fondacije „Prof. dr Marko V. Jarić” za 2019. godinu, što ranije nije bilo moguće zbog pandemije kovida 19. Ova nagrada, koja se u medijima naziva i „Srpski Nobel za fiziku”, dodeljuje se već punih 25 godina za izuzetne rezultate. Prema odluci žirija dr Lončar ju je više nego zaslužio za doprinose u oblasti nanofotonike, primenjene fizike i integrisane optike.
Nismo mogli a da ne pitamo profesora da li zna da je u Beogradu ove godine primljen jedan brucoš na fizici i šta savetuje – kako popuniti klupe na fakultetima prirodnih nauka. Odgovor nas je malo iznenadio:
– Mi imamo sličan problem na Harvardu, jer se tu dolazi zbog prava i medicine i borimo se za studente koji bi da postanu inženjeri, i to inženjeri elektrotehnike. Zato sam moj kurs prilagodio da bude praktičan, da bude više laboratorijskih vežbi, da rade projekte. Moj savet srpskim kolegama jeste da se reformišu studije, da bude više prakse. Ne mora baš sve da se nauči, uvek mogu knjigu da otvore ako im zatreba neka formula.
Svoj put do Harvarda opisuje kao kombinaciju genetike, pameti, sreće i podrške porodice i profesora. Detinjstvo je proveo gledajući oca, inženjera elektrotehnike, koji je radio u vojsci, kako stalno nešto popravlja. Krenuo je tatinim stopama, ali je na kraju odabrao svoj put. Kaže da su presudan uticaj imali fantastični profesori matematike i fizike, prvo u Osnovnoj školi „Svetozar Miletić” u Zemunu, koju je završio kao đak generacije, a potom i u Matematičkoj gimnaziji na programerskom smeru u vreme kada su kompjuteri bili retkost i papreno koštali.
– Fizika me zanimala, ali sam upisao elektroniku na Elektrotehničkom fakultetu. Po završetku studija sam aplicirao za Ameriku jer kod nas gotovo ništa nisam mogao eksperimentalno da radim, neka istraživanja su vrlo skupa i tako sam stigao 1997. do Kal teka i profesora Ćuka. Ali stara ljubav zaborava nema i vratio sam se fizici – priča ovaj harvardski profesor.
Prvi šok je bio kada je shvatio koliko je neverovatno teorijski potkovan u odnosu na američke kolege, ali praksa je bila slaba tačka, zbog nedostatka opreme i materijala na fakultetima u Srbiji u to vreme pogotovu.
– Brzo se čovek navikne na bolje. Tu sam završilo i doktorat. Posle šest godina u Los Anđelesu preselio sam se u Boston, najevropski američki grad i krenuo na postdoktorske studije na Harvardu. U SAD nije uobičajeno da student koji „izuči zanat” na jednom univerzitetu tu i ostane, gledaju da dovode profesore koji donose nešto novo, ali eto ja sam ostao i danas imam svoju katedru i predajem osnove elektrotehnike – priča profesor i dodaje da je na postdoktorskim studijama trenutno jedan student iz naše zemlje. Koliko mu je poznato, na Harvardu je jedini profesor iz Srbije, ali ima kolegu iz naših krajeva na MIT.
Uglavnom su mi prijatelji roditelji moje dece, kaže i dodaje da se dosta njegovih prijatelja iz Matematičke gimnazije preselilo u Ameriku i nastanilo u istom predgrađu u kojem i on živi sa suprugom Evelin, koju je upoznao u Los Anđelesu. Danas su u istoj ulici kuće osam đaka Matematičke gimnazije, tako da se svi lepo druže, kao i njihova deca.
Ostati ili otići – pitamo ga na kraju. To je sve individualno, odgovara. – Ja sam uvek zamišljao da ću da se vratim negde u Evropu, ali u Americi su resursi za bavljenje naukom zaista veliki. Možda se vratim kad se penzionišem, ako se to ikada dogodi – kaže kroz osmeh.
Bilo je tu još mnogo toga da se kaže i pita, ali je profesor morao nazad u Boston, uz obećanje da će se brzo vratiti u Beograd. Čekalo ga je i predavanje našim studentima elektrotehnike, među kojima će možda pronaći nekog budućeg kolegu na Harvardu. U hodnicima SANU ostale su reči dr Aleksandra Bogojevića, direktora Instituta za fiziku, inače institucije koja je pokrovitelj ove nagrade: „Mi smo mala zemlja sa visokim procentom uspešnih ljudi u naučnoj dijaspori, nema osobe koja nije čula za Teslu ili Pupina. A dr Marko Lončar je još jedan dokaz da Srbiji dobro ide fizika”.
 
 
Antrfile
 
Impresivna biografija
Dr Lončar je posle Matematičke gimnazije završio Elektrotehnički fakultetu u Beogradu, a potom doktorirao na Kalifornijskom institutu za tehnologiju na temi lasera i talasovoda na bazi fotonskih kristala. Postdoktorske studije je završio na Harvardu, gde je postao docent, pa vanredni i redovni profesor, da bi 2012. bio unapređen u profesora sa katedrom. Danas je jedan od vodećih svetskih stručnjaka u nanofotonici i nanotehnologiji, a posebno su zapažena njegova dostignuća u nanofabrikaciji dijamanata. Dobitnik je brojnih nagrada, ima više od 20 patenata i autor je impresivnog broja radova koji se objavljuju u najuticajnijim naučnim časopisima.
 
Antrfile
 
Plavi dijamanti najpopularniji, roze najskuplji
 
Zašto od studenata neprekidno dobija nagrade za najinteresantnija predavanja, pokazao je okupljenima u SANU, gde je govorio o tome zašto su dijamanti najbolji prijatelji fizičara. Iako su u publici mahom bili akademici, on je pričao jednostavno, da svako može da razume, duhovito kombinujući slike, citate i primerke veštačkih dijamanata koje je iz Amerike doneo u koferčiću. Saznali smo od čega se sastoje dijamanti, zašto imaju boju, da su plavi najpopularniji, žuti najjeftiniji, a da su roze retki i zato i skupi. Uz uobičajenu priču o tome kako je dijamant najtvrđi mineral u prirodi koji se koristi za bušenje, sečenje i brušenje, mogli smo, recimo, koristeći samo toplotu svog tela da dijamantom sečemo led u čaši…

Direktorat: „Er Srbija” nije prekršila propise u slučaju autističnog dečaka
Direktorat civilnog vazduhoplovstva Srbije je saopštio danas da je „Er Srbija”, u slučaju autističnog deteta kojem je zabranjeno da uđe u avion za Tivat 6. avgusta, postupila u skladu sa priručnikom, kao i da nije bilo povrede zakona.
Direktorat je 10. avgusta započeo vanredni inspekcijski nadzor nad avio prevoznikom „Er Srbija” i aerodromom „Nikola Tesla”, kao i pružaocem usluga zemaljskog opsluživanja „Er Srbija grounding servisiz”, a u vezi sa tim događajem prilikom registracije putnika za let JU 184, sa poletanjem za Tivat u 17:05. „Tokom vanrednog inspekcijskog nadzora utvrđeno je da je avio-prevozilac poštovao odredbe procedura navedenih u priručniku, kao i da nije bilo povrede Zakona o vazdušnom saobraćaju i Zakona o obligacionim i osnovama svojinsko-pravnih odnosa u vazdušnom saobraćaju”, navodi Direktorat u izveštaju.
U toku vanrednog inspekcijskog nadzora izvršen je i uvid u zapise iz rezervacionog sistema koji koristi avio prevozilac gde je utvrđeno da rezervacija putnika kome je uskraćeno ukrcavanje nije sadržala informaciju da se radi o putniku sa posebnim potrebama.
Direktorat podseća da svi putnici imaju pravo da prilikom rezervacije karata prijave putovanje i lica sa specijalnim potrebama kako bi takvim licima bili omogućeni uslovi za prihvat i prioritetno ukrcavanje u vazduhoplov. Tokom inspekcijskog nadzora izvršen je uvid u procedure avio prevozioca u kojima je opisan postupak koji primenjuje avio prevozilac u slučaju prijema na let putnika sa specijalnim potrebama.
Shodno navedenim procedurama prilikom registracije putnika za let, lice koje vrši tu registraciju dužno je da izvrši preliminarnu procenu putnika za let, što je i učinjeno, a o čemu je obavešten šef smene zastupnika avio prevozioca, koji je poštujući navedenu proceduru, zajedno sa putnikom i pratiocem otišao do dežurnog lekara na aerodromu „Nikola Tesla”. Lekar je izvršio procenu spremnosti putnika za let i utvrdio da putnik u datom trenutku i stanju nije bio spreman za let.
Nakon izvršene procene lekara, predstavnik avio prevozioca na aerodromu doneo je odluku da se putniku uskrati ukrcavanje u vazduhoplov, navodi Direktorat.
Podsetimo, autističnom sinu istoričara Čedomora Antića na aerodromu „Nikola Tesla” u Beogradu u nedelju, 6. avgusta, nije bilo dozvoljeno da se ukrca u avion na letu do Tivta da ne bi, kako je objašnjeno u kompaniji „Er Srbija” uznemirio ostale putnike. (Tanjug)

Za prvih 6 meseci MMR vakcinu primilo tek svako četvrto dete
U Beogradu je u prvih šest meseci ove godine MMR vakcinu primilo svega 26,46 odsto mališana od 12 do 15 meseci, a epidemiolog Zoran Radovanović kaže da je „situacija zabrinjavajuća i da se mora reagovati”.
Prema podacima Gradskog zavoda za javno zdravlje od 20.768 mališana, koji su planirani za vakcinaciju ove godine, zaštitu od malih boginja, rubeola i zauški (MMR) primilo je 5.496 mališana. Ukoliko bude nastavljeno takvom dinamikom, to znači da će do kraja godine biti vakcinisano oko 50 odsto mališana, što je pad u odnosu na prošlu godinu za oko 15 odsto. Da bi se sačuvao kolektivni imunitet, podsećaju epidemiolozi, potrebno je da vakcinu primi 95 odsto mališana. Pojedinačno male boginje mogu da se jave, ali ako je dobar obuhvat vakcinacijom bolest ne može da se širi.
Radovanović upozorava da je situacija u kojoj se Beograd, ali i Srbija nalazi, što se tiče vakcinacije MMR vakcinom kao „građenje lomače”, što je više nevakcinisane dece rizik od epidemije je veći.
„To je kao građenje lomače, treba samo da padne varnica i da se požar razbukti, odnosno da se epidemija raširi. To ne mora da se desi ni ove jeseni, ni na proleće, može za dve, tri godine ali sa malim obuhvatom vakcinisane dece raste verovatnoća da dođe do epidemije”, rekao je Radovanović za Tanjug.
On je podsetio da nije u pitanju samo jedna bolest, već tri - male boginje, rubeole, zauške, te da je neosnovano sejan strah među roditeljima o navodnoj povezanosti MMR vakcine i autizma. Većina roditelja, dodaje, danas čeka da dete „malo ojača, da progovori” pa tek onda daju MMR vakcinu, a i pedijatri ih u tome uglavnom podržavaju. Naš sagovornik kaže da nije slučajno što je predviđeno da se vakcina daje između 12. i 15. meseca, jer je tada imuni odgovor najbolji, a većina pedijatara male boginje ne doživljavaju kao realnu opasnost, jer ih u praksi nisu videli - nisu imali obolelu decu.
Prema podacima Instituta za javno zdravlje Batut obuhvat vakcinacijom posebno je opao za MMR vakcinu, te je prošle godine tu vakcinu u Srbiji primilo 81 odsto mališana, dok je u Beogradu svega 65, 2 odsto. (Tanjug)

Skupština Kosova opet bez kvoruma
Kosovska skupština ni iz četvrtog puta nije konstituisana, iako se na jučerašnjoj sednici prvi put pojavio kosovski predsednik Hašim Tači. Najstariji poslanik Samoopredeljenja Adem Mikulovci, koji predsedava Skupštini, zakazao je za sutra konsultacije šefova poslaničkih grupa, naglasivši da će to biti poslednji put da poziva partije na razgovor o konstituisanju pokrajinskog parlamenta. Jučerašnjoj sednici nije prisustvovao nijedan poslanik koalicije PAN, koja je osvojila najviše glasova na pokrajinskom izborima, a bojkotu se pridružilo i svih 20 poslanika nacionalnih zajednica.
Iako u sali nije bilo kvoruma, Mikulovci je dozvolio raspravu u kojoj su poslanici Samoopredeljenja i Demokratskog saveza Kosova odlazećeg premijera Ise Mustafe kritikovali predstavnike koalicije PAN (Demokratska partija Kosova, Alijansa za budućnost Kosova i Inicijativa za Kosovo), jer zbog njihovog bojkota rada pokrajinskog parlamenta nikako da se obezbedi potreban kvorum od 61 poslanika.
Glauk Konjufca iz Samoopredeljenja istakao je da PAN nema dovoljno glasova ni za izbor predsednika Skupštine, niti za formiranje vlade i da se Kosovo nalazi pred alternativom:
– Buduća vlada ili će imati 81 glas na čelu s pokretom Samoopredeljenje, ili će imati 59 glasova na čelu s Demokratskom partijom. Koalicija PAN do sada se ponašala u skladu s totalitarnom i manipulativnom logikom, po principu „ili ćemo mi biti na vlasti ili se institucije neće uopšte formirati”. Ili oni ili niko.
Konjufca smatra da političku debatu treba voditi upravo u skupštinskoj sali, a ne na okruglim stolovima, na čemu koalicija PAN insistira, „kako bi dobila na vremenu dok ne kupi pojedine poslanike”.
Kandidat za premijera Demokratskog saveza Kosova Avdulah Hoti rekao je da je za građane „uvreda” to što izabrani poslanici ne prisustvuju sednici koju je uredno sazvao predsedavajući. Istovremeno je pozdravio poziv ambasada zemalja Kvinte da institucije konačno budu formirane. Dodao je da koalicija čiji je on kandidat za premijera „razmatra sve mogućnosti za razrešenje aktuelne situacije, pa i obraćanje ustavnom sudu”.
Predstavnici ambasada zemalja Kvinte pozvali su poslanike da učestvuju na sednici, navodeći da su zabrinuti zbog situacije na Kosovu. U zajedničkom saopštenju predstavnici ambasada Sjedinjenih Američkih Država, Velike Britanije, Francuske, Nemačke i Italije u Prištini su poručili da je „odgovornost kosovskih lidera da formiraju skupštinu i vladu” i da se nadaju da će izabrani poslanici Skupštine Kosova prisustvovati zasedanjima.
Koalicija PAN juče su usprotivila održavanju rasprave u Skupštini bez kvoruma. Besim Bećaj iz Demokratske partije tvrdi da su toj koaliciji potrebne dodatne konsultacije, a ocenio je da oni koji zakazuju skupštinske sednice zloupotrebljavaju institucije:
– PAN ne sprovodi blokade. Mandataru su potrebne izvesne dodatne konsultacije i vrlo brzo ćemo formirati institucije. A oni koji se u međuvremenu ponašaju neustavno zloupotrebljavaju govornicu u Skupštini, kao i najstarijeg poslanika na mestu predsedavajućeg.
Iz Alijanse za budućnost Kosova, čiji je lider Ramuš Haradinaj kandidat koalicije PAN za premijera, u saopštenju za javnost nagovestili su da će Srpska lista biti deo kosovske većine. „Srpsku listu nismo mi doveli. Našli smo ih među vama, a vi, neokomunisti ove zemlje, ne pozivajte se na patriotizam, jer patriotizam bez patriotskog čina, što je vama uvek nedostajalo, može da bude samo zakon za ljude bez morala i savesti”, stoji u saopštenju ABK. Takođe, u kontekstu Srpske liste, ukazuje se da je zastupljenost kosovskih Srba u kosovskim institucijama „ustavna kategorija i u bilo kojoj kombinaciji oni bi trebalo da budu deo institucija, jer ste to sami zakuvali”.
Predsednik Srpske liste Goran Rakić rekao je da se u ovoj stranci ne plaše eventualnih novih parlamentarnih izbora na Kosovu i Metohiji. „Ne bih da kalkulišem sa tim. Rekli smo da smo spremni da učestvujemo”, odgovorio je Rakić na pitanje da li su novi parlamentarni izbori na KiM izgledniji od izbora predsednika parlamenta i formiranja nove vlade. Naveo je da je Srpska lista spremna da učestvuje u formiranju institucija, to jest predsedništva i skupštine, a da dalji potezi zavise od albanskih partija.
„Odluke nećemo donositi jednostrano i brzopleto. Oko bitnih stvari konsultovaćemo se s Beogradom”, rekao je Rakić, dodajući da se mnogima to neće svideti, ali da je to njihov problem. Podsetio je i da su na prethodnim parlamentarnim izborima izašli jedinstveno, složno, uz snažnu podršku Beograda. „Tako da nam preostaje samo da sačekamo da Albanci, odnosno vodeće albanske partije, međusobno reše te svoje sukobe i probleme, a mi smo spremni da učestvujemo u formiranju institucija, u odabiru predsedništva, skupštine”.

Nastavak bitke za prisustvo UN na Kosovu
Beograd uz pomoć svojih saveznika, pre svega Rusije i Kine, nastavlja bitku da se rasprava o situaciji na Kosovu ne povlači sa dnevnog reda Saveta bezbednosti UN. Priština i njeni zapadni saveznici svim silama se trude da ta tematika bude, ako ne potpuno skinuta sa dnevnog reda Ujedinjenih nacija – ono da se bar što više skrajne. To je u najkraćem pozicija sa kojom dve strane dolaze na sutrašnju, novu sednicu Saveta bezbednosti na kojoj će se razmatrati redovni tromesečni izveštaj generalnog sekretara UN Antonija Guteresa o situaciji u južnoj srpskoj pokrajini.
Poslednja takva sednica održana je sredinom maja. Šef Unmika Zahir Tanin ocenio je tada da je dijalog Beograda i Prištine zapao u ćorsokak, a činjenica je da tog dijaloga nije bilo ni u međuvremenu. Situacija ipak nije potpuno identična onoj od pre tri meseca. Na predlog predsednika Srbije Aleksandra Vučića u Srbiji je pokrenuto pitanje otvaranja unutrašnjeg dijaloga o Kosovu. Iz samog državnog vrha, od ministra spoljnih poslova Ivice Dačića, ali i još nekih članova vlade, već su stigli prve ideje o rešavanju srpsko-albanskog sukoba oko Kosova.

Đurić: Srpska lista projekat od nacionalnog interesa
Srpska lista politički projekat od nacionalnog značaja, a njena suština je političko jedinstvo Srba, te da u svakoj od 10 opština sa srpskom većinom na lokalnim izborima u oktobru okupi narod, izjavio je danas direktor Kancelarije za Kosovo i Metohiju Marko Đurić.
''Srpska lista je politički projekat od nacionalnog značaja za Srbiju i srpski narod na Kosovu i Metohiji i zbog toga će na lokalnim izborima, 22. oktobra, ključno biti da ona, uz podršku institucija države Srbije, izađe sa kandidatima koji će u svakoj od 10 opština sa srpskom većinom moći da okupi narod'', rekao je Đurić, nakon razgovora sa predstavnicima opština sa srpskom većinom na KiM.
On je dodao da suština Srpske liste i njenog delovanja treba da bude oko okupljanja, a ne oko podela.
Prema njegovim rečima, suština delovanja liste je suprostavljanje podelama i da na čitavoj teritoriji KiM, u svim opštinama sa srpskom većinom, imamo preko potrebno političko jedinstvo.
„Zato je neophodno, i na današnjem sastanku smo razgovarali o tome, kako da na predstojećim izborima okupimo što je moguće više političkih činilaca srpskog naroda kako bi Srpska lista predstavljala, kao što je to bio slučaj i na parlamentarnim izborima, praktično sve ili gotovo sve srpske političke činioce na KiM'', rekao je Đurić.
Prema njegovim rečima, razgovarano je i o tome kako da na lokalne izbore Srpska lista izađe sa najboljim kandidatima koji će ponuditi građanima konkretan i opipljiv program šta će u naredne četiri godine uraditi u opštinama sa srpskom većinom.
On je rekao da su razgovarali o tome kako da se otklone različiti nedostaci i problemi koji postoje, dodajući da je cilj da Srpska lista na lokalnim izborima bude u stanju da na najbolji mogući način artikuliše volju srpskog naroda na KiM i zaštiti njihove interese.
''Država Srbija će nastaviti da podržava političko organizovanje srba na KiM, da održava nastojanje srpskih predstavnika da uzmu što je moguće više udela u institucijama, u svim oblicima društvenog života jer to je nešto što nama pripada i od čega zavisi naše opstajanje na KIM'', rekao je Đurić.
Kako je naveo, zato je važno boriti se za ono što je naše jer smo svoj na svome, a Srpska lista je naš instrument da ostvarimo uticaj u tim institucijama i da sačuvamo institucionalnu vezu sa Beogradom.
Predsednik Srpske liste Goran rakić pozvao je sve građane sa prostora KiM na jedinstvo i zajedničku borbu, ocenjujući da je Strpska lista jedina partija koja okuplja sve Srbe pod jedan barjak, kojima je Srbija u srcu i kojima je interes i bolji život Srba na KiM na prvom mestu.
''Srbi nemaju taj luksuz da se dele i razjedinjuju. To bi samo oslabilo našu snagu'', zaključio je Rakić.
On je istakao da može da obeća da će srpska lista imati najbolje kandidate za gradonačelnike i odbornike u svih 10 opština sa većinskim srpskim stanovništvom.
''Bitno je da ćemo imati kandidate za odbornike i u opštinama gde Srbi nisu većina. Ti Srbi će biti kredibilni, kvalitetni i hrabri, spremni da se uhvate u koštac sa svim problemima i kojima će nacionalni interes biti imperativ'', rekao je Rakić.
On je dodao da nikada neće sarađivati sa onima kojima je lični interes ispred nacionalnog, jer su ti ljudi deo političke istorije i tamo treba da ostanu. (Tanjug)

Stanković: Ne postoji paralela između problema Srba na Kosovu i tri opštine na jugu Srbije
Predsednik Koordinacionog tela Vlada Srbije za Preševo, Bujanovac i Medveđu Zoran Stanković izjavio je da ne postoji nikakava paralela između rešavanja problema Srba na Kosovu i lokalnih samouprava na jugu Srbije u kojima žive Albanci.
„Ne postoji nikakva paralela između rešavanja problema Srba na Kosovu i Metohiji i rešavanja funkcionisanja lokalne samouprave u tri opštine na jugu Srbije - Preševu, Bujanovcu i Medveđi, jer je sve to definisano zakonom i država Srbija u granicama svojih mogućnosti i sposobnosti čini sve da se zahtevi čelnika ove tri opštine rešavaju”, rekao je Stanković za Radio Slobodna Evropa.
S druge strane predsednik opštine Bujanovac Šaip Kamberi ocenio da je odnos Srbije prema Albancima na jugu važan za položaj Srba na Kosovu.
Šaip Kamber rekao je da bi „normalizacija odnosa Beograda i Prištine trebalo da prolazi kroz Preševsku dolinu”.
„Odnos države prema Albancima koji žive na ovom prostoru je najbolja pomoć koju Srbija može da pruži Srbima na Kosovu. To je bitno i za stabilnost našeg regiona, ali i za stabilnost albansko-srpskih odnosa u budućnosti”, rekao je Kamberi za RSE. (Beta)

Matis: Ako Severna Koreja ispali raketu ka Guamu - rat je moguć
Vašington - Američki ministar odbrane Džim Matis izjavio je da bi, ukoliko Severna Koreja ispali raketu ka teritoriji SAD, situacija mogla da eskalira u rat. „Ukoliko ispale (raketu) na Sjedinjene Američke Države, to bi moglo da eskalira u rat veoma brzo”, rekao je američki ministar odbrane, preneo je Rojters.
Matis je naveo da bi SAD saznale putanju severnokorejske rakete „za nekoliko trenutaka” od lansiranja i ukoliko se proceni da je raketa usmerena prema Guamu, „mi ćemo je uništiti”. (Tanjug)

Maduro naredio vežbu zbog najave „vojne opcije” SAD
Karakas - Predsednik Venecuele Nikolas Maduro kritikovao je danas komentare američkog predsednika Donalda Trama o „vojnoj opciji” za Venecuelu. Predsednik Venecuele je potvrdio da ostaje pri svom zahtevu da razgovara sa Trampa, preneo je Rojters.
Maduro je naredio svojim vojnim snagama da izvedu nacionalnu vežbu naredne sedmice kao reakciju na eventualnu američku vojnu akciju, preneo je AFP.
„Izdao sam naredbu generalštabu da počnu pripreme za nacionalnu civilno-vojnu vežbu za integrisanu vojnu odbranu naroda Venecuele”, rekao je Maduro pristalicama okupljenim u Karakasu. Vežba će biti održana 26. i 27. avgusta. (Tanjug)

Dizel zapalio nemački predizborni rat
Od našeg dopisnika
Frankfurt, Hajdelberg – Nemačku automobilsku industriju ne samo što drmaju afere oko prevare sa izduvnim gasovima već je pitanje odgovornosti direktora, kao i promena u ovoj najvećoj grani nemačke privrede, postalo jedna od zapaljivih predizbornih tema.
Šef nemačkih socijaldemokrata (SPD) Martin Šulc, glavni protivkandidat kancelarke Angele Merkel na izborima, proteklog vikenda je žestoko napao „neodgovorne direktore” sa šestocifrenim platama, ističući da vozači ne smeju da plaćaju njihove greške.
„Problem je u tome što smo u situaciji gde su direktori, koji zarađuju milione, u ’Folksvagenu’, ’Dajmleru’, prespavali budućnost... i nisu ulagali tamo gde je trebalo”, rekao je Šulc u intervjuu za drugi kanal nemačkog javnog servisa ZDF, predlažući da se u Nemačkoj ali i celoj Evropskoj uniji uvedu obavezujuće kvote za proizvodnju električnih automobila.

Hipsterski patriotizam na mađarski način
Traženje zamene „evropskim diktatorima”, koji se iz briselske perspektive po pravilu nalaze na istoku Evropske unije, postalo je u poslednje dve godine ozbiljan projekat. Otkako je predsednik Evropske komisije Žan-Klod Junker na jednom skupu, ugledavši mađarskog premijera Viktora Orbana, pomalo u šali, a pomalo i ozbiljno, rekao: „Evo nama diktatora”, može se reći da je ovaj termin ušao barem u kolokvijalnu komunikaciju evropskih lidera kao naziv za predsednike ili premijere koji se odlikuju tvrdim nacionalnim stavom.
Taj nacionalni pogled na svoju državu obavezno je praćen netolerantnim pogledom na nevladin sektor koji finansiraju stranci, na klasični liberalni ekonomski koncept i rasne, verske i seksualne različitosti. To je više nego dovoljno razloga da se protiv ovih država pokrene teška briselska artiljerija.
Činjenica koja zabrinjava Orbanove protivnike je to što i on i njegov Fides redovno u anketama javnog mnjenja dobijaju još uvek više od 50 odsto podrške, iako njegov drugi četvorogodišnji mandat na čelu vlade ističe iduće godine. Ekstremni desničari iz Jobika imaju oko 30 odsto manje, a tek potom slede socijalisti, što sve zajedno pokazuje da Orban za sada nema dostojnog protivnika na izborima u aprilu iduće godine.

Kome smetaju srpske zastave na Egzitu
Događaj iz Novog Sada gde su organizatori Egzit festivala sa bedema Petrovaradinske tvrđave skinuli zastavu na kojoj je predstavljena mapa Kosova i Metohije u bojama srpske trobojke i sa srpskim grbom, nekako se stidljivo provukao kroz medije. Radost što dolaze gosti, ko peva i kako svira, „sakrili” su ovaj sramni događaj. Ali su zato društvene mreže „gorele”, uz osuđujuće komentare.
Šta se zapravo desilo: kako bi pokazali što više servilnosti za svoje goste iz zemalja koje priznaju nezavisnost Kosmeta, organizatori su odlučili da skidaju srpske simbole u Srpskoj Atini, “da ih ne vređaju” a na njihovo mesto postavili su srce sa znakom mira.
Baš dok Kurtijevi do zuba naoružani specijalci svakodnevno hapse i maltretiraju naše sunarodnike u južnoj srpskoj pokrajini, Egzit je odlučio da promoviše „mir”. To je mnogo više od servilnosti jer je prekršen ustav i član zakona o nacionalnim simbolima.
Grupa mladih patriota su zastavu sa mapom Kosmeta postavili pre nekoliko dana kao vid podrške našem narodu u južnoj srpskoj pokrajini u ovim teškim trenucima. To je odmah zasmetalo autošovinistima okupljenim u nekim organizacijama i partijama. Mnogo je urađeno na suzbijanju antišovinizma u našoj zemlji, ali pojavni oblici ove bolesti i dalje mogu da se vide. Primer za to je ovaj slučaj.
Pojedinci su već par puta pokušavali da uklone zastavu, u čemu su ih mlade patriote sprečile.
I to nie usamljen incident. Samo dan posle skandala u Novom Sadu, kada su organizatori Egzit festivala sa bedema Petrovaradinske tvrđave skinuli zastavu na kojoj je predstavljena mapa Kosova i Metohije, na istoj manifestaciji dogodio se novi..
Ovog puta je na jednom od nastupa mladić je podigao zastavu na kojoj je bila mapa Kosmeta u bojama srpske zastave i natpis „Nema predaje”. Opkolili su ga i tražili da je skloni. Bilo je povuci-potegni ali taj srpski patriota nije odustao.
Da li većina građana Novog Sada ne gleda blagonaklono na skidanje srpskih simbola, siguran sam da ne gleda. I da im nije drago. I vasceloj Srbiji nije pravo. I to prolazi “ispod radara”.. I nikom ništa. Ako potpisnika ovih redova bilo ko optuži za preterani patriotizam ili slične emocije, znaće odakle dolaze ti napadi, pokazaće oni pravo lice.

Mi ne idemo nikud i ne radimo ništa
Prozapadne opozicione stranke koje organizuju proteste nikako ne žele da se oprobaju na izborima nakon što su već deset puta okupili svoje pristalice na ulicama.
Nesvakidašnji zahtev dela opozicije da se nikako ne raspisuju izbori politički je fenomen kakav se retko može videti u svetu, ali u Srbiji je izgleda i to moguće. Samo u Srbiji postoji opozicija kojoj nije cilj dolazak na vlast ili bar ne dolazak na vlast na izborima.
Tokom jučerašnje protesne šetnje imali smo priliku da ovo čujemo od predsednika Demokratske stranke Zorana Lutovca koji je dao izjavu za televiziju N1 koja je medijski promoter protesta i dela opozicije koji ih organizuje.
Na pitanje reporterke N1 da li misli da su izbori pravi način da se protesti kapitalizuju kako smatraju brojni analitičari, Lutovac kaže da to nije dobra procena.
- Leto je, manje je ljudi na ulicama, to treba raditi kad ste najjači, a ne kad slabite. Najjači ste krajem avgusta ili početkom septembra kad se ljudi vrate sa odmora - rekao je Lutovac.

OVO NEMA NIGDE NA SVETU: OPOZICIJA PRETI VUČIĆU AKO RASPIŠE IZBORE!

N1: Analitičari misle da opozicija treba da kapitalizuje ove proteste. Mislite li da su izbori način?

Zoran Lutovac: Ne, to nije dobra procena! Leto je, manje je ljudi na ulicama, to treba raditi kad ste… pic.twitter.com/gqcZWohz1o
— Detektor laži (@LaziDetektor) July 9, 2023

Po svemu sudeći, okupljenih je zaista sve manje, a deluje da su pristalice prozapadne opozicije morale da napuste Srbiju zbog ,,diktature” i lošeg života te da svoju tugu blaže na plažama primorskih zemalja.
Ipak, Lutovac ne sumnja da će se pristalice vratiti. Samo da se završe letovanja. 
Međutim, ni tada, izbori neće biti tema za ovaj deo opozicije već formiranje prelazne vlade bez izbora, legitimiteta i mimo volje naroda kako je to već viđeno tokom dvehiljaditih.
- Izbori za nas nisu tema. Ako raspišu izbore, imaće građane na ulicama - poručio je Lutovac.
Ne može se reći ni da Lutovac nije u pravu jer bi svaki izlazak na izbore podrazumevao i uvek neugodni cenzus od tri odsto. 
Na drugoj strani, za tehničku vladu nije vam neophodno ništa. Eventualno konsultacija u nekoj od stranih ambasada. Posle toga i lideri opozicionih stranaka bi mogli na neku od egzotičnih destinacija. Naravno, o našem trošku. Red je da i oni odmore. Ipak su se naradili.

Srpska jedina štiti Ustav BiH i Dejton
Od našeg stalnog dopisnika 
Banjaluka – Republika Srpska nije izvor problema, već mesto na kom se donose odluke koje pozivaju na domaći dogovor i pronalazak rešenja. U Banjaluci nisu izglasani akti o secesiji, već akti koji omogućavaju relaksaciju i koji pozivaju na dijalog i dogovor. Kao što se desilo na nedavnoj sednici dve entitetske vlade, što mi vidimo kao model odnosa za budućnost, rekao je Nenad Stevandić, predsednik Narodne skupštine Republike Srpske. On je u razgovoru za „Politiku” istakao da je već posle tri dana nakon zajedničke sednice vlada Republike Srpske i Federacije BiH došao „doprinos” saradnji naroda i entiteta i od strane Kancelarije visokog predstavnika (OHR).
„Oni su svoje sporne odluke doneli svega tri dana posle sednice na kojoj su započeti domaći dogovori. To sve objašnjava. Ne dozvoljavaju da se sami dogovorimo. Ne odgovara im da se priča o investicijama, o povratku mladih, zapošljavanju i rastu BDP-a”, rekao je on. Govoreći o podeli državne imovine, podsetio je da su jedine granice koje su nacrtane posle Drugog svetskog rata one koje su podelile entitete u BiH. „Te granice su plod međunarodnog ugovora. Šta one dele ako već nisu međudržavne granice? Pa dele imovinu entiteta! Stoga pokušaj osporavanja imovine Republike Srpske u stvari predstavlja svesno izazivanje krize i sukoba.”
 
Utisak je da BiH ulazi u ozbiljnu krizu. Skupština je usvojila dva zakona i njima odbacila odluke visokog predstavnika i Ustavnog suda BiH. Oba zakona suspendovao je Kristijan Šmit. Šta je Srpsku opredelilo na ove korake? 
Nesporno je da je visoki predstavnik generator sukoba i nesporazuma u BiH. To proističe iz činjenice da on nema legalno imenovanje. Po relevantnim rezolucijama SB UN, BiH je bez visokog predstavnika. Jake zemlje, koje ne zavise mnogo od SB UN, progurale su da Šmit sedne u kancelariju visokog predstavnika bez obzira na to što nema legalitet. Zato imamo stvaranje cikličnih krugova krize. Takođe, Ustavni sud BiH je jedina institucija koja ne počiva na dejtonskim principima – konsenzusu dva entiteta i tri naroda. Tamo dominiraju tri stranca, koji zajedno s dva Bošnjaka preglasavaju Srbe i Hrvate. To je izvor svih problema. Sve što je i ranije radila Narodna skupština RS bila je reakcija na odluke koje donose ove institucije. Neverovatno je da Bošnjaci ne žele da imaju još jednog Bošnjaka u Ustavnom sudu, već nastoje da tamo ostane Nemac ili Albanac. To je za nas znak da se sa BiH upravlja spolja, a za druge nada da će strane sudije, kao u ratu strani avioni, doneti prednost Bošnjacima.
 
Odluke Skupštine RS nailaze na ozbiljnu ljutnju na Zapadu. 
Mi moramo ostati jedinstveni i uporni, ne sme biti pukotina među Srbima. Moramo sačuvati odlične odnose sa Srbijom i svoju neutralnost. Imamo otvorene sve komunikacijske kanale, čak i sa zemljama koje nas stalno kritikuju. Mi ćemo nastaviti da nudimo rešenja, koja će uvek biti zasnovana na dejtonskim principima, a to znači da nijedna odluka ne sme da bude doneta preglasavanjem, bez saglasnosti dva naroda i dva entiteta. A upravo su to radili visoki predstavnik i Ustavni sud BiH. Mi to razumemo kao nastojanje da se ovde provociraju krize i sukobi. Na to reagujemo pametno i nećemo dozvoliti da budemo okrivljeni za ono što je neko drugi smislio.
 
Da li je nametanje model po kom dugoročno može disati BiH? 
Ne, naprotiv, to je potpuno glupo, jer u BiH je već ispod 1,5 miliona Bošnjaka, oko milion Srba i manje od pola miliona Hrvata. Niko nikog tu ne može da nadjača i ugrozi. Mogu samo da se stvaraju nepotrebne krize. Razumem frustraciju Bošnjaka zbog percepcije da samo oni nemaju svoju državu. Zato postoji neki prikriveni cilj da se preko geopolitičke osovine – koju ovde drže Amerikanci i Britanci, posredstvom OHR-a i stranih sudija – isposluje neka supremacija Bošnjaka. Ali to ne može i neće ići preko leđa druga dva naroda i može samo silom da se desi. To ne žele ni Hrvati, koji su u zadnje vreme bili zavisni od Srba, i čiju smo poziciju štitili samo zato da ne bismo mi došli na red, a ne zato što smo u ljubavi s onima koji često pokazuju proustaške stavove. Srpska nije osnovana voljom tih sila koji sada rade protiv nje, ali je od njih prihvaćena kao neminovnost. Ipak se nadležnosti Srpske stalno tope i ako se to nastavi biće kao da je nismo ni stvorili i zato je reakcija RS tako odlučna.
 
Dakle, sem brige za državnu imovinu, korake Srpske uslovila je akumulacija nezadovoljstva. Ipak stižu upozorenja. 
Sva briga kojom Dodika žele da predstave kao figuru koja krši Dejtonski sporazum i ustavni poredak velika je laž. Dodik ima poseban stil, ali on je samo alibi da se dovrši posao obesmišljavanja i obezvlašćivanja RS. Manji deo opozicije to ne razume. Pa još daju podsticaj alibiju međunarodnog faktora. Dodik ima veliki politički kapacitet i vuče najveći broj konaca. Ali to je stvar koja pripada političkom spektru. U pravnom spektru ni Dodik ni RS nikada nisu doneli odluke o disoluciji. Nijedna institucija RS nije donela odluku o otcepljenju. Naše odluke treba pažljivo čitati. Mi u njima tražimo da se izaberu sudije Ustavnog suda BiH, jer je tako predviđeno. Ali volje za to nema kod Bošnjaka koji te sudije mogu da koriste za atak na RS. I zato smo tu gde jesmo. Što se imovine RS tiče, kada smo 2012. potpisivali ugovor s nemačkom kompanijom u vezi s izgradnjom energetskih objekata – isti ovaj kakav sad imamo sa Srbijom, jer su Nemci odustali – tada Ustavni sud nije problematizovao imovinu. Nije smeo protiv stranaca, niti su federalni partneri vikali da ne možemo bez njihove saglasnosti. U pozadini je srbofobija, a ne zajednički razvoj.
 
Dakle, odgovornost za krizu smeštate pre svega u Sarajevo i kod međunarodnih predstavnika. 
Pogledajte, na 9. januar su ranije dolazili svi. Sve do momenta kada su stranci odlučili da izazovu krizu. Nakon što su Dan RS proglasili neustavnim, počinje kriza, a mi počinjemo još žešće da ga slavimo. Svetosavska nagrada je takođe problematizovana od Bošnjaka, ali je Ustavni sud odlučio da ona nije uvredljiva. Taj sud je ušao u formu da deli srpske svece. Da procenjuje koji svetac vređa interese bošnjačkog naroda. Pa ih valjda Sveti Sava ne vređa, jer je Srbin, a Sveti Stefan, ipak, vređa. Oni su se upustili i u meritum verskog, društvenog, običajnog i potpuno polupali lončiće.
 
Da li RS nastupa jedinstveno u aktuelnoj krizi? 
Kao osnivač SDS-a i iz kog sam izašao u vreme čudne nacionalne politike u najvećoj stranci opozicije, mogu samo da skinem kapu za poslednje stavove i da kažem da se ta partija ponaša državotvorno. Nadam se da će tako i ostati. Trenutno, SDS je stranka opozicije koja razume razliku između vlasti i države.
Setite se, targetiranje Karadžića nekada je bilo isto kao aktuelno prokazivanje Dodika. Karadžića su najpre oterali u šumu, pa u zatvor, a prethodno su mu garantovali da neće biti procesuiran. Pravili su hajku kako bi od njega napravili kriminalca, lažući da je iz Prijedorske banke odneo tri miliona maraka. Želeli su stvoriti nezadovoljstvo naroda prema njemu, što nije uspelo. Ne verujem ni da će uspeti aktuelni pokušaji po istom principu. Nismo mi društvo koje drugačije živi i radi ili ima drugačije demokratske principe od nemačkog, francuskog ili švajcarskog modela. U vreme evropske cenzure u vezi s ratom u Ukrajini možemo čak reći da smo pet puta slobodniji. U Banjaluci možete da kritikujete i hvalite Putina ili Zelenskog, a u Berlinu i Parizu to ne smete. Udar na RS, sem napada na naše vrednosti, jeste udar i na demokratsko društvo.
 
Neki u poslednjim dešavanjima u RS pronalaze baš uticaj dešavanja u Ukrajini. 
Sukob u Ukrajini ima veze sa situacijom u celom svetu. Pa ima refleksije i na Balkan. Mi u tom ratu ne učestvujemo. Nepoštovanje međunarodnih ugovora je uvek generator koji dovodi do ratova. Nepoštovanje Kumanovskog sporazuma i Rezolucije 1244 izaziva krizu na KiM, jer Srbi nisu dobili svoje bezbednosne snage da ih štite. Minski sporazumi nisu poštovani dok je trajala tortura nad stanovništvom Donbasa. Ako se setimo kako se pred Drugi svetski rat raspalo Veće naroda i kako se danas ljuljaju UN, možemo da povučemo mnoge paralele. Ali mi nigde ne treba da srljamo. BiH treba da se liši ambicije za priključivanje u bilo kakve vojne asocijacije. Ali EU je odlučila da pritisne BiH da se mora opredeliti. Na svu sreću bez mišljenja Srba to se ne može desiti. Blokirali smo pristupanje NATO-u i uvođenje sankcija Rusiji. Srpska može da se ponosi kako tretira ukrajinsku manjinu, koja je ovde najbrojnija. U Prnjavoru živi nekoliko hiljada Ukrajinaca, koji imaju svoje crkve i mi želimo da niko u Srpskoj nema ikakvih problema. To je za nas čast.
 
Verujete li u neka saznanja da se razmatra smena Dodika? 
Mi smo OHR još ranije potpuno pobedili, argumentima i dokazima. Dokazali smo da su svi visoki predstavnici imenovani rezolucijama SB UN. Prezentovaćemo dokumente koji su potpisani između parafa i potpisa Dejtonskog sporazuma, sa takozvane Konferencije za implementaciju mira u Londonu – koja je ustanovila Savet za sprovođenje mira (PIK) i pozvala zvaničnim dokumentima SB UN da potvrdi prvog visokog predstavnika. Dakle, čak i kada bi Šmit smenio Dodika, mi to ne bismo objavili, jer nema legalitet. Ako nema legalitet imenovanja i njegove odluke su nelegalne. Pa kako onda da njegove odluke objavljujemo u „Službenom glasniku RS”? Ovog trenutka, Srpska je ta koja čuva pravni poredak u BiH. Sve akcije iz RS zasnovane su na pravu i to svi dobro znaju. Zato su prešli na drugu strategiju – zloupotrebu Ustavnog suda.
 
Šmit je nametnuo zakon koji inkriminiše one koji ne poštuju njegove, kao i odluke Ustavnog suda. 
Time želi da upotrebi domaće institucije za izazivanje krize. To će opet raditi nametanjem zakona. Oni koji budu prihvatili da sprovode takve zakone mogu da naprave poremećaj mira. Zato je Dodik najavio da će u Nemačkoj tužiti Šmita za lažno predstavljanje, ali i za narušavanje mira, a to je najveći zločin. Mi u RS sem pravnog poretka RS i BiH čuvamo i mir.
 
Posebnu nervozu na Zapadu izazvala je najava suspenzije ingerencije Suda i Tužilaštva BiH i agencije Sipa. 
Jedan šeik je u otporu zapadnjačkoj agresiji rekao da muslimani ne jedu svinjetinu, ali da ako treba da umru od gladi, možda i mogu da ih nateraju na to. Ako naše postojanje bude ugroženo, bićemo prinuđeni da donosimo zakone koji će imati pravni legalitet i koji će se primenjivati na teritoriji RS. A sasvim drugi zakoni će važiti u FBiH. Imaćemo praktično dve zemlje. To ne priželjkujem, već se nadam da će biti pameti u međunarodnim centrima, što uključuje i neophodnu katarzu u EU, koja ovde treba da zameni OHR. Treba da se imenuju domaće sudije i da se sprovode domaći zakoni, te da niko nikome ne koči razvoj.
 
Na osnovu čega tvrdite da se neće dozvoliti da Srbi u BiH budu svedeni na manjinu i podvrgnuti nasilju kao na KiM? 
Teroristički režim koji na KiM ugrožava Srbe često pominje Srpsku, što je za nas veliko priznanje. Kada tvrde da neće dozvoliti RS na KiM, to je potvrda da je Srpska toliko etablirana da joj se ni ćošak ne može odbiti. Niko sem naše skupštine neće donosi odluke u ime nas, niti će imenovati gradonačelnike u ime naših građana tako što će da raspisuje izbore i sa dva-tri odsto izlaznosi priznaje njihove rezultate. A mnogi u Sarajevu bi to voleli. U RS postoje dva veća naselja sa Bošnjacima, Kozarac i Janja, koja uživaju svu našu pažnju, prava i ljubav. Ipak, BiH iz devedesetih i danas nije ista. U Sarajevu nema Srba, svi gradovi su monoetnički u oba entiteta, uz izuzetke Drvara, Glamoča, Grahova i Petrovca u FBiH. Izmaštana multietnička priča je samo lažni građanski model za konačnu supremaciju Bošnjaka.

Bajden otputovao na evropsku turneju, posetiće Britaniju, Litvaniju i Finsku
Predsednik SAD Džozef Bajden otputovao je danas na evropsku turneju tokom koje će posetiti Veliku Britaniju, Litvaniju i Finsku, javlja Rojters.
Bajden će večeras stići u London, a narednog dana će se sresti sa britanskim kraljem Čarlsom III, prvi put od kada je krunisan.
On će razgovarati i sa britanskim premijerom Rišijem Sunakom u Dauning stritu.
Sledeća poseta je samit NATO u Viljnusu, u Litvaniji.
Bajden će provesti dva dana u glavnom gradu Litvanije, koja je domaćin godišnjeg samita NATO.
On ćee učestvovati na sastancima sa liderima i održati govor na Univerzitetu u Viljnusu.
Konačna stanica je Helsinki, gde se očekuje da će Bajden u četvrtak proslaviti proširenje NATO sa Finskom kao najnovijom članicom alijanse.
Ova nordijska zemlja je u aprilu postala 31. članica NATO.
Bajdenov savetnik za nacionalnu bezbednost Džejk Saliven rekao je da će Bajdenovo putovanje „pokazati predsednikovo vođstvo na svetskoj sceni”, navodi AP, prenosi Tanjug.

Budi hrabra – reci NE nasilju
Od početka godine čak 22 žene ubijene su u porodičnom nasilju, a među njima se nalaze i dve devojčice. Podaci Centra za podršku ženama govore da je od 2010. godine u porodično-partnerskom odnosu ubijeno više od 330 žena, a statistika svedoči da se svaka treća žena ranije obraćala institucijama sistema za pomoć. Brojke takođe upozoravaju da je u prethodnoj deceniji trećina žena ubijena vatrenim oružjem, a taj trend nastavlja se i u ovoj godini, u kojoj je šest žena stradalo na ovaj način. Statistika koja svedoči da osam od deset žena strada od ruke muža, oca ili brata postaje još bolnija kada se iza nje pomole lica više od 400 dece koja su u poslednjih deset godina ostala bez majki i odrastaju s doživotnim žigom da im je otac ubica – neki od njih nastavili su život s bakama i dekama, drugi odrastaju u hraniteljskim porodicama, a neki mališani detinjstvo provode u domovima za decu bez roditeljskog staranja.
Is­tra­ži­va­nje po­ve­re­ni­ka za za­šti­tu rav­no­prav­no­sti i Pro­gra­ma Uje­di­nje­nih na­ci­ja za raz­voj u Sr­bi­ji (UNDP), ko­je je ura­đe­no na re­pre­zen­ta­tiv­nom uzor­ku od 1.004 že­ne pokazalo je da najveći broj že­na ko­je su po­sta­le žr­tve po­ro­dič­nog ili part­ner­skog na­si­lja ne pri­ja­vlju­je nasilnika iz stra­ha od nje­go­ve osve­te. Po­lo­vi­na njih pri­zna­je da su stid i sra­mo­ta zbog agre­si­je ko­jom su iz­lo­že­ne, kao i spo­zna­ja da ne­ma­ju gde da odu ako od­lu­če da iza­đu iz začaranog kru­ga na­si­lja glav­ni raz­log zbog ko­jeg ne pri­ja­vlju­ju na­si­lje in­sti­tu­ci­ja­ma si­ste­ma.
Studija re­a­li­zo­va­na u okvi­ru pro­jek­ta „In­te­gri­sa­ni od­go­vor na na­si­lje nad ženama i de­voj­či­ca­ma u Sr­bi­ji”, ko­je u part­ner­stvu s Vla­dom Sr­bi­je spro­vo­de agen­ci­je Ujedinjenih na­ci­ja u Sr­bi­ji, ta­ko­đe po­ka­zuje da že­ne naj­ve­će po­ve­re­nje ima­ju u Si­gur­ne žen­ske ku­će, a po­tom u zdrav­stvo, po­li­ci­ju i ver­ske in­sti­tu­ci­je, a naj­ma­nje ve­ru­ju jav­nom tužilaštvu i cen­tri­ma za so­ci­jal­ni rad. Naj­ve­ći broj že­na ko­ji je uče­stvo­vao u ovom is­tra­ži­va­nju na­veo je da su raz­u­me­va­nje i podrška oko­li­ne, od­no­sno po­ro­di­ce i pri­ja­te­lja, ključ­na stvar ko­ja bi ih mo­ti­vi­sa­la da prijave na­si­lje u po­ro­di­ci – ako bi po­sta­le žr­tve na­si­lja, čak 38 od­sto že­na pr­vo bi tražilo podršku od čla­no­va po­ro­di­ce, 28 pro­ce­na­ta njih oti­šlo bi u po­li­ci­ju, dok bi se prijateljima po­ve­ri­lo sve­ga de­vet pro­ce­na­ta že­na.
Iako je veća šansa da neko ko je ekonomski zavisan od nasilnika ostane u nasilnom odnosu, u Sigurnoj ženskoj kući nalaze se i žene koje su na veoma visokim socijalnim položajima i koje su izbačene iz sopstvenog doma, a nasilnik koji je trebalo da završi u zatvoru, pronašao je rupu u zakonu kroz koju se provukao uz pomoć umešnog advokata.
Iskustvo govori da je situacija kada žena reši da ostavi nasilnika po nju najrizičnija – ubistva se dešavaju kada žena konačno „prelomi” i saopšti partneru da ga napušta, a neka istraživanja govore da se femicid obično dešava unutar tri meseca od odlaska žene. Iako stručnjaci apeluju da se mora napraviti veoma detaljan plan zaštite žrtve, dešava se da neka karika u lancu zaštite žrtve, koga čine policija, tužilaštvo i sud, jednostavno ne proceni dobro bezbednosni rizik.
Kako bi se sprečila kategorizacija na „laka” i „teška” ubistva, udruženje „FemPlatz” zahteva od nadležnih da se krivično delo femicida uvede kao posebno krivično delo. Istraživanje koje je uradilo ovo udruženje pokazuje da je u skoro trećini slučajeva femicida sud dosudio kaznu od 10 do 15 godina. „FemPlatz” takođe traži od nadležnih uspostavljanje nezavisnog tela za praćenje femicida, čime će se obezbediti prikupljanje podataka o ubistvima žena koji će biti dostupni javnosti i ujedno unaprediti rad institucija i poboljšati sistem zaštite žena od nasilja.
Mada sta­ti­sti­ka upozorava da sva­ke go­di­ne iz­me­đu 20 i 30 že­na bi­va ubi­je­no u po­ro­dič­nom ili part­ner­skom na­si­lju, ve­li­ki broj njih je i spa­sen za­hva­lju­ju­ći ade­kvat­noj re­ak­ci­ji dr­ža­ve – podaci Ministarstva pravde govore da je to­kom 2022. go­di­ne pro­du­že­no vi­še od 20.000 hitnih me­ra za­šti­te žr­tve i iz­ra­đe­no 19.017 pla­no­va za­šti­te žr­tve, a od 2017, od­no­sno od po­čet­ka pri­me­ne Za­ko­na o spre­ča­va­nju po­ro­dič­nog na­si­lja, pa do po­čet­ka ove go­di­ne iz­re­če­ne su 103.864 hit­ne me­re. Vi­še od hi­lja­du pred­stav­ni­ka pra­vo­sud­nog si­ste­ma bi­lo je na obu­ci i spe­ci­ja­li­zo­va­noj edu­ka­ci­ji o pre­ven­ci­ji po­ro­dič­nog na­si­lja.

I Harvard strepi od veštačke inteligencije
Upotreba veštačke inteligencije jeste fascinantna, sigurno će biti velikih promena u obrazovanju i mi na Harvardu dosta razmišljamo na temu „ChatGPT”, jer ne možemo to da ignorišemo. Studenti definitivno koriste VI u programiranju, ali na američkim univerzitetima i posebno na Harvardu postoji kod časti i potpuno poverenje da student neće čak ni kada radi ispit kod kuće da prepisuje i vara. Dešavalo se da nekada nekog uhvatimo, ali većini studenata je čast da budu na Harvardu i niko neće rizikovati da tu šansu prokocka. To je i najveća razlika u odnosu na naš sistem: nije poenta u bubanju, već da se mladi ljudi zainteresuju da nauče da razmišljaju, da postignu nešto u životu. Ništa mi ne znači da zapamte formulu napamet, mogu da je nađu u knjizi, ja sam na svom kursu rekao studentima da mogu da koriste bilo koji onlajn izvor, kaže na početku razgovora za „Politiku” prof. dr Marko Lončar sa Fakulteta tehničkih i primenjenih nauka Univerziteta Harvard. 
 
Dr Lončaru je ove nedelje u SANU uručena nagrada Fondacije „Prof. dr Marko V. Jarić” za 2019. godinu, što ranije nije bilo moguće zbog pandemije kovida 19. Ova nagrada, koja se u medijima naziva i „Srpski Nobel za fiziku”, dodeljuje se već punih 25 godina za izuzetne rezultate. Prema odluci žirija dr Lončar ju je više nego zaslužio za doprinose u oblasti nanofotonike, primenjene fizike i integrisane optike.
Nismo mogli a da ne pitamo profesora da li zna da je u Beogradu ove godine primljen jedan brucoš na fizici i šta savetuje – kako popuniti klupe na fakultetima prirodnih nauka. Odgovor nas je malo iznenadio:
– Mi imamo sličan problem na Harvardu, jer se tu dolazi zbog prava i medicine i borimo se za studente koji bi da postanu inženjeri, i to inženjeri elektrotehnike. Zato sam moj kurs prilagodio da bude praktičan, da bude više laboratorijskih vežbi, da rade projekte. Moj savet srpskim kolegama jeste da se reformišu studije, da bude više prakse. Ne mora baš sve da se nauči, uvek mogu knjigu da otvore ako im zatreba neka formula.
Svoj put do Harvarda opisuje kao kombinaciju genetike, pameti, sreće i podrške porodice i profesora. Detinjstvo je proveo gledajući oca, inženjera elektrotehnike, koji je radio u vojsci, kako stalno nešto popravlja. Krenuo je tatinim stopama, ali je na kraju odabrao svoj put. Kaže da su presudan uticaj imali fantastični profesori matematike i fizike, prvo u Osnovnoj školi „Svetozar Miletić” u Zemunu, koju je završio kao đak generacije, a potom i u Matematičkoj gimnaziji na programerskom smeru u vreme kada su kompjuteri bili retkost i papreno koštali.
– Fizika me zanimala, ali sam upisao elektroniku na Elektrotehničkom fakultetu. Po završetku studija sam aplicirao za Ameriku jer kod nas gotovo ništa nisam mogao eksperimentalno da radim, neka istraživanja su vrlo skupa i tako sam stigao 1997. do Kal teka i profesora Ćuka. Ali stara ljubav zaborava nema i vratio sam se fizici – priča ovaj harvardski profesor.
Prvi šok je bio kada je shvatio koliko je neverovatno teorijski potkovan u odnosu na američke kolege, ali praksa je bila slaba tačka, zbog nedostatka opreme i materijala na fakultetima u Srbiji u to vreme pogotovu.
– Brzo se čovek navikne na bolje. Tu sam završilo i doktorat. Posle šest godina u Los Anđelesu preselio sam se u Boston, najevropski američki grad i krenuo na postdoktorske studije na Harvardu. U SAD nije uobičajeno da student koji „izuči zanat” na jednom univerzitetu tu i ostane, gledaju da dovode profesore koji donose nešto novo, ali eto ja sam ostao i danas imam svoju katedru i predajem osnove elektrotehnike – priča profesor i dodaje da je na postdoktorskim studijama trenutno jedan student iz naše zemlje. Koliko mu je poznato, na Harvardu je jedini profesor iz Srbije, ali ima kolegu iz naših krajeva na MIT.
Uglavnom su mi prijatelji roditelji moje dece, kaže i dodaje da se dosta njegovih prijatelja iz Matematičke gimnazije preselilo u Ameriku i nastanilo u istom predgrađu u kojem i on živi sa suprugom Evelin, koju je upoznao u Los Anđelesu. Danas su u istoj ulici kuće osam đaka Matematičke gimnazije, tako da se svi lepo druže, kao i njihova deca.
Ostati ili otići – pitamo ga na kraju. To je sve individualno, odgovara. – Ja sam uvek zamišljao da ću da se vratim negde u Evropu, ali u Americi su resursi za bavljenje naukom zaista veliki. Možda se vratim kad se penzionišem, ako se to ikada dogodi – kaže kroz osmeh.
Bilo je tu još mnogo toga da se kaže i pita, ali je profesor morao nazad u Boston, uz obećanje da će se brzo vratiti u Beograd. Čekalo ga je i predavanje našim studentima elektrotehnike, među kojima će možda pronaći nekog budućeg kolegu na Harvardu. U hodnicima SANU ostale su reči dr Aleksandra Bogojevića, direktora Instituta za fiziku, inače institucije koja je pokrovitelj ove nagrade: „Mi smo mala zemlja sa visokim procentom uspešnih ljudi u naučnoj dijaspori, nema osobe koja nije čula za Teslu ili Pupina. A dr Marko Lončar je još jedan dokaz da Srbiji dobro ide fizika”.
 
 
Antrfile
 
Impresivna biografija
Dr Lončar je posle Matematičke gimnazije završio Elektrotehnički fakultetu u Beogradu, a potom doktorirao na Kalifornijskom institutu za tehnologiju na temi lasera i talasovoda na bazi fotonskih kristala. Postdoktorske studije je završio na Harvardu, gde je postao docent, pa vanredni i redovni profesor, da bi 2012. bio unapređen u profesora sa katedrom. Danas je jedan od vodećih svetskih stručnjaka u nanofotonici i nanotehnologiji, a posebno su zapažena njegova dostignuća u nanofabrikaciji dijamanata. Dobitnik je brojnih nagrada, ima više od 20 patenata i autor je impresivnog broja radova koji se objavljuju u najuticajnijim naučnim časopisima.
 
Antrfile
 
Plavi dijamanti najpopularniji, roze najskuplji
 
Zašto od studenata neprekidno dobija nagrade za najinteresantnija predavanja, pokazao je okupljenima u SANU, gde je govorio o tome zašto su dijamanti najbolji prijatelji fizičara. Iako su u publici mahom bili akademici, on je pričao jednostavno, da svako može da razume, duhovito kombinujući slike, citate i primerke veštačkih dijamanata koje je iz Amerike doneo u koferčiću. Saznali smo od čega se sastoje dijamanti, zašto imaju boju, da su plavi najpopularniji, žuti najjeftiniji, a da su roze retki i zato i skupi. Uz uobičajenu priču o tome kako je dijamant najtvrđi mineral u prirodi koji se koristi za bušenje, sečenje i brušenje, mogli smo, recimo, koristeći samo toplotu svog tela da dijamantom sečemo led u čaši…

„Fajnenšel tajms": Amerika je sada opasna država
LONDON  - Teza da su Sjedinjene Američke Države „pretnja po mir u svetu” godinama je bila temelj ruske i iranske propagande, a za one koji veruju u savez zemalja Zapada, bolno je priznanje da u tome sada ima istine, piše „Fajnenšel tajms”, navodeći da, pod predsednikom Donaldom Trampom, Amerika zaista izgleda kao opasna država.
Tokom protekle nedelje Tramp se upustio u „nuklearno balansiranje” sa Severnom Korejom, upućivao nejasne pretnje vojnom intervencijom u Venecueli i flertovao sa zagovornicima nadmoći bele rase u Americi, „nudeći sasvim suprotno od stabilnog, predvidljivog i pribranog liderstva koje američki saveznici traže od Vašingtona”, navodi spoljnopolitički komentator lista Gideon Rakman.
Trampove pretnje da će se Severna Koreja suočiti sa „vatrom i besom” Amerike koja je poput zapete puške bile su naročito neodgovorne - čak i ako je u pitanju blef, takva pretnja dovodi u pitanje kredibilitet Vašingtona i donosi rizik od eskalacije krize sa strane režima Kim Džong Una, koji preti da će ispaliti projektile u područje blizu američkog ostrva Guam, navodi autor.
To što Trampova administracija flertuje sa idejom preventivnog vojnog udara na Severnu Koreju predstavlja još veći razlog za uznemirenost - ona smatra da ne postoji mogućnost odvraćanja severnokorejske nuklearne sile, dok su svi bivši američki predsednici, iz očiglednih razloga, odbacivali ideju o preventivnim udarima protiv država sa nuklearnim naoružanjem, piše Rakman.
Međunarodnu krizu koju Tramp raspiruje sve je teže razdvojiti od problema na domaćem planu koji su ophrvali njegovu administraciju, a istraga bivšeg direktora Federalnog istražnog biroa (FBI) Roberta Milera o ruskom uplitanju u izbore u SAD sve je bliža uskom krugu ljudi oko predsednika, navodi autor.
Kongres je blokiran, Bela kuća predstavlja „vrtešku otpuštanja i spletki”, a sada se i na ulicama odvija političko nasilje - zagovornici nadmoći bele rase i neonacisti napadaju, i čak ubijaju, demonstrante u Šarlotsvilu, dok predsednik daje nejasne i dvosmislene izjave sa igrališta za golf, napominje autor.
Opasnost leži u mogućem „spajanju” ovih kriza, što bi ratobornog Trampa dovelo u iskušenje da pokuša da iskoristi neki međunarodni konflikt da bi pobegao od poteškoća kod kuće, piše Rakman.
On navodi da je Sebastijan Gorka, kontroverzni savetnik u Beloj kući, ove nedelje upotrebio severnokorejsku krizu da bi izvršio pritisak na Trampove kritičare na domaćem planu da odstupe.
„Tokom kubanske raketne krize, mi smo stali iza Dž. F. Kenedija. Ovo je analogno kubanskoj raketnoj krizi - mi moramo da se ujedinimo”, citira autor Gorkine reči, upozoravajući da bi takvo flertovanje sa idejom da bi pretnja ratom Amerikance mogla da okupi oko predsednika trebalo da bude zvono za uzbunu za bilo koga sa smislom za istoriju.
Vlade suočene sa krizom kod kuće cesto su sklonije avanturističkim potezima u inostranstvu, istice autor.
On kao primer da se Nemačka odmah u početku uključila u Prvi svetski rat, jer je osećala „akutnu pretnju” od političkih neprijatelja u zemlji.
Kada je izbio rat, obraćajući se okupljenima na jednom skupu, ushićeni nemački car je rekao da više ne priznaje nikakve partije niti opredeljenja, „jer smo danas svi nemačka braća”, navodi Rakman, povlačeći paralelu sa Gorkinim izjavama.
Takođe, veća je verovatnoća da će lideri koji na domaćem terenu trpe žestok pritisak početi da se ponašaju iracionalno, ističe Rakman.
Tokom afere „Votergejt”, članovi kabineta tadašnjeg predsednika SAD Ričarda Niksona naložili su oružanim snagama da ih konsultuju pre nego što izvrše predsednikov nalog za pokretanje nuklearnog udara, podseća autor.
Na žalost, nije jasno da li bilo koji zvaničnik SAD ima pravo da opozove naređenje predsednika ako ovaj odluči da krene putem nuklearnog sukoba, napominje Rakman. (Tanjug)

Tramp: Rasizam je zlo, a rasisti su kriminalci i nasilnici
VAŠINGTON - Rasizam je zlo, izjavio je danas američki predsednik Donald Tramp, nazivajući Kju-kluks-klan (KKK), neonaciste i bele rasiste „kriminalcima i nasilnicima”.
Tramp je to rekao u sobi za prijem diplomata u Beloj kući, posle sastanka sa državnim tužiocem Džefom Sešnsom i direktorom FBI Kristoferom Vrejom, a nakon nasilnih protesta zagovornika nadmoći bele rase koji je proteklog vikenda odneo tri ljudska života.
Tramp se u subotu našao na udaru brojnih kritika, nakon izjave da su „mnoge strane” krive za nasilje i navodnog odbijanja da kritikuje ekstremno desničarske grupacije koje propagiraju mržnju, javlja agencija AP a prenosi Tanjug.

Merkel: Na kraju će i Nemačka morati da zabrani dizelaše
BERLIN - Nemačka će na kraju morati da prati druge evropske zemlje u pogledu zabrane novih dizel motora na putevima, izjavila je nemačka kancelarka Angela Merkel, priznajući prvi put dizelaši odbrojavaju dane nakon skandala sa emisijom gasova.
Priznanje Merkelove, u intervjuu za nedeljnik Superilu, došlo je povodom rastućeg pritiska regulatornih organa tokom leta na nemačke proizvođače automobila zbog upotrebe uredaja za prikrivanje stvarnog nivoa emisije gasova iz dizel motora, prenosi agencija Rojters.
„Ne želim da navodim tačnu godinu”, rekla je ona za ovaj magazin, nastavljajući predizbornu kampanju posle tronedeljnog odmora. Međutim, kako je dodala, planovi Britanije i Francuske da proteraju vozila sa unutrašnjim sagorevanjem do 2040. godine „predstavljaju ispravan pristup”.
Sudbina automobilskog sektora, najvećeg nemačkog izvoznika koji obezbeđuje oko 800.000 radnih mesta, vruća je tema u kampanji za izbore 24. septembra, na kojima Merkelova traži četvrti mandat, pri čemu političari optužuju menadžere auto industrije za neuspeh u nalaženju adekvatnog odgovora na skandal sa emisijom gasova.
Ovog meseca je postignut dogovor o popravci motora na 5,3 miliona dizel automobila radi smanjenje zagađenja i popravljanja reputacije ove industrije, koja je narušena pre dve godine posle Folksvagenovog priznanja da je varao američke regulatore na testiranjima emisije gasova.
Ministri i portparoli vlade odbili su da obećaju zabranu dizel motora tokom prve polovine avgusta, dok je Merkelova bila na odmoru u italijanskim Alpima. Njeno odsustvo naišlo je na kritiku njenog prethodnika Gerharda Šredera, koji je rekao da bi se on vratio sa odmora kako bi „peuzeo stvari u svoje ruke”.
Osvrnuvši se na ovo pitanje, Merkelova je u Dortmunu izjavila ovog vikenda da automobilska industrija mora da povrati poverenje, tako što će ponuditi benefite kroz program kupovine staro za novo i popravljanjem softvera.
Potrošači koji su bili „prevareni”, moraju dobiti rezultate emisije gasova u životnoj sredini koji su im obećani, dodala je ona.
Merkelova je dodala da bi Nemačka trebalo narednih godina da se fokusira na izgradnju stanica za punjenje baterija i potrebnu pripadajuću infrastrukturu širom zemlje, pošto električni automobili sve više postaju realnost na putevima u zemlji. (Tanjug)

Kijev: Nismo snabdeli Severnu Koreju raketnim motorima
KIJEV - Ukrajina je danas, reagujući na pisanje „Njujork tajmsa”, saopštila da nikada nije Severnu Koreju snabdevala odbrambenim tehnologijama.
„Njujork tajms” je, pozivajući se na neimenovane eksperte, objavio da je moguće da je Severna Koreja kupovala raketne motore od jedne ukrajinske fabrike.
„Ukrajina nikada nije snabdevala Severnu Koreju raketnim motorima ili bilo kojom drugom vrstom raketne tehnologije”, naveo je u saopštenju sekretar ukrajinskog Saveta za bezbednost i odbranu Oleksandar Turčinov, javio je Rojters, a prenosi Tanjug.

U napadu na restoran u Burkini Faso poginulo 18 osoba, većinom žene i deca
UAGADUGU – Vlada Burkine Faso saopštila je danas da su pripadnici specijalne jedinice okončali operaciju protiv islamskih ekstremista koji su otvorili vatru na jedan turski restoran u glavnom gradu Uagadugu, pri čemu je poginulo 18 osoba.
„Naše snage su neutralisale dvojicu terorista i prema prvim procenama ubijeno je 18 osoba, a nekoliko je ranjeno”, rekao je ministar za komunikacije Remi Danginu novinarima.
On je rekao da su žrtve „većinom deca i žene”, dodajući da bi broj žrtava mogao da poraste pošto ima ranjenih u oružanom napadu.
Najmanje tri pripadnika snaga bezbednosti ranjena su u okršaju sa esktremistima.
Naoružani napadači za koje se veruje da su islamski ekstremisti, otvorili su noćas vatru na turski restoran u glavnom gradu Burkine Faso, a nasilje je trajalo do ranih jutarnjih časova.
Za sada niko nije preuzeo odgovornost za napad koji se dogodio u Uagadugu.
To je drugi takav napad u poslednje dve godine u Burkini Faso koji je izveden u restoranu koji posećuju turisti.
U napadu na jedan restoran u Burkini Faso u januaru 2016. godine poginulo je 30 ljudi. (Beta-AP)

Danford: Vojska SAD spremna da deluje protiv Severne Koreje
SEUL – General Džozef Danford, načelnik združenog štaba američkih oružanih snaga, izjavio je danas u Južnoj Koreji da su SAD spremne da koriste „u punom obimu” svoje vojne kapacitete kako bi branile sebe i svoje saveznike od severnokorejske provokacije.
On je tokom sastanka s visokim oficirima južnokorejske vojske i predsednikom države Mun Džae-inom, izjavio da raketni i nuklearni programi Severne Koreje „predstavljaju pretnju kompletnoj svetskoj zajednici”, saopštio je portparol vojske, kapetan Darin Džejms, prenosi AP.
„On je izrazio spremnost SAD da koristi puni obim vojnih kapaciteta kako bi branila svoje saveznike i američku domovinu”, rekao je Džejms.  (Tanjug)

Vašington ograničava radijus kretanja za ruske diplomate?
MOSKVA – Vašington bi mogao da ograniči kretanje ruskih diplomata u SAD i pooštri proceduru notifikacije kao odgovor na akcije Rusije o diplomatama i diplomatskoj imovini, piše list „Izvestija” pozivajući se na diplomatske izvore i dodaje da se radi o skraćivanju radijusa kretanja ruskih diplomata i tehničkog osoblja ambasade i konzulata sa sadašnjih 40 km na 16-24 km.
Za diplomate će biti uvedena procedura notifikacije prema kojoj će radnici ruskih diplomatskih misija morati tri radna dana ranije da obaveste Stejt department o svojim planovima da otputuju na daljinu dužu od one koju su propisale američke vlasti, prenosi Sputnjik.
List podseća da je trenutno na snazi ograničenje od 40 kilometara koje je uvela Obamina administracija, a kako se navodi, prema njemu su zaposleni u ruskim diplomatskim misijama obavezni da obaveste Stejt department tri radna dana ranije da planiraju da otputuju na udaljenost veću od te kilometraže. (Tanjug)

U Turskoj privedeni muškarac napao nožem i ubio policajca
ISTANBUL – Muškarac osumnjičen za povezanost sa ekstremističkom organizacijom Islamska država napao je nožem i ubio policajca kasno noćas dok je bio u pritvoru u Istanbulu, preneli su turski mediji.
Policija je napadača privela zbog sumnje da planira bombaški napad u ime Islamske države, prenela je agencija Anadolija.
Nakon privođenja, osumnjičeni muškarac je odveden u sedište policije u Istanbulu gde je napao policajca nožem.
Policajac je podlegao ranama u bolnici, a napadač je ubijen u okršaju sa policijom, navodi Anadolija. (Beta)

Požar u blizini Atine uništio kuće, stanovnici napuštaju domove
ATINA – Požar koji je buknuo u jednom selu nedaleko od Atine uništio je nekoliko kuća i primorao lokalno stanovništvo da napusti svoje domove, saopštili su danas zvaničnici.
U gašenju požara, koji je izbio u Kalamosu, primorskom selu 45 kilometara od grčke prestonice, učestvuje više od 150 vatrogasaca sa 50 vozila i tri helikoptera za gašenje požara, prenosi Rojters.
Predstavnik vatrogasne brigade kazao je da nema podataka o povređenima, ali da je dosta kuća veoma oštećeno.
Na televizijskim snimcima vide se stotine stanovnika kao napušta tu oblast i ide ka plaži gde su proveli noć.
Kako se navodi, grčke vlasti su, iz predostrožnosti, naredile evakuaciju dva kampa za mlade koji se nalaze u toj oblasti.
Uzrok požara za sada je nepoznat. (Tanjug)
 
Vanredno stanje na Zakintosu
ATINA – Grčke vlasti proglasile su danas vanredno stanje na ostrvu Zakintos gde već četvrti dan bukte požari.
Vatrogasna služba je saopštila da vatra gori na 12 frontova, dodajući međutim da požar ne preti kućama ili odmaralištima na ostrvu koje je popularna turistička destinacija.
Gradonačelnik Zakintosa Pavlos Kolokocas je naveo u pisanoj izjavi da postoje „jasni pokazatelji” da su požari podmetnuti.
Istovremeno, veliki požar severno od Atine preti kućama i širi se borovom šumom već drugi dan.
Zvaničnici su naveli da dva aviona i pet helikoptera pokušavaju da ugase požar 45 kilometara severno od Atine. (Beta-AP)

Nesreća u Rimu, 18 turista povređeno
RIM – Osamnaest turista, među njima i troje dece, povređeno je u saobraćajnoj nesreći u Rimu, koja se dogodila kada je autobus u kojem su se nalazili udario u železnički most.
Vozač autobusa nije obratio pažnju na znak sa upozorenjem da visoki autobusi ne mogu da prođu ispod tog mosta.
U autobusu su se nalazili turisti iz Velike Britanije i Francuske. Njih petoro je zbrinuto nam licu mesta, a 15 je prebačeno u bolnicu, uključujući i troje dece, od kojih je jedno teže povređeno ali mu život nije ugrožen.
Nesreća se dogodila na pravcu koji vodi pored železničke linije Rim-Lido, navodi Ansa. (Tanjug)

Kome smetaju srpske zastave na Egzitu
Događaj iz Novog Sada gde su organizatori Egzit festivala sa bedema Petrovaradinske tvrđave skinuli zastavu na kojoj je predstavljena mapa Kosova i Metohije u bojama srpske trobojke i sa srpskim grbom, nekako se stidljivo provukao kroz medije. Radost što dolaze gosti, ko peva i kako svira, „sakrili” su ovaj sramni događaj. Ali su zato društvene mreže „gorele”, uz osuđujuće komentare.
Šta se zapravo desilo: kako bi pokazali što više servilnosti za svoje goste iz zemalja koje priznaju nezavisnost Kosmeta, organizatori su odlučili da skidaju srpske simbole u Srpskoj Atini, “da ih ne vređaju” a na njihovo mesto postavili su srce sa znakom mira.
Baš dok Kurtijevi do zuba naoružani specijalci svakodnevno hapse i maltretiraju naše sunarodnike u južnoj srpskoj pokrajini, Egzit je odlučio da promoviše „mir”. To je mnogo više od servilnosti jer je prekršen ustav i član zakona o nacionalnim simbolima.
Grupa mladih patriota su zastavu sa mapom Kosmeta postavili pre nekoliko dana kao vid podrške našem narodu u južnoj srpskoj pokrajini u ovim teškim trenucima. To je odmah zasmetalo autošovinistima okupljenim u nekim organizacijama i partijama. Mnogo je urađeno na suzbijanju antišovinizma u našoj zemlji, ali pojavni oblici ove bolesti i dalje mogu da se vide. Primer za to je ovaj slučaj.
Pojedinci su već par puta pokušavali da uklone zastavu, u čemu su ih mlade patriote sprečile.
I to nie usamljen incident. Samo dan posle skandala u Novom Sadu, kada su organizatori Egzit festivala sa bedema Petrovaradinske tvrđave skinuli zastavu na kojoj je predstavljena mapa Kosova i Metohije, na istoj manifestaciji dogodio se novi..
Ovog puta je na jednom od nastupa mladić je podigao zastavu na kojoj je bila mapa Kosmeta u bojama srpske zastave i natpis „Nema predaje”. Opkolili su ga i tražili da je skloni. Bilo je povuci-potegni ali taj srpski patriota nije odustao.
Da li većina građana Novog Sada ne gleda blagonaklono na skidanje srpskih simbola, siguran sam da ne gleda. I da im nije drago. I vasceloj Srbiji nije pravo. I to prolazi “ispod radara”.. I nikom ništa. Ako potpisnika ovih redova bilo ko optuži za preterani patriotizam ili slične emocije, znaće odakle dolaze ti napadi, pokazaće oni pravo lice.

Mi ne idemo nikud i ne radimo ništa
Prozapadne opozicione stranke koje organizuju proteste nikako ne žele da se oprobaju na izborima nakon što su već deset puta okupili svoje pristalice na ulicama.
Nesvakidašnji zahtev dela opozicije da se nikako ne raspisuju izbori politički je fenomen kakav se retko može videti u svetu, ali u Srbiji je izgleda i to moguće. Samo u Srbiji postoji opozicija kojoj nije cilj dolazak na vlast ili bar ne dolazak na vlast na izborima.
Tokom jučerašnje protesne šetnje imali smo priliku da ovo čujemo od predsednika Demokratske stranke Zorana Lutovca koji je dao izjavu za televiziju N1 koja je medijski promoter protesta i dela opozicije koji ih organizuje.
Na pitanje reporterke N1 da li misli da su izbori pravi način da se protesti kapitalizuju kako smatraju brojni analitičari, Lutovac kaže da to nije dobra procena.
- Leto je, manje je ljudi na ulicama, to treba raditi kad ste najjači, a ne kad slabite. Najjači ste krajem avgusta ili početkom septembra kad se ljudi vrate sa odmora - rekao je Lutovac.

OVO NEMA NIGDE NA SVETU: OPOZICIJA PRETI VUČIĆU AKO RASPIŠE IZBORE!

N1: Analitičari misle da opozicija treba da kapitalizuje ove proteste. Mislite li da su izbori način?

Zoran Lutovac: Ne, to nije dobra procena! Leto je, manje je ljudi na ulicama, to treba raditi kad ste… pic.twitter.com/gqcZWohz1o
— Detektor laži (@LaziDetektor) July 9, 2023

Po svemu sudeći, okupljenih je zaista sve manje, a deluje da su pristalice prozapadne opozicije morale da napuste Srbiju zbog ,,diktature” i lošeg života te da svoju tugu blaže na plažama primorskih zemalja.
Ipak, Lutovac ne sumnja da će se pristalice vratiti. Samo da se završe letovanja. 
Međutim, ni tada, izbori neće biti tema za ovaj deo opozicije već formiranje prelazne vlade bez izbora, legitimiteta i mimo volje naroda kako je to već viđeno tokom dvehiljaditih.
- Izbori za nas nisu tema. Ako raspišu izbore, imaće građane na ulicama - poručio je Lutovac.
Ne može se reći ni da Lutovac nije u pravu jer bi svaki izlazak na izbore podrazumevao i uvek neugodni cenzus od tri odsto. 
Na drugoj strani, za tehničku vladu nije vam neophodno ništa. Eventualno konsultacija u nekoj od stranih ambasada. Posle toga i lideri opozicionih stranaka bi mogli na neku od egzotičnih destinacija. Naravno, o našem trošku. Red je da i oni odmore. Ipak su se naradili.

Srpska jedina štiti Ustav BiH i Dejton
Od našeg stalnog dopisnika 
Banjaluka – Republika Srpska nije izvor problema, već mesto na kom se donose odluke koje pozivaju na domaći dogovor i pronalazak rešenja. U Banjaluci nisu izglasani akti o secesiji, već akti koji omogućavaju relaksaciju i koji pozivaju na dijalog i dogovor. Kao što se desilo na nedavnoj sednici dve entitetske vlade, što mi vidimo kao model odnosa za budućnost, rekao je Nenad Stevandić, predsednik Narodne skupštine Republike Srpske. On je u razgovoru za „Politiku” istakao da je već posle tri dana nakon zajedničke sednice vlada Republike Srpske i Federacije BiH došao „doprinos” saradnji naroda i entiteta i od strane Kancelarije visokog predstavnika (OHR).
„Oni su svoje sporne odluke doneli svega tri dana posle sednice na kojoj su započeti domaći dogovori. To sve objašnjava. Ne dozvoljavaju da se sami dogovorimo. Ne odgovara im da se priča o investicijama, o povratku mladih, zapošljavanju i rastu BDP-a”, rekao je on. Govoreći o podeli državne imovine, podsetio je da su jedine granice koje su nacrtane posle Drugog svetskog rata one koje su podelile entitete u BiH. „Te granice su plod međunarodnog ugovora. Šta one dele ako već nisu međudržavne granice? Pa dele imovinu entiteta! Stoga pokušaj osporavanja imovine Republike Srpske u stvari predstavlja svesno izazivanje krize i sukoba.”
 
Utisak je da BiH ulazi u ozbiljnu krizu. Skupština je usvojila dva zakona i njima odbacila odluke visokog predstavnika i Ustavnog suda BiH. Oba zakona suspendovao je Kristijan Šmit. Šta je Srpsku opredelilo na ove korake? 
Nesporno je da je visoki predstavnik generator sukoba i nesporazuma u BiH. To proističe iz činjenice da on nema legalno imenovanje. Po relevantnim rezolucijama SB UN, BiH je bez visokog predstavnika. Jake zemlje, koje ne zavise mnogo od SB UN, progurale su da Šmit sedne u kancelariju visokog predstavnika bez obzira na to što nema legalitet. Zato imamo stvaranje cikličnih krugova krize. Takođe, Ustavni sud BiH je jedina institucija koja ne počiva na dejtonskim principima – konsenzusu dva entiteta i tri naroda. Tamo dominiraju tri stranca, koji zajedno s dva Bošnjaka preglasavaju Srbe i Hrvate. To je izvor svih problema. Sve što je i ranije radila Narodna skupština RS bila je reakcija na odluke koje donose ove institucije. Neverovatno je da Bošnjaci ne žele da imaju još jednog Bošnjaka u Ustavnom sudu, već nastoje da tamo ostane Nemac ili Albanac. To je za nas znak da se sa BiH upravlja spolja, a za druge nada da će strane sudije, kao u ratu strani avioni, doneti prednost Bošnjacima.
 
Odluke Skupštine RS nailaze na ozbiljnu ljutnju na Zapadu. 
Mi moramo ostati jedinstveni i uporni, ne sme biti pukotina među Srbima. Moramo sačuvati odlične odnose sa Srbijom i svoju neutralnost. Imamo otvorene sve komunikacijske kanale, čak i sa zemljama koje nas stalno kritikuju. Mi ćemo nastaviti da nudimo rešenja, koja će uvek biti zasnovana na dejtonskim principima, a to znači da nijedna odluka ne sme da bude doneta preglasavanjem, bez saglasnosti dva naroda i dva entiteta. A upravo su to radili visoki predstavnik i Ustavni sud BiH. Mi to razumemo kao nastojanje da se ovde provociraju krize i sukobi. Na to reagujemo pametno i nećemo dozvoliti da budemo okrivljeni za ono što je neko drugi smislio.
 
Da li je nametanje model po kom dugoročno može disati BiH? 
Ne, naprotiv, to je potpuno glupo, jer u BiH je već ispod 1,5 miliona Bošnjaka, oko milion Srba i manje od pola miliona Hrvata. Niko nikog tu ne može da nadjača i ugrozi. Mogu samo da se stvaraju nepotrebne krize. Razumem frustraciju Bošnjaka zbog percepcije da samo oni nemaju svoju državu. Zato postoji neki prikriveni cilj da se preko geopolitičke osovine – koju ovde drže Amerikanci i Britanci, posredstvom OHR-a i stranih sudija – isposluje neka supremacija Bošnjaka. Ali to ne može i neće ići preko leđa druga dva naroda i može samo silom da se desi. To ne žele ni Hrvati, koji su u zadnje vreme bili zavisni od Srba, i čiju smo poziciju štitili samo zato da ne bismo mi došli na red, a ne zato što smo u ljubavi s onima koji često pokazuju proustaške stavove. Srpska nije osnovana voljom tih sila koji sada rade protiv nje, ali je od njih prihvaćena kao neminovnost. Ipak se nadležnosti Srpske stalno tope i ako se to nastavi biće kao da je nismo ni stvorili i zato je reakcija RS tako odlučna.
 
Dakle, sem brige za državnu imovinu, korake Srpske uslovila je akumulacija nezadovoljstva. Ipak stižu upozorenja. 
Sva briga kojom Dodika žele da predstave kao figuru koja krši Dejtonski sporazum i ustavni poredak velika je laž. Dodik ima poseban stil, ali on je samo alibi da se dovrši posao obesmišljavanja i obezvlašćivanja RS. Manji deo opozicije to ne razume. Pa još daju podsticaj alibiju međunarodnog faktora. Dodik ima veliki politički kapacitet i vuče najveći broj konaca. Ali to je stvar koja pripada političkom spektru. U pravnom spektru ni Dodik ni RS nikada nisu doneli odluke o disoluciji. Nijedna institucija RS nije donela odluku o otcepljenju. Naše odluke treba pažljivo čitati. Mi u njima tražimo da se izaberu sudije Ustavnog suda BiH, jer je tako predviđeno. Ali volje za to nema kod Bošnjaka koji te sudije mogu da koriste za atak na RS. I zato smo tu gde jesmo. Što se imovine RS tiče, kada smo 2012. potpisivali ugovor s nemačkom kompanijom u vezi s izgradnjom energetskih objekata – isti ovaj kakav sad imamo sa Srbijom, jer su Nemci odustali – tada Ustavni sud nije problematizovao imovinu. Nije smeo protiv stranaca, niti su federalni partneri vikali da ne možemo bez njihove saglasnosti. U pozadini je srbofobija, a ne zajednički razvoj.
 
Dakle, odgovornost za krizu smeštate pre svega u Sarajevo i kod međunarodnih predstavnika. 
Pogledajte, na 9. januar su ranije dolazili svi. Sve do momenta kada su stranci odlučili da izazovu krizu. Nakon što su Dan RS proglasili neustavnim, počinje kriza, a mi počinjemo još žešće da ga slavimo. Svetosavska nagrada je takođe problematizovana od Bošnjaka, ali je Ustavni sud odlučio da ona nije uvredljiva. Taj sud je ušao u formu da deli srpske svece. Da procenjuje koji svetac vređa interese bošnjačkog naroda. Pa ih valjda Sveti Sava ne vređa, jer je Srbin, a Sveti Stefan, ipak, vređa. Oni su se upustili i u meritum verskog, društvenog, običajnog i potpuno polupali lončiće.
 
Da li RS nastupa jedinstveno u aktuelnoj krizi? 
Kao osnivač SDS-a i iz kog sam izašao u vreme čudne nacionalne politike u najvećoj stranci opozicije, mogu samo da skinem kapu za poslednje stavove i da kažem da se ta partija ponaša državotvorno. Nadam se da će tako i ostati. Trenutno, SDS je stranka opozicije koja razume razliku između vlasti i države.
Setite se, targetiranje Karadžića nekada je bilo isto kao aktuelno prokazivanje Dodika. Karadžića su najpre oterali u šumu, pa u zatvor, a prethodno su mu garantovali da neće biti procesuiran. Pravili su hajku kako bi od njega napravili kriminalca, lažući da je iz Prijedorske banke odneo tri miliona maraka. Želeli su stvoriti nezadovoljstvo naroda prema njemu, što nije uspelo. Ne verujem ni da će uspeti aktuelni pokušaji po istom principu. Nismo mi društvo koje drugačije živi i radi ili ima drugačije demokratske principe od nemačkog, francuskog ili švajcarskog modela. U vreme evropske cenzure u vezi s ratom u Ukrajini možemo čak reći da smo pet puta slobodniji. U Banjaluci možete da kritikujete i hvalite Putina ili Zelenskog, a u Berlinu i Parizu to ne smete. Udar na RS, sem napada na naše vrednosti, jeste udar i na demokratsko društvo.
 
Neki u poslednjim dešavanjima u RS pronalaze baš uticaj dešavanja u Ukrajini. 
Sukob u Ukrajini ima veze sa situacijom u celom svetu. Pa ima refleksije i na Balkan. Mi u tom ratu ne učestvujemo. Nepoštovanje međunarodnih ugovora je uvek generator koji dovodi do ratova. Nepoštovanje Kumanovskog sporazuma i Rezolucije 1244 izaziva krizu na KiM, jer Srbi nisu dobili svoje bezbednosne snage da ih štite. Minski sporazumi nisu poštovani dok je trajala tortura nad stanovništvom Donbasa. Ako se setimo kako se pred Drugi svetski rat raspalo Veće naroda i kako se danas ljuljaju UN, možemo da povučemo mnoge paralele. Ali mi nigde ne treba da srljamo. BiH treba da se liši ambicije za priključivanje u bilo kakve vojne asocijacije. Ali EU je odlučila da pritisne BiH da se mora opredeliti. Na svu sreću bez mišljenja Srba to se ne može desiti. Blokirali smo pristupanje NATO-u i uvođenje sankcija Rusiji. Srpska može da se ponosi kako tretira ukrajinsku manjinu, koja je ovde najbrojnija. U Prnjavoru živi nekoliko hiljada Ukrajinaca, koji imaju svoje crkve i mi želimo da niko u Srpskoj nema ikakvih problema. To je za nas čast.
 
Verujete li u neka saznanja da se razmatra smena Dodika? 
Mi smo OHR još ranije potpuno pobedili, argumentima i dokazima. Dokazali smo da su svi visoki predstavnici imenovani rezolucijama SB UN. Prezentovaćemo dokumente koji su potpisani između parafa i potpisa Dejtonskog sporazuma, sa takozvane Konferencije za implementaciju mira u Londonu – koja je ustanovila Savet za sprovođenje mira (PIK) i pozvala zvaničnim dokumentima SB UN da potvrdi prvog visokog predstavnika. Dakle, čak i kada bi Šmit smenio Dodika, mi to ne bismo objavili, jer nema legalitet. Ako nema legalitet imenovanja i njegove odluke su nelegalne. Pa kako onda da njegove odluke objavljujemo u „Službenom glasniku RS”? Ovog trenutka, Srpska je ta koja čuva pravni poredak u BiH. Sve akcije iz RS zasnovane su na pravu i to svi dobro znaju. Zato su prešli na drugu strategiju – zloupotrebu Ustavnog suda.
 
Šmit je nametnuo zakon koji inkriminiše one koji ne poštuju njegove, kao i odluke Ustavnog suda. 
Time želi da upotrebi domaće institucije za izazivanje krize. To će opet raditi nametanjem zakona. Oni koji budu prihvatili da sprovode takve zakone mogu da naprave poremećaj mira. Zato je Dodik najavio da će u Nemačkoj tužiti Šmita za lažno predstavljanje, ali i za narušavanje mira, a to je najveći zločin. Mi u RS sem pravnog poretka RS i BiH čuvamo i mir.
 
Posebnu nervozu na Zapadu izazvala je najava suspenzije ingerencije Suda i Tužilaštva BiH i agencije Sipa. 
Jedan šeik je u otporu zapadnjačkoj agresiji rekao da muslimani ne jedu svinjetinu, ali da ako treba da umru od gladi, možda i mogu da ih nateraju na to. Ako naše postojanje bude ugroženo, bićemo prinuđeni da donosimo zakone koji će imati pravni legalitet i koji će se primenjivati na teritoriji RS. A sasvim drugi zakoni će važiti u FBiH. Imaćemo praktično dve zemlje. To ne priželjkujem, već se nadam da će biti pameti u međunarodnim centrima, što uključuje i neophodnu katarzu u EU, koja ovde treba da zameni OHR. Treba da se imenuju domaće sudije i da se sprovode domaći zakoni, te da niko nikome ne koči razvoj.
 
Na osnovu čega tvrdite da se neće dozvoliti da Srbi u BiH budu svedeni na manjinu i podvrgnuti nasilju kao na KiM? 
Teroristički režim koji na KiM ugrožava Srbe često pominje Srpsku, što je za nas veliko priznanje. Kada tvrde da neće dozvoliti RS na KiM, to je potvrda da je Srpska toliko etablirana da joj se ni ćošak ne može odbiti. Niko sem naše skupštine neće donosi odluke u ime nas, niti će imenovati gradonačelnike u ime naših građana tako što će da raspisuje izbore i sa dva-tri odsto izlaznosi priznaje njihove rezultate. A mnogi u Sarajevu bi to voleli. U RS postoje dva veća naselja sa Bošnjacima, Kozarac i Janja, koja uživaju svu našu pažnju, prava i ljubav. Ipak, BiH iz devedesetih i danas nije ista. U Sarajevu nema Srba, svi gradovi su monoetnički u oba entiteta, uz izuzetke Drvara, Glamoča, Grahova i Petrovca u FBiH. Izmaštana multietnička priča je samo lažni građanski model za konačnu supremaciju Bošnjaka.

Bajden: Saudijska Arabija i Izrael daleko su od sporazuma o normalizaciji odnosa
Izrael i Saudijska Arabija su daleko od sporazuma o normalizaciji koji bi uključivao sporazum o odbrani i američki civilni nuklearni program, rekao je predsednik SAD Džozef Bajden u intervjuu za Si-En-En.
Američki zvaničnici su posredovali u pokušaju da postignu dogovor o normalizaciji odnosa između dve zemlje, podseća Rojters.
„Daleko smo odatle. Imamo o mnogo čemu da razgovaramo”, rekao je Bajden.
Izraelski ministar energetike Izrael Kac je prošlog meseca izrazio protivljenje ideji da Saudijska Arabija razvija civilni nuklearni program kao deo bilo kakvog uspostavljanja odnosa između dve zemlje posredstvom SAD.
Bajden je ukazao na odluku Saudijske Arabije, uoči njegove posete kraljevstvu prošlog leta, da otvori svoj vazdušni prostor za sve avio-prevoznike, otvarajući put za više preleta ka i iz Izraela, prenosi Tanjug.

Bajden otputovao na evropsku turneju, posetiće Britaniju, Litvaniju i Finsku
Predsednik SAD Džozef Bajden otputovao je danas na evropsku turneju tokom koje će posetiti Veliku Britaniju, Litvaniju i Finsku, javlja Rojters.
Bajden će večeras stići u London, a narednog dana će se sresti sa britanskim kraljem Čarlsom III, prvi put od kada je krunisan.
On će razgovarati i sa britanskim premijerom Rišijem Sunakom u Dauning stritu.
Sledeća poseta je samit NATO u Viljnusu, u Litvaniji.
Bajden će provesti dva dana u glavnom gradu Litvanije, koja je domaćin godišnjeg samita NATO.
On ćee učestvovati na sastancima sa liderima i održati govor na Univerzitetu u Viljnusu.
Konačna stanica je Helsinki, gde se očekuje da će Bajden u četvrtak proslaviti proširenje NATO sa Finskom kao najnovijom članicom alijanse.
Ova nordijska zemlja je u aprilu postala 31. članica NATO.
Bajdenov savetnik za nacionalnu bezbednost Džejk Saliven rekao je da će Bajdenovo putovanje „pokazati predsednikovo vođstvo na svetskoj sceni”, navodi AP, prenosi Tanjug.

Budi hrabra – reci NE nasilju
Od početka godine čak 22 žene ubijene su u porodičnom nasilju, a među njima se nalaze i dve devojčice. Podaci Centra za podršku ženama govore da je od 2010. godine u porodično-partnerskom odnosu ubijeno više od 330 žena, a statistika svedoči da se svaka treća žena ranije obraćala institucijama sistema za pomoć. Brojke takođe upozoravaju da je u prethodnoj deceniji trećina žena ubijena vatrenim oružjem, a taj trend nastavlja se i u ovoj godini, u kojoj je šest žena stradalo na ovaj način. Statistika koja svedoči da osam od deset žena strada od ruke muža, oca ili brata postaje još bolnija kada se iza nje pomole lica više od 400 dece koja su u poslednjih deset godina ostala bez majki i odrastaju s doživotnim žigom da im je otac ubica – neki od njih nastavili su život s bakama i dekama, drugi odrastaju u hraniteljskim porodicama, a neki mališani detinjstvo provode u domovima za decu bez roditeljskog staranja.
Is­tra­ži­va­nje po­ve­re­ni­ka za za­šti­tu rav­no­prav­no­sti i Pro­gra­ma Uje­di­nje­nih na­ci­ja za raz­voj u Sr­bi­ji (UNDP), ko­je je ura­đe­no na re­pre­zen­ta­tiv­nom uzor­ku od 1.004 že­ne pokazalo je da najveći broj že­na ko­je su po­sta­le žr­tve po­ro­dič­nog ili part­ner­skog na­si­lja ne pri­ja­vlju­je nasilnika iz stra­ha od nje­go­ve osve­te. Po­lo­vi­na njih pri­zna­je da su stid i sra­mo­ta zbog agre­si­je ko­jom su iz­lo­že­ne, kao i spo­zna­ja da ne­ma­ju gde da odu ako od­lu­če da iza­đu iz začaranog kru­ga na­si­lja glav­ni raz­log zbog ko­jeg ne pri­ja­vlju­ju na­si­lje in­sti­tu­ci­ja­ma si­ste­ma.
Studija re­a­li­zo­va­na u okvi­ru pro­jek­ta „In­te­gri­sa­ni od­go­vor na na­si­lje nad ženama i de­voj­či­ca­ma u Sr­bi­ji”, ko­je u part­ner­stvu s Vla­dom Sr­bi­je spro­vo­de agen­ci­je Ujedinjenih na­ci­ja u Sr­bi­ji, ta­ko­đe po­ka­zuje da že­ne naj­ve­će po­ve­re­nje ima­ju u Si­gur­ne žen­ske ku­će, a po­tom u zdrav­stvo, po­li­ci­ju i ver­ske in­sti­tu­ci­je, a naj­ma­nje ve­ru­ju jav­nom tužilaštvu i cen­tri­ma za so­ci­jal­ni rad. Naj­ve­ći broj že­na ko­ji je uče­stvo­vao u ovom is­tra­ži­va­nju na­veo je da su raz­u­me­va­nje i podrška oko­li­ne, od­no­sno po­ro­di­ce i pri­ja­te­lja, ključ­na stvar ko­ja bi ih mo­ti­vi­sa­la da prijave na­si­lje u po­ro­di­ci – ako bi po­sta­le žr­tve na­si­lja, čak 38 od­sto že­na pr­vo bi tražilo podršku od čla­no­va po­ro­di­ce, 28 pro­ce­na­ta njih oti­šlo bi u po­li­ci­ju, dok bi se prijateljima po­ve­ri­lo sve­ga de­vet pro­ce­na­ta že­na.
Iako je veća šansa da neko ko je ekonomski zavisan od nasilnika ostane u nasilnom odnosu, u Sigurnoj ženskoj kući nalaze se i žene koje su na veoma visokim socijalnim položajima i koje su izbačene iz sopstvenog doma, a nasilnik koji je trebalo da završi u zatvoru, pronašao je rupu u zakonu kroz koju se provukao uz pomoć umešnog advokata.
Iskustvo govori da je situacija kada žena reši da ostavi nasilnika po nju najrizičnija – ubistva se dešavaju kada žena konačno „prelomi” i saopšti partneru da ga napušta, a neka istraživanja govore da se femicid obično dešava unutar tri meseca od odlaska žene. Iako stručnjaci apeluju da se mora napraviti veoma detaljan plan zaštite žrtve, dešava se da neka karika u lancu zaštite žrtve, koga čine policija, tužilaštvo i sud, jednostavno ne proceni dobro bezbednosni rizik.
Kako bi se sprečila kategorizacija na „laka” i „teška” ubistva, udruženje „FemPlatz” zahteva od nadležnih da se krivično delo femicida uvede kao posebno krivično delo. Istraživanje koje je uradilo ovo udruženje pokazuje da je u skoro trećini slučajeva femicida sud dosudio kaznu od 10 do 15 godina. „FemPlatz” takođe traži od nadležnih uspostavljanje nezavisnog tela za praćenje femicida, čime će se obezbediti prikupljanje podataka o ubistvima žena koji će biti dostupni javnosti i ujedno unaprediti rad institucija i poboljšati sistem zaštite žena od nasilja.
Mada sta­ti­sti­ka upozorava da sva­ke go­di­ne iz­me­đu 20 i 30 že­na bi­va ubi­je­no u po­ro­dič­nom ili part­ner­skom na­si­lju, ve­li­ki broj njih je i spa­sen za­hva­lju­ju­ći ade­kvat­noj re­ak­ci­ji dr­ža­ve – podaci Ministarstva pravde govore da je to­kom 2022. go­di­ne pro­du­že­no vi­še od 20.000 hitnih me­ra za­šti­te žr­tve i iz­ra­đe­no 19.017 pla­no­va za­šti­te žr­tve, a od 2017, od­no­sno od po­čet­ka pri­me­ne Za­ko­na o spre­ča­va­nju po­ro­dič­nog na­si­lja, pa do po­čet­ka ove go­di­ne iz­re­če­ne su 103.864 hit­ne me­re. Vi­še od hi­lja­du pred­stav­ni­ka pra­vo­sud­nog si­ste­ma bi­lo je na obu­ci i spe­ci­ja­li­zo­va­noj edu­ka­ci­ji o pre­ven­ci­ji po­ro­dič­nog na­si­lja.


  </body>
 </text>
</TEI>