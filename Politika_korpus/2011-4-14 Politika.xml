<TEI version="3.3.0" xmlns="http://www.tei-c.org/ns/1.0">
 <teiHeader>
  <fileDesc>
   <titleStmt>
    <title>The shortest TEI Document Imaginable</title>
   </titleStmt>
   <publicationStmt>
    <p>First published as part of TEI P2, this is the P5
         version using a namespace.</p>
   </publicationStmt>
   <sourceDesc>
    <p>No source: this is an original work.</p>
   </sourceDesc>
  </fileDesc>
 </teiHeader>
 <text>
  <body>
Podele u NATO-u oko akcije u Libiji
Prema izveštajima agencija
Berlin, Tripoli – NATO saveznici su juče odbili poziv Francuske i Velike Britanije da se aktivnije uključe u intervenciju u Libiji, javlja Rojters. Državna sekretarka SAD Hilari Klinton je, na sastanku ministara spoljnih poslova zemalja članica NATO-a koji se održava u Berlinu, rekla da alijansa mora da ostane odlučna i jedinstvena u akciji protiv Muamera Gadafija, ali nije nagovestila mogućnost intenzivnijeg američkog uključivanja u borbu.
Na samitu je govorio i portparol pobunjenika opkoljenih u zapadnom libijskom gradu Misurati, koji je šefove diplomatije upozorio na opasnost od mogućeg masakra ukoliko NATO ne interveniše odlučnije. On je saopštio da su u jučerašnjem granatiranju stambenog kvarta u okolini Misurate poginula 23 civila.
„Broj poginulih popeo se na 23, a više desetina ljudi je povređeno. Ubijeni su civili, a većina njih su žene i deca. Sada znamo da je u ovom napadu ubijeno najmanje troje Egipćana”, rekao je u telefonskoj izjavi Gemal Salem.
Stotine stanovnika Misurate izašlo je juče na ulice grada iskazujući protest protiv neprestanih artiljerijskih i snajperskih napada i uzvikujući da „krv mučenika neće biti uzaludna”, javila je Al Džazira.
Na marginama samita alijanse u Berlinu šefovi diplomatije Francuske i Nemačke Alen Žipe i Gvido Vestervele su poručili da slede iste ciljeve u Libiji, odnosno uspostavljenje mira i demokratije, ali da postoje razmimoilaženja u pogledu sredstava da se to postigne.
„Razmimoilaženja su oko sredstava”, rekao je Žipe i podsetio da je Pariz za razliku od Berlina bio za vojnu intervenciju.
„Ali, u osnovi se slažemo da nema vojnog rešenja i da je potrebno političko rešenje”, kazao je francuski ministar na zajedničkoj konferenciji za novinare sa nemačkim kolegom i dodao da se Pariz i Berlin slažu o pitanju odlaska Gadafija za vlasti.
Nemački ministar je podsetio da je Nemačka odlučila da ne učestvuje u vojnoj intervenciji u Libiji.
„Mi tražimo prekid vatre, ako je moguće bez Gadafija”, kazao je on i dodao da je potrebno organizovati politički dijalog među Libijcima, ali i ukazao da je „na libijskom narodu da izrazi svoje mišljenje o početku procesa”.
D. V.

Klinton: Cilj NATO da se svrgne Gadafi
BERLIN – Američki državni sekretar Hilari Klinton izjavila je danas da je NATO jedinstven u nastojanju da se okonča vladavina libijskog lidera Moamera Gadafija, dok se članice Alijanse suočavaju sa podelama oko vojne kampanje u ovoj severnoafričkoj zemlji. 
Klintonova, koja se pred početak dvodnevnog sastanka šefova diplomatija zemalja članica NATO u Berlinu sastala sa nemačkom kancelarkom Angelom Merkel, rekla je da Alijansa ima zajednički cilj da se okonča Gadafijev režim u Libiji i da „doprinosimo na mnoge načine kako bi se taj cilj postigao”, javio je AFP.
U međuvremenu, jedan neimenovani američki zvaničnik koji je doputovao u Berlin sa državnom sekretarkom pokušao je da umanji podele u okviru Alijanse kada je reč o stranoj vojnoj intervenciji u Libiji.
„Ne mislim da postoji razdor”, rekao je ovaj zvaničnik, ističući da vojni zapovednici u Libiji još nisu zatražili više vojnih kapaciteta, a da će učesnici dvodnevnog sastanka NATO u Berlinu nastojati da postignu konsenzus o ciljevima kampanje u ovoj severnoafričkoj zemlji.

Počelo snimanje filma „Ustanička ulica”
BEOGRAD - U sredu, 13. aprila, u Beogradu je počelo snimanje filma „Ustanička ulica” u produkciji „Filmkombajna”.Režiju filma potpisuje Miroslav Terzić, a u glumačkoj ekipi su Gordan Kičić, Rade Šerbedžija, Uliks Fehmiu, Predrag Ejdus, Jelena Đokić, Milica Mihajlović, Petar Božović, Bojan Žirović... 
Snimanje na lokacijama u Beogradu i okolini trajaće dva meseca, a premijera
se očekuje početkom naredne godine.

Almodovar i Lars fon Trir u trci za Zlatnu palmu
PARIZ – Filmovi Pedra Almodovara, Larsa fon Trira, Terensa Malika i braće Žan-Lika i Pjera Dardena nadmetaće se za Zlatnu palmu - glavnu nagradu filmskog festivala u Kanu, saopštili su danas organizatori.
U trci za Zlatnu palmu na festivalu koji će trajati od 11. do 22. maja biće 19 filmova.
Danski sineasta Lars fon Trir će se nadmetati filmom „Melanholia” turski režiser Nuri Bilge Džejlan ostvarenjem „Once Upon a Time in Anatolia” a braća Darden filmom „Set Me Free”.
Pretendenti na nagradu su i film američkog režisera Terensa Malika „Tree of Life” u kojem igra Bred Pit i „La piel que habito” španskog sineaste Pedra Almodovara s Antoniom Banderasom u glumačkoj postavi.
Nani Moreti će se nadmetati filmom „Habemus Papam”.
Umetnički direktor festivala Tjeri Fremo izjavio je danas novinarima da „velika geografska, generacijska, stilska i producentska raznolikost” karakteriše ovogodišnju selekciju festivala.
Dva filma snimljena u 3D tehnici biće prikazana u Kanu - samurajski film japanskog reditelja Takašija Mikea koji je u konkurenciji za Zlatnu palmu i ostvarenje „Pirati sa Kariba 4” koje će biti prikazano van takmičarske selekcije.
Publici će biti predstavljeni i filmovi „Midnight in Paris” Vudija Alena i „The Beaver” u režiji Džodi Foster, koji nisu među pretendentima na nagrade.
Italijanskom reditelju Bernardu Bertolučiju biće uručena počasna Zlatna palma na ceremoniji otvaranja filmske smotre.
Na čelu žirija 64. izdanja festivala u Kanu biće glumac Robert de Niro.

Najavljen 52. Oktobarski salon
Oktobarski salon, koji se tradicionalno svake jeseni održava u Beogradu, ove godine će predstaviti radove savremenih umetnika prema konceptu selektorke Alenke Gregorič iz Slovenije i kustoskinje Galit Eilat iz Izraela. 
Simulacija, eksperiment i rekonstruisanje događaja, prema rečima Galit Eilat, ključne su reči kojima se može objasniti suština koncepta ovogodišnjeg Salona, dok srž čini pitanje kako stvoriti odgovornost u savremenom društvu, nezavisno od toga da li je reč o onima koji kreiraju kulturne proizvode ili o onima koji su njihovi potrošači. 
Želja kustosa jeste da izložbom koja će imati multimedijalni karakter podstaknu rasprave o građanskoj poslušnosti i pokoravanju vlastima, konformizmu i društvenoj odgovornosti. 
Glavna izložba biće koncipirana tako da globalne probleme savremenog društva predstavi iz aspekta regiona jugoistočne Evrope, odnosno da ih sagleda kroz lokalne događaje.
Aleksandar Peković, zamenik gradskog sekretara za kulturu, rekao je da je ovogodišnji budžet za organizaciju Oktobarskog salona na nivou prošlogodišnjeg – 22 miliona dinara obezbedila je Skupština Beograda, a četiri miliona Ministarstvo kulture Srbije. 
Prema njegovim rečima, prostori u kojima će se odvijati glavna izložba i prateći programi manifestacije još uvek nisu određeni, mada postoji mogućnost da se i ove godine iskoristi zgrada u Resavskoj ulici, koja je i prošle godine bila centralno mesto održavanja Salona.
M. D.

„EKO Srbija” uz srpske sportiste
BEOGRAD – Predsednik Olimpijskog komiteta Srbija (OKS) Vlade Divac i generalni direktor kompanije EKO Srbija Vasilis Panagopulos, potpisali su ugovor kojim je ova kompanija postala član sponzorskog pula OKS „Zajedno za London”.
„Zahvaljujem se kompaniji EKO Srbija i gospodinu Panagopulosu što su prepoznali sport u Srbiji kao pravo mesto za ulaganje. EKO Srbija je prvi put uz nas u ovom olimpijskom ciklusu, ali uveren sam da će se ova saradnja realizovati na obostrano zadovoljstvo i da će trajati dugo”, izjavio je Vlade Divac i poželeo kompaniji EKO Srbija dobrodošlicu u olimpijsku porodicu Srbije.
Prvi čovek EKO Srbija Panagopulos, izjavio je da njegova kompanija „kao društveno odgovorna podržava olimpijski tim Srbije na njegovom putu ka Londonu”.
„Radujemo se ovoj saradnji i želim svu sreću i puno uspeha sportistima Srbije na Olimpijskim igrama u Londonu 2012. godine”, rekao je Panagopulos.
Ovom prilikom, kompanija EKO Srbija promovisala je i svoj novi proizvod - EKO formula plus, aditivirani EVRO BMB 95. Novi derivat posvećen je energiji olimpijaca i njihovim pripremama za nastup na Olimpijskim igrama u Londonu 2012. godine.

Osuđena trojica optuženih za nameštanje utakmica
BOHUM – Nemački sud u Bohumu osudio je trojicu optuženih za nameštanje rezultata utakmica na kazne koje iznose od 11 meseci do tri godine zatvora.
Osuđeni su pripadnici organizovane kriminalne grupe koja je uključena u najveći skandal oko nameštanja rezultata, ilegalnog klađenja i vrbovanja igrača u cilju namernog gubljenja mečeva u istoriji Nemačke.
Tužilac Andreas Bahman nazvao je okrivljene „neprijateljima sporta” i uoči izricanja presude zatražio još teže kazne.
Istraga i hapšenja koje je pokrenula nemačka policija počeli su pre godinu i po dana, a u toj akciji do sada je uhapšeno preko 200 ljudi.
Prema rezultatima dosadašnje istrage, optuženi su priznali da su učestvovali u nameštanju rezultata oko 200 mečeva širom Evrope, a sumnja se da se radi i o ishodima tri susreta Lige šampiona.
Tokom istrage utvrđeno je da su pripadnici organizovane kriminalne grupe stekli dobit od oko 10 miliona evra, a veruje se da je za sada otkriven samo „vrh ledenog brega”.
Dalja istraga uključiće ispitivanje fudbalera koji su, prema tvrdnjama zvaničnika tužilaštava, primili deo dobitka za učestvovanje u nameštanju rezultata.
Za rukovodstvo Evropske fudbalske unije (UEFA) u pitanju je „skandal bez presedana” i slučaj sa kakvim se organi reda na „Starom kontinentu” do sada nisu sretali.

Đoković: Vera u pobedu ključ uspeha
MADRID – Najbolji srpski teniser Novak Đoković izjavio je španskom dnevniku ABC da je vera u pobedu ključ uspeha protiv igrača kao što je Rafael Nadal.
„Nadal je definitivno najbolji teniser današnjice i ukoliko zelite da pobedite takve tenisere, neophodna je istinska vera u svoje sposobnosti”, rekao je Đoković.
Drugi teniser sveta je naglasio da je ponosan na seriju od 24 uzastopne pobeda koju je ostvario od početka sezone, odnosno na četiri osvojene titule – na Australijan Openu, u Dubaiju, Indijan Velsu i Majamiju,.
„Svestan sam da sam započeo sezonu na najbolji mogući način. Ovo su bila četiri najbolja meseca u mojoj karijeri do sada”, rekao je prvi reket Srbije.
Đoković je napomenuo da je još „rano da se razmišlja o napredovanju ka mestu broj jedan na ATP listi”.
„Ukoliko budem imao šansu da se borim za mesto broj jedan na ATP listi, neophodno je pre svega, da tokom cele godine igram konstantno dobro”, istakao je Đoković
Dvostruki pobednik Otvorenog prvenstva Australije napomenuo je da je pobeda nad Nadalom u finalu Majamija ostvario u „jednom od najboljih finala”.
Đoković je dodao da je ponosan na „neverovatan uspeh” ostvaren protiv „jednog takvog mentalno i fizički jakog asa kakav je Nadal”.
„Nadal i Federer su mentalno izuzetno jaki teniseri koji ti tokom meča ne poklanjaju ni jedan poen i do kraja duela stalno podižu nivo igre”, precizirao je Đoković.
Srpski teniser je naglasio da se u finalu protiv takvih tenisera kao što su Nadal i Federer „vodi pre svega mentalna bitka”.
„Ključ je u samopouzdanju”, poručio je Đoković i dodao da je „od malena bio predodređen za tenis”.
„Ne zelim da budem arogantan, ali od svojih šest – sedam godina sanjam o tome da budem broj jedan na svetu. A ukoliko u tome ne uspem, svejedno ću biti srećan”, zaključio je Đoković.

Jelena i Ana: Nema tajni između nas i Slovakinja
BRATISLAVA – Vodeće srpske teniserke Jelena Janković i Ana Ivanović izjavile su, uoči meča plej ofa za dopunu Svetske A grupe Fed kupa, koji se igra 16. i 17. aprila u Bratislavi, da dobro poznaju slovačke igračice.
Prva i druga teniserka Srbije napomenule su da između njih i slovačkih teniserki „nema tajni”.
Jankovićeva je dodala da bi naš tim trebalo da se skoncentriše na sopstvenu igru, jer samo tako može da pruži maksimum.
„Trenirala sam jutros. Teren je malo klizav, ali imaću još par treninga do početka mečeva da se naviknem na podlogu i uslove”, rekla je Janković.
Prema rečima Ivanovićeve, ona i Jankovićeva dobro poznaju obe slovačke teniserke, Danijelu Hantuhovu i Dominiku Cibulkovu, ali da u tenisu „postoji dosta različitih faktora koji mogu da utiču na meč”.
„Sinoć sam stigla u Bratislavu, osećam se dobro i mislim da, iako igramo na gostujućem terenu, imamo šanse da prođemo dalje. Spremne smo, u punoj snazi i sastavu i očekujemo dobar vikend”, rekla je Ivanović.

Troicki u četvrtfinalu Monte Karla
MONTE KARLO – Srpski teniser Viktor Troicki plasirao se u četvrtfinale ATP turnira u Monte Karlu, pošto mu je danas meč trećeg kola zbog povrede predao Španac Tomi Robredo kod vođstva od 6:3 i 2:1 u drugom setu za našeg igrača.
Drugi reket Srbije je posle izgubljenog prvog seta promenio pristup igi i mnogo ofanzivnije ušao u meč, koji bi verovatno imao mnogo neizvesniji rasplet da nije došlo do povrede Ferera.
Troicki je brejkom ušao u duel sa Robredom, ali je španski teniser munjevito uzvratio na isti način (1:1), a onda u snažnoj kontraofanzivi nanizao još tri gema za vođstvo od 4:1.
Troicki je nrekako uspeo da dođe do još dva gema na svoj servis, tako da je prvi deo meča završen u korist Robreda - 6:3.
U nastavku duela naš teniser je promenio taktiku, počevši da unosi u udarce mnogo više energije nego u prethodnom setu To mu je odmah donelo plodove, jer je čvrsto držao svoj servis i došao do vođstva od 2:1.
Robredo je tada zatražio medicinski tajm aut, da bi potom, zbog očigledno ozbiljnije povrede mišića nego sto je to delovalo u prvi mah, predao meč našem teniseru.
Drugi reket Srbije će se u borbi za polufinale sastati sa Špancem Davidom Fererom koji je u osmini finala pobedio Kanađanina Miloša Raonića sa 2:0 u setovima.
Troicki se do sada dva puta sastajao sa španskim teniserom i oba puta je izgubio.

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Viljnus zbog NATO samita kao tvrđava, sistemi Patriot usmereni ka Kaljiningradu
VILjNUS – NATO je pretvorio Viljnus, prestonicu Litvanije, u tvrđavu branjenu naprednim oružjem kako bi zaštitio američkog predsednika Džozefa Bajdena i druge lidere Alijanse na samitu sledeće nedelje, koji se održava 32 kilometra od litvanske granice sa ruskim saveznikom Belorusijom.
Više od 3.000 litvanskih vojnika brinuće o bezbednosti samita NATO-a u Viljnusu.
Šesnaest NATO saveznika poslalo je ukupno oko 1.000 vojnika da obezbeđuju dvodnevni samit 11. i 12. jula, koji se održava samo 151 km od same Rusije, prenosi Rojters.
 Mnogi od njih su poslali i napredne sisteme protivvazdušne odbrane koji nedostaju baltičkim državama.
„Bilo bi više nego neodgovorno da naše nebo bude nezaštićeno u trenutku kada Bajden i lideri 40 zemalja stižu“, rekao je predsednik Litvanije Gitanas Nauseda.
Nemačka je rasporedila 12 raketnih sistema Patriot, koji se koriste za presretanje balističkih i krstarećih raketa ili ratnih aviona.
Španija je dopremila sistem protivvazdušne odbrane NASAMS, Francuska šalje samohodne haubice Cezar, i uz Finsku i Dansku raspoređuje vojne avione u Litvaniji.
Ova zemlja je, uz Britaniju, isporučila sredstva protiv bespilotnih letelica.
Poljska i Nemačka su poslale snage za specijalne operacije pojačane helikopterima.
Drugi šalju opremu za borbu protiv bilo kakvih potencijalnih hemijskih, bioloških, radioloških i nuklearnih napada.
Litvanski predsednik vidi ove akcije saveznika kao potvrdu da je potrebno da NATO hitno uspostavi stalnu protivvazdušnu odbranu u baltičkim državama.
„Razmišljamo o tome šta će se desiti nakon završetka samita i radićemo sa saveznicima na stvaranju rotirajućih snaga za trajnu vazdušnu zaštitu“, rekao je on novinarima.
U selima pored beloruske granice, meštani su saopštili Rojtersu da se osećaju potpuno bezbedno, uprkos ponudi Minska da se tu nakon pobune smeste ruske plaćeničke trupe Vagner grupe i rusko nuklearno oružje.
Na aerodromu u Viljnusu, osam nemačkih raketnih bacača Patriot raspoređeno je sa cevima usmerenim u pravcu ruskog Kalinjingrada, a još dva prema Belorusiji.
„Znate gde se nalazite geografski i prilično dobro znate odakle pretnja dolazi. Litvanija je tražila od nas zaštitu samita, a takođe je NATO tražio pomoć od Nemačke. Ovo je naš odgovor“, rekao je potpukovnik Štefen Lib, komandant jedinice Patriota.
Litvanija je utrostručila jedinice pogranične straže na beloruskoj i ruskoj granici tokom leta, uz oficire iz Letonije i Poljske.
Dve zemlje su takođe poslale policiju da pomogne u patroliranju po Viljnusu.
Gradonačelnik Viljnusa je preporučio stanovnicima da odu na odmor van grada, ako žele da izbegnu gužve u saobraćaju, jer će veliki delovi centra prestonice biti zatvoreni tokom samita.
Kako javlja izveštač Tanjuga, deluje da su građani poslušali apel gradonačelnika, s obzirom na to da je na ulicama prisutan mali broj ljudi, policija patrolira i povremeno prolaze vozila pod njenom pratnjom.
Grad je okićen zastavama Litvanije, Ukrajine i NATO-a.

Zemljotres jačine 5,6 stepeni po Rihteru pogodio Tajvan
Zemljotres jačine 5,6 stepeni po Rihterovoj skali pogodio je danas Tajvan, saopštio je američki Geološki zavod.
Epicentar zemljotresa bio je 87 kilometara istočno od grada Hengčuna sa oko 31.200 stanovnika.
Do sada nema izveštaja o eventualnim žrtvama ili šteti.
Nije izdato upozorenje na cunami, preneo je Tas, prenosi Tanjug.

Petković: Svečlja kriminalizacijom Srba opravdava prisustvo parapolicije
Direktor Kancelarije za Kosovo i Metohiju Petar Petković ocenio je danas da je pokušaji ministra unutrašnjih poslova privremenih prištinskih institucija Dželjalja Svečlje da kriminalizuje Srbe sa severa KiM imaju za cilj da opravdaju, kako je naveo, protivpravno prisustvo parapolicijskih jedinica, „gde danonoćno terorišu srpski narod”.
„Lažni ministar, a pravi nasilnik i ekstremista Dželjalj Svećlja, zajedno sa njegovim okupacionim falangama preobučenim u odela Kosovske policije, jedini su kriminalci na severu Kosova i Metohije i tu nemaju šta da traže”, naveo je Petković u saopštenju. Poručio je da bi bilo najbolje da Svećlja „pođe od sebe i optužnice koja je godinama podignuta protiv njega zbog napada kamenicama na pripadnike tzv. Kosovske policije, ali i zbog prevrtanja vozila misije Euleks”.
Dodao je da bi Svećlja, umesto što „nezakonito da privodi Srbe navodnom poznanju pravde i prava”, trebalo prvo sam da prestane da beži od tog istog prava i pravde.
„Da li je sprovođenje reda i zakona to što je kukavički poslao svoje falange da duge cevi uperuju u sina predsednika Aleksandra Vučića zbog jedne majice? Da li je vladavina prava kada Kurtijevi specijalci pucaju u leđa Dragiši Galjku, Miljanu Deleviću, Milanu Jovanoviću, braći Stojanović iz Gotovuše? Ili, kada brutalno pretuku srpsku decu Daru i Kristijana”, zapitao je Petković. Naglasio je da „hibridni rat koji Svećlja kukavički vodi iz Prištine protiv svega srpskog i posebno severa Kosova i Metohije”, rezultirao time da „nema tog čestitog Srbina koji bi ni javno ni tajno pristao da bude alibi Svećlji u njegovoj bolesnoj opsesiji okupacije severa i proterivanja Srba sa Kosova i Metohije”.
„To mu nikada neće uspeti”, poručio je Petković. Svečlja je ranije danas u intervjuu portalu Košev rekao da nije protiv srpskog naroda, već, kako tvrdi â€žšovinističkih projekata Srbije i kriminalaca”.

Ferstapen: Srećan sam što smo pobedili 11. put uzastopno
Vozač Red Bula Holanđanin Maks Ferstapen izjavio je danas da je srećan što je svom timu doneo pobedu na Velikoj nagradi Velike Britanije u šampionatu Formule jedan, prenosi Bi-Bi-Si.
Ferstapen je Red Bulu doneo 11. uzastopnu pobedu u Formuli 1, čime je ovaj tim izjednačio 35 godina star rekord Meklarena..
„Naravno da sam vrlo srećan što smo opet pobedili. Tu mislim i na 11. uzastopnu pobedu za ekipu. Mislim da je to prilično neverovatno, ali danas nije bilo tako jednostavno”, rekao je Ferstapen, koji je u Silverstonu stigao do šeste uzastopne pobede ove sezone.
Vozač Red Bula je ove godine zabeležio osam pobeda. Drugo mesto na VN Velike Britanije pripalo je vozaču Meklarena Landu Norisu.
„Veliko hvala celom timu napravili su neverovatan posao. Ništa od ovoga ne bi bilo moguće bez napornog rada koji su uložili. Stavili su me na tvrde gume, ne znam zašto - još su nejasni po pitanju nekih stvari”, rekao je Noris.
Vozač Mercedesa Luis Hamilton je stigao do trećeg mesta u Silverstonu.
„Hvala svima koji su me podržavali. Osetio sam energiju, osetio podršku i to je takođe razlog zašto smo se vratili ovde”, izjavio je Hamilton.
Prvo mesto u generalnom plasmanu vozača drži Ferstapen sa 255 bodova, dok je njegov timski kolega Serhio Peres osvojio 156.
Naredna trka u šampionatu F1 biće vožena 23. jula za Veliku nagradu Mađarske na stazi Hungaroring, prenosi Tanjug.

Na prelazu Gradina, na izlazu iz Srbije, čeka se četiri sata
Prema informacijama uprave granične policije u 17.15 časova, putnička vozila čekaju četiri sata na graničnom prelazu Gradina, na izlazu iz Srbije a na Preševu, na izlazu iz zemlje, putnička vozila i autobusi š zadržavaju 35 minuta, navode iz Auto-moto saveza Srbije (AMSS).
Teretna vozila najduže čekaju na Batrovcima, na izlazu iz Srbije i to dva sata dok se na prelazu Horgoš i Šid, na izlazu iz Srbije, zadržavaju 90 minuta.
Na ostalim graničnim prelazima nema dužih zadržavanja za sve kategorije vozila, prenose iz AMSS-a.

FA pokrenuo istragu protiv Kola
LONDON - Disciplinska komisija engleske Fudbalske asocijacije (FA) pokrenula je danas istragu protiv prvotimca Karltona Kola povodom njegove izjave na društvenoj mreži tviter.
Kol je nedavno napisao da je prijateljska utakmica između reprezentacija Engleske i Gane, koja je odigrana prošlog meseca u Londonu, predstavljao idealnu priliku da britanske vlasti otkriju ilegalne imigrante u glavnom gradu.
On je ocenio da je dolazak na taj meč na „Vembliju” predstavljao „mišolovku” za imigrante koje su organi reda lako mogli da registruju na tribinama.
Iskusni 28- ogodišnji igrač nije želeo da precizira šta je zapravo želeo da kaže.
Državni tim Gane imao je podršku nekoliko hiljada navijača u prvom susretu sa Englezima u istoriji.

Tevez propušta mančesterski derbi zbog povrede
BEOGRAD - Fudbaler Mančester sitija Karlos Tevez propustiće utakmicu polufinala FA kupa protiv gradskog rivala Mančester junajteda zbog povrede kolena, ali je kapiten „crvenih đavola” Nemanja Vidić ocenio da to neće olakšati posao njegovom timu, preneli su danas engleski mediji.
„Mislim da nismo u prednosti zato što će Siti igrati bez Teveza. On je kvalitetan napadač, ali su Edin Džeko i Mario Baloteli, takođe, opasni”, rekao je Vidić za Mančester ivning njuz.
Odbrambeni fudbaler Junajteda i reprezentacije Srbije nije želeo da napravi poređenje kog od trojice napadača Sitija bi mu bilo lakše da čuva.
„Ne bih rekao da je lakše čuvati jednog od njih nego ostale. Svi su opasni na svoj način i potrebno je da se adaptiram na svačiji stil igre”, kazao je Vidić.
Karlos Tevez povredio je koleno u ponedeljak, 11. aprila, u utakmici Premijer lige koju je Siti izgubio od Liverpula sa 3:0.
Trener Mančester sitija Roberto Manćini rekao je da će oporavak argentinskog napadača trajati tri-četiri nedelje.
„Tevez neće igrati u subotu. To je veliki problem za nas, ali ne smemo da rizikujemo”, rekao je Italijan za list Miror.
Mančester siti u subotu će ugostiti Mančester junajted u polufinalu FA kupa, dok drugi par čine Bolton i Stouk. Oni se sastaju u nedelju u Boltonu.

Brajant kažnjen sa 100.000 dolara zbog pogrdnog izraza
BEOGRAD – Uprava NBA lige kaznila je košarkaša Lejkersa Kobija Brajanta sa 100.000 dolara zato što je upotrebio pogrdni izraz za homoseksualce kada se iznervirao zbog sudijske odluke. 
Komesar lige Dejvid Stern izrekao je danas disciplinsku kaznu, pošto je petostruki osvajač titule u NBA psovao i upotrebio uobičajeni pogrdni izraz za homoseksualce kada mu je sudija Beni Adams dosudio tehničku grešku u utakmici protiv San Antonija u utorak.
„Komentar Kobija Brajanta tokom te utakmice je uvredljiv i neoprostiv. Potpuno sam svestan da je košarka emotivni sport, ali takav neukusni termin ne treba nikada tolerisati”, naveo je Ster u saopštenju.
Brajant je dobio tehničku grešku, posle čega je otišao na klupu, rukom udario stolicu, a onda bacio peškir u teren, a sudiju nazvao „pederčinom” ("faggot").
Incident je snimljen i izazvao je lavinu reakcija društava za borbu za ljudska prava, koja su pohvalila Sternovu kaznu.
„Kobi i svi koji su povezani sa NBA znaju da pogrdni komentari nisu prihvatljivi i da im nema mesta u našem sportu ili našem društvu”, dodao je komesar.
Brajant se izvinio zbog incidenta, rekavši da nije bukvalno mislio to što je rekao.
„Ono što sam rekao ne treba shvatati bukvalno. Moji postupci su izazvani frustracijom u zanosu borbe. Reči koje sam izrekao ne izražavaju moja osećanja prema gej i lezbijskim zajednicama i nije trebalo da budu uvredljiva”, navodi se u Brajantovom saopštenju.
Brajant je pet puta osvajao titulu prvaka NBA, 13 puta je učestvovao na Ol-star utakmicama, prvi je strelac u istoriji Lejkersa i šesti na večnoj listi lige. Bio je najkorisniji igrač (MVP) prošla dva finala, u kojima su Lejkersi osvajali titule.
Ovaj 32-godišnji bek jedan je od najpopularnijih igrača lige, tokom svih njegovih 15 godina karijere, koju je u potpunosti proveo u Los Anđelesu.
Brajantova popularnost nije opadala čak ni kada je hapšen zbog silovanja 2003. godine. Ta tužba je kasnije odbačena.

Moglo bi mnogo bolje nego do sada
Autorski prilozi objavljeni u ovojserijisu prilično deprimirajući, što je u skladu s argumentacijom koja je čitaocima do sada predočavana. Ipak, ne može se osporiti značaj usaglašenog tumačenja istorijskih događaja.Bez toga su i procesi pomirenja na Balkanu pod znakom pitanja.Kada će, dakle,dominantni stavovi istorijske nauke, ponajpre o poznatim tragičnim zbivanjima na balkanskom prostoru, u svim zemljama regiona,biti vrlo slični, bez problematičnih razlika?To bi značilo da bi i udžbenici istorije bili takvi kao da su zajednički pisani.
Ovim se težište traženja odgovora na postavljeno pitanje, sa terena savesti i morala, prebacuje na teren stvaranja uslova da i poslenici u oblasti istorijskih nauka svoj posao obavljaju mnogo boljenego do sada. Odrednica ,,mnogo bolje”nije preterivanje, jer dobar deo odgovornosti za pomenuta tragična zbivanja pripada istoričarima svih strana, kao i drugima,ponajviše političarima, jer su omogućili da mnogobrojne manipulacije ,,istorijskim istinama”budu u funkciji društvene samodestrukcije.
Iz navedenogsledi logičan generalniodgovor na postavljeno pitanje: Od zajedničkog udžbenika smo onoliko daleko koliko i od sistemskih promena u zemljama regiona.Jer pokrenuta tema nije od značaja samo za istoričare, njihovu savest i moral. Da je ova ocenatačna sledi iz slično iskazanog pesimizma kompetentnih autora priloga iz različitih zemalja regiona.
Da bismo došli do odgovorana pitanje šta da se radida bi poslenici u oblasti istorijskih nauka svoj posao obavljali mnogo bolje nego do sada, njihov položaj možemo posmatrati dvostruko. Najpre, iz ugla obezbeđivanjamaterijalnog statusa izvođača istorijskih projekata. Ovaj aspektuključuje rešavanje problema egzistencije poslenika u oblasti istorijskih nauka na način koji bi isključivao mogućnost ,,krečenja”istorije ili ,,proizvodnju”nepostojeće istorije u funkciji dnevne ili neke drugepolitike koju diktiraju raznimoćnici prema njihovim vizijama nacionalnih,državnih i ličnihinteresa.
U vezi sa ovim je i onemogućavanje bilo kakvog monopola u realizacijiprojekata.Za to je neophodno dasvaka zainteresovana strana ima mogućnost da ponudi noveistorijske činjenice i tumačenja. Drugim rečima, princip konkurencije i u oblasti istorijskih nauka mora biti regulator kvaliteta u izvođenju projekata.
Ovaj predlog bi mogao biti osporavan zato što bismo se umesto saizradom zajedničkogudžbenika istorije suočavali sa istovremenim promenama sadržaja udžbenika u svim zemljama regiona kako bi se omogućilo nesmetano delovanje principa konkurentnosti. Kako bismo se tek o toj transformaciji mogli dogovoriti! Ipak, o korisnim sistemskim promenama treba da razmišljasvaki građanin na ovim prostorimaimajući u vidu činjenicuda je odnos prema tim promenama istovremeno i odnos prema sopstvenoj budućnosti.A odnos prema neophodnim sistemskim promenama je i najpouzdaniji pokazatelj stvarne spremnosti i sposobnosti najvažnijih društvenih aktera da ostvare ono što verbalno prikazuju kao društveni cilj.Malo ko veruje danas da taj verbalizam nije, prevashodno, u funkciji izgradnje što povoljnije predizborne pozicije stranaka i njihovih lidera.
Dobra vest u vezi sa naznačenimpromenamaje da bi one mogle da budu ostvarene brzo – u roku ne dužem od jednog izbornog ciklusa.Zadivljujuća dostignuća informacione tehnologije, nesumnjivo, to omogućavaju. Aloša vest je da bez takvih promena ne samo da u doglednoj budućnosti neće biti valjanih,,zajedničkih udžbenika” nego je pitanje i da li će balkanske države uopšte ikada biti ugledne članice evropskog kontinenta.
Doktor tehničkih nauka, naučni savetnik

U pekaru po dnevnu dozu
Zavisnik od hrane ne može da prestane da jede čak ni kada mu je stomak toliko pun da će „pući”. Kao i kod svake druge zavisnosti, na primer od cigareta ili alkohola, vremenom interval između dva uzimanja postaje sve kraći, a količina veća, ističe nutricionista Branka Mirković koja na gojaznim i klijentima sa poremećajima u ishrani sprovodi holistički program „Hrana i telo”
Mnogo je više ljudi koji pate od poremećaja u ishrani poznatog kao prejedanje, nego od anoreksije i bulimije, ističe naša sagovornica i dodaje da je u poslednje vreme sve više onih koji traže pomoć.
– Osobe koje se prejedaju, dakle oni koji uzimaju više hrane nego što im je potrebno, svesne su problema, ali ne mogu da se kontrolišu.
Sa ovom dijagnozom gutate i kada niste gladni i ne prestajete ni kada više ne možete da dišete. Kao da vas neka nevidljiva ruka vodi u radnju do rafa sa tortama i kolačima.
– Emotivno prejedanje znači da čovek ne preteruje sa hranom i inače, već samo kada mu se nešto loše dogodi. Sa druge strane, kompulzivno prejedanje znači da osoba ne može da se kontroliše kada je reč o hrani bez obzira na emocije.
Uglavnom dobiju višak kilograma, ali nije uvek tako. Među osobama koje pate od ovog poremećaja ima i TV voditeljki koje, kako ističe Branka Mirković, ne ispuštaju kašiku dan-dva posle emisije, a posle toga skoro ništa ne jedu do sledećeg snimanja.
Među zavisnicima od hrane ima nekoliko tipova.
Solisti jedu sami, često noću, krišom, pa okolina stiče utisak da oni uopšte i ne otvaraju frižider. Svi se pitaju otkud im uopšte svi ti kilogrami.
Drugi se prejedaju u društvu, stalno prave večere i pozivaju goste da bi imali izgovor što jedu. „Pa kad svi jedu, ne mogu ja da trpim”, njihov je izgovor.
U treću grupu spadaju oni koji jedu preko mere samo vikendom, kada se opuste posle stresa na poslu.
Međutim, kako ističe naša sagovornica, prejedanje je daleko od opuštanja. Pun želudac menja percepciju i povišava nivo šećera u krvi.
– Ja mislim da je prejedanje opasno koliko i pijanstvo. Znate već kako se kaže posle obilnog ručka: „Varim sad, ne mogu da razmišljam.”
Zadovoljstvo i izbegavanje nervoze jesu razlozi za prejedanje, ali zavisnost izazivaju i neke namirnice: šećer, so, belo brašno i mast.
– Kombinacije šećera, masti i belog brašna su takve da se čovek navuče i svakog jutra odlazi u pekaru po drogu. Isto tako se navikavamo na hemiju nekih proizvođača pa zato, na primer, ostajemo verni izvesnoj čokoladi.
Rešenje je u ishrani bogatoj proteinima koja će smanjiti potrebu za prejedanjem, ali i razgovoru nutricioniste i klijenta.
– Nutricionista mora da zna da čovek nije želudac i zato mora da sasluša šta kod te osobe izaziva poremećaj i šta je okidač za prejedanje.
Kao i kod drugih zavisnosti, onaj ko je jednom bio navučen ima veće šanse da mu se to ponovi, ali zato i odlazi kod nutricioniste da bi ga neko vodio i kontrolisao.
Jedna od osoba koja je zatražila pomoć od Branke Mirković jeste i jedna mlada žena koja je odrastala na hlebu i margarinu, pa je, kada je došla do svog dinara, htela sve da nadoknadi. Krila je tanjir od drugih za stolom, tvrdila da je njena hrana samo njena, a čak ni svojoj deci nije dozvoljavala da joj uzmu kolač ili parče čokolade.
– Ne treba ništa nadoknađivati. Ako ništa niste jeli celog dana, uveče treba da pojedete samo onoliko koliko je dovoljno za jedan obrok.
I još nešto. Hrana je kao odeća, zaključuje naša sagovornica: – Ne oblačite svečanu haljinu svakog dana, već samo u specijalnim prilikama. Tako se jagnjetina i krompirići mogu jesti za nastupajući Uskrs, ali ne i pre i posle toga.
J. Stevanović
-------------------------------------
Mamina kujna i bakine vanilice
Srbija je plodno tlo za sticanje ovakvih navika jer se ljubav majke, bake i tetke prema detetu često iskazuje vanilicama i palačinkama. Kada nešto ostane u tanjiru, sledi grdnja: „Ja sam se mučila da ti spremim, a ti nisi pojeo.”

JMBG na e-sunce
Kada je donet Zakon o zaštiti ličnih podataka, trebalo je da jednom zasvagda utvrdinačin kako, gde i ko može da vam zatraži te podatke. Većina smatra da je jedinstveni matični broj građana (JMBG) jedini lični podatak koji treba skrivati od očiju javnosti. Da stvar nije takva, lako se možete uveriti na sajtu Ministarstva prosvete gde bez po muke možete da nađete lične podatke o svakom srpskom učeniku koji je upisivao srednju školu ili gimnaziju prošle godine. Na dlanu vam je njegov uspeh iz osnovne škole sa svim ocenama, želje za upis, ali i drugi lični podaci (ime roditelja, na primer). Da li su pitani roditelji da se sve ovo objavi?
Drugi primer je prikupljanje podataka radi formiranja e-dnevnika za srednje i osnovne škole u Vojvodini. To bi trebalo da bude „dnevnik na Internetu”, gde će roditelji preko Interneta (brauzera) vrlo lako pregledavati ocene, izostanke i sve ostale bitne stvari koje seodnose na njihovo dete u školi. Ministarstvo prosvete je zaslužilo svaku pohvalu za odluku da uđe u ovakav projekat, ali sledi i vrlo krupna kritika zbog načina uzimanja podataka koji se kosi sa pomenutim zakonom.
Naime, škole imaju sve potrebne podatke za e-dnevnik. Jedino što po zakonu nedostaje jeste saglasnost roditelja da se ti podaci obrade (to je zakonska definicija). Način na koji se uzima saglasnost od roditelja trebalo je da bude vrlo jednostavan: roditeljski sastanak, objašnjenje o čemu se radi i podela papira na kome je saglasnost koju bi potpisali roditelji.
Ali se desilo sasvim drugačije – neke škole su prvo unele podatke pa naknadno obavestile roditelje o tome (koliko detaljno, to je materijal za poseban tekst), a neke su podelile papiriće na kojima bi roditelji trebalo da ispišu podatke o detetu. Na tim papirićima se traži i JMBG, jedini identifikacioni broj koji se ne menja tokom celog života, a koji je već poznat školi. Traže se adresa stanovanja, imena roditelja – sve što je već poznato školi.
Problem je u tome što je taj papir ustvari saglasnost roditelja za obradu ličnih podataka samo dobro zamaskirana. Dodatna nevolja je u tome što većini roditelja nije ni objašnjeno gde će ti podaci biti objavljeni, kako, ko će sve imati pristup i sa kojom zaštitom... Prethodno je čak i kružio listić koji je imao još „ličnije” podatke – da li dete ima svoju sobu, koliko je ukućana, da li spava samo i slična pitanja.
Projekat e-dnevnik samo pokazuje da su nam „suvišne” sve evropske konvencije koje je potpisala država, kada se ne pridržavamo onoga što smo sami propisali.
S druge strane, istim roditeljima naša ministarstva pokušavaju da objasne da njihovo dete ne sme da stavlja svoje fotografije i lične podatke na Fejsbuk, jer zbog njih može da upadne u nevolje (pedofili, obrada fotografija u fotošopu i slično).
Svest o zaštiti počinje sa zaštitom ličnih podataka na Internetu koju će da primenjuje svako ministarstvo, svaka institucija i svaki građanin.
* Autor je glavni i odgovorni urednik „Sveta kompjutera”

Sve zvezde „Egzita”
Britanska pevačica i kantautorka MIA nova je zvezda koja je potvrdila nastup na ovogodišnjem „Egzitu”, koji će biti održan od 7. do 10. jula u Novom Sadu. Tokom četiri dana festivala na Petrovaradinskoj tvrđavi predstaviće se više od 600 stranih i domaćih izvođača na 20 bina.
Festival će otvoriti britanski bend „Palp”. Grupa, predvođena Džarvisom Kokerom, krajem 2010. najavila je da se, posle devet godina pauze, ponovo okupila u originalnoj postavi i da će, na radost fanova, održati brojne koncerte. Iste večeri publiku će obradovati i jedan od najaktuelnijih sastava, „Arkejd fajr”, kanadski indi rok bend koji je 2010. objavio treće izdanje „The Suburbs”, nedavno ovenčano Gremijem. I kalifornijski pank-rok bend „Bed rilidžn” nastupiće prve večeri „Egzita”, kao i „Magnetik men”, ali i američki hiphoperi irskog porekla „The House of Pain”. Bend poznat po hitu „Jump Around” nedavno se ponovo okupio kako bi proslavio dve decenije od objavljivanja prvog albuma.
Britanska diva MIA, koja je pre tri godine u poslednjem trenutku otkazala nastup na Petrovaradinu, ovog leta definitivno će se pojaviti na „Egzitu”, i to druge večeri festivala, 8. jula na glavnoj bini. Londonska muzičarka, poreklom sa Šri Lanke, prošle godine objavila je treći album „Maya”, a publiku će podsetiti i na numere sa prethodnih izdanja „Arular” i „Kala”.
Subotnje veče na glavnoj bini biće u znaku razigranog britanskog sastava „Džamirokvaj”. Karijera ovog benda, predvođenog harizmatičnim Džejsonom Kejom, traje skoro dve decenije, a pored starih hitova, ovaj sastav će nam predstaviti i novi materijal sa sedmog studijskog albuma „Rock Dust Light Star”, objavljenog krajem prošle godine. Biće to drugi koncert benda u Srbiji, koji je pre šest godina nastupio na Beogradskom sajmu.
Uz australijsku rok legendu Nika Kejva, koji će se ovdašnjoj publici predstaviti treći put, ali premijerno sa sastavom „Grajndermen” poslednje večeri „Egzita”, 10. jula nastupiće i čuveni bristolski trip-hop sastav „Portished”. Biće to prvi koncert sastava koji su osnovali Džef Barou, Ejdrijen Atli i Bet Gibons pre gotovo dve decenije.
Zvezde Dens arene biće „Andervorld”, Tiga, Džejms Zabijela, domaći di-džej i autor Gramofondžije, Karl Kreg, Marko Korola, Pol Kalkbrener, Stiv Aoki, Didžitalizm, Dedmaus, sastav „Better Lost Than Stupid”, Martin Butrih…
Aduti Fjužn bine biće grupe „Bejrut”, „Haduken”, „Go Back to the Zoo”, „Partibrejkers”, „Svi na pod”, a na Eksploziv bini nastupiće legendarni nemački treš metal sastav „Kreator”.
J. K.
----------------------------------------------
Prodaja pojedinačnih ulaznica od srede
U sredu, 20. aprila počinje pretprodaja jednodnevnih ulaznica za „Egzit” po promotivnim cenama. Tako će karte za prvi, drugi i četvrti dan festivala koštati 2.990 dinara, dok će ulaznica za udarno, subotnje veče iznositi 3.490 dinara. Komplet karata još uvek se može kupiti po promotivnoj ceni od 6. 990 din, dok ga srednjoškolci i studenti mogu „pazariti” za 4.990, odnosno 5.990 dinara.

Od „čekajuće Kejti” do vojvotkinje
Ko čeka, dočeka. Posle osam godina od početka ljubavne veze sa britanskim princom Vilijamom, i pet meseci od objave venčanja, Ketrin Midlton će za 14 dana zvanično postati deo britanske kraljevske porodice. Zbog vremena koje je proteklo od početka njihove veze, kada su oboje bili studenti na Univerzitetu Sent Endrju, pa do dana kada ju je princ zaprosio, tabloidi su je prozvali „čekajuća Kejti” (Waity Katie).
Za dan kada će se zavetovati na večnu ljubav par je, slučajno ili ne, odabrao 29. april koji se obeležava i kao dan Svete Katarine od Sijene, čije ime nosi buduća princeza. Kako su ranije objasnili, izbor je pao na Vestminstersku opatiju zbog lepote, milenijumske kraljevske istorije i intimnosti uprkos njenoj veličini. Na istom mestu venčala se i kraljica Elizabeta, a tu je obavljeno i opelo Vilijamovoj majci, princezi Dajani. Princ će se venčati istog meseca kada je i njegov otac Čarls rekao „da” Kamili Parker pre šest godina.
Par nije želeo da iznosi detalje o tome kako je Kejt zaprošena, zna se da se to dogodilo jesenas, za vreme njihovog boravka u Keniji, i da je Vilijam to učinio na kolenima. Iz ranca je izvadio prsten koji je njegov otac pre 30 godina stavio na ruku njegove majke, pokojne princeze Dajane. Napravljen je od 18-karatnog belog zlata, sa ovalnim safirom oko kojeg je raspoređeno 14 dijamanata, i čija je vrednost, kako je rečeno, 45.000 dolara.
Buduća princeza dolazi iz srednje klase. I dok su jedni u njenom nearistokratskom poreklu videli pokušaj približavanja dvora i naroda, zagriženi monarhisti smatraju da bi bolji izbor bila devojka „plave krvi”. Kejtin otac Majkl, sin civilnog pilota, radio je za Britiš ervejz, gde je njena majka Kerol, ćerka građevinca, bila zaposlena kao stjuardesa. Nekoliko godina nakon venčanja, počeli su da se bave privatnim poslom, prodajom rekvizita za dečije zabave. Kejt ima mlađu sestru Pipu i brata Džejmsa.
Posle venčanja koje će biti održano u Vestminsterskoj opatiji u prisustvu oko 1.900 zvanica i, procenjuje se, pred očima oko dve milijarde ljudi širom planete, znaće se koju titulu je par dobio od kraljice i kako će ih ubuduće svi oslovljavati. Vilijam će najverovatnije postati vojvoda, a Ketrin vojvotkinja.
A. M.
-----------------------------------
Advokati savetuju predbračni ugovor
Bez obzira na euforiju koja vlada u vezi sa venčanjem, pojedini advokati savetuju mladencima da potpišu predbračni ugovor. Za Kejt bi taj ugovor bio svojevrsna zaštita od eventualnih optužbi da je nekorektna u slučaju razvoda. Prinčeva kancelarija nije se oglašavala povodom ovih saveta, a upućeni smatraju da mladenci nisu potpisali predbračni ugovor, jer bi se već otkrilo da su to učinili.
Da nemaju sve bajke srećan kraj, potvrđuju primeri troje od četvoro dece kraljice Elizabete koji su brakove završili razvodom, kao i Vilijamov ujak Čarls Spenser koji ima dve bivše žene.
-----------------------------------
Kejt nije nova Dajana
Mnogo pre nego što je objavljena vest o venčanju, mediji i javnost počeli su da porede Kejt sa princezom Dajanom. Koliko god da su nalazili sličnosti, razlika je bilo mnogo više, pa je većina postala saglasna da Kejt nije nova Dajana. Vilijamova izabranica udaće se sa 29 godina, dok je Dajana 1981. kada se udala za Čarlsa imala tek 20. Aktuelni mladenci zajedno su oko osam godina, a Čarls i Dajana su se znali samo 13 meseci pre venčanja. Buduća princeza ima fakultetsku diplomu koju Dijana nije imala. Umesto poklona mladenci su pozvali goste da uplate novac u humanitarne svrhe, dok su njegovi roditelji za sudbonosno „da” dobili oko 6.000 poklona.

Srpske termoelektrane ubedljivo bolje od američkih
Želim da zahvalim dr Branislavu Simonoviću koji je u svojoj kritici (,,Nuklearne i druge centrale”, od 7. aprila) moga teksta („Pred novim merilima sigurnosti”, od 2. aprila) izneo da su na srpskim termoelektranama već uvedene izvanredne mere zaštite koje omogućavaju da se na minimum svedu emisije štetnih gasova, teških toksičnih metala, kao i radioaktivnog materijala, te veoma malo zagađuju okolinu, i nemaju nikakvog uticaja na zdravlje stanovnika Srbije. Prijatno sam iznenađena, to zaista nisam znala.
Zato ću se u ovom tekstu usredsrediti samo na američke termoelektrane, koje su u vezi sa ovim pitanjem, izgleda daleko lošije od srpskih (konačno smo u nečemu bolji od Amerikanaca!). Pošto nemam pristup srpskim izvorima podataka koje je koristio dr Simonović, osloniću se na zvanične podatke američkih agencija za zaštitu okoline (EPA) i zaštitu od radioaktivnog zračenja (NCRP), Američkog udruženja za borbu protiv plućnih bolesti (ALA) i Američkog geološkog društva (USGS).
NCRP je u svojim izveštajima 92 i 95 (iz 1987) i 160 (iz 2009) izneo detaljnu analizu ozračivanja stanovništva u SAD. U najnovijem izveštaju iz 2009. godine navodi se da srednja godišnja doza po stanovniku SAD iznosi oko 6,2 mSv (milisiverta), od čega je 50 odsto doprinos prirodnih izvora ozračivanja, a 48 odsto je doprinos raznih medicinskih procedura. Pre više od deset godina ta doza je bila duplo manja, od čega se 83 odsto odnosilo na prirodno zračenje, a samo 15 odsto na medicinske procedure. Od ukupne srednje godišnje doze od 6,2 milisiverta, 37 odsto se odnosi na radon i toron, 13 odsto na ostale prirodne izvore zračenja, 24 odsto na CT (Computed Tomography), 12 odsto na nuklearnu medicinu, isto toliko na radiografiju i fluorografiju, i oko dva odsto na sve ostalo, uključujući i energetske izvore.
Prema ovim podacima jasno je da su ozračivanja stanovnika koji žive u blizini nuklearne elektrane i termoelektrane zanemarljivo mala, s tim da ostaje podatak koji sam ranije navela da je nivo radioaktivnog zračenja u blizini termoelektrane oko 100 puta veći nego u blizini nuklearne elektrane, zbog prisustva prirodne radioaktivnosti u pepelu.
U toku sagorevanja uglja, sva količina radona se ispušta u vazduh. Nasuprot tome sav uranijum, torijum i većina ostalih produkata njihovog raspada zadržavaju se u pepelu i čvrstom otpadu.
Pepeo i ostali otpadni materijal sa termoelektrana u SAD se odavno koriste u građevinske svrhe. U NCRP izveštaju iz 2009. procenjuje se da je u 2002. godini proizvedeno oko 130 miliona tona otpada na termoelektranama, od čega je oko 35 odsto iskorišćeno za cement, beton i druge građevinske materijale. Procenjeno je da je godišnje povećanje doze za one koji stanuju u zgradama napravljenim od ovih materijala oko 135 nanosiverta. Ono o čemu treba posebno voditi računa su emisije radona i torona iz zidova zgrada koje koriste ove materijale, jer 37 odsto od ukupne srednje godišnje doze u SAD upravo potiče od udisanja radona i torona u domaćinstvima.
Prirodni uranijum je slabo radioaktivan te kao spoljašnji ozračivač ne predstavlja opasnost. Do problema dolazi u dva slučaja. Sitne čestice uranijuma sa letećim pepelom mogu putem udisanja da dospeju do pluća. Raspadom uranijuma u plućima se formira niz alfa-emitera te se drastično povećava rizik od raka pluća. Drugo, uranijum na vazduhu oksidiše i pojedini oksidi uranijuma su rastvorljivi u vodi, te mogu lako da dospeju do podzemnih voda i preko njih do pijaćih voda. Ako se unese u organizam preko vode ili hrane, uranijum deluje kao svaki teški metal i oštećuje niz organa.
Inače, da bi se godišnje jedan grad od pola miliona stanovnika snabdeo električnom energijom nuklearna elektrana potroši oko 33 tone uranijumskog goriva, dok je za termoelektranu potrebno nabaviti 2,3 miliona tona uglja. Prema podacima UGSG u SAD je 2001. godine na termoelektranama utrošeno oko hiljadu miliona tona uglja, i proizvedeno oko 100 miliona tona pepela i ostalih čvrstih otpadaka. Sa prosečne termoelektrane snage hiljadu megavata godišnje se ispusti oko hiljadu tona sumpor-dioksida, oko pet hiljada tona oksida azota, 1.400 tona raznih čestica, sedam miliona tona ugljen-dioksida i proizvede oko milion tona pepela. Nuklearna elektrana slične snage pri normalnom radu ne emituje ništa od navedenih gasova, i godišnje proizvede oko 20 do 30 tona istrošenog goriva, što zapreminski zauzima samo oko tri kubna metra.
Prema informacijama koje imam, u Srbiji se tek počinje sa ozbiljnijim planiranjem ugradnje uređaja za odsumporavanje dimnih gasova, a o rešavanju problema žive i ostalih teških metala se još i ne razmišlja. Ulazak u EU znači i prihvatanje njihovih veoma striktnih propisa u vezi sa toksičnom emisijom sa elektrana, te Srbija mora mnogo ozbiljnije da se posveti ovom problemu, inače, starijim termoelektranama preti zatvaranje, kao što će se to dogoditi u SAD usvajanjem novih propisa za emisiju štetnih gasova i toksičnih teških metala.
profesor na Fakultetu za nuklearnu tehniku Kalifornijskog univerziteta

Ko je isplatio premiju Dmitroviću
Čačak – Sekretarijat Borca odlučio je da odgovori na optužbe bivšeg kapitena Bobana Dmitrovića (39) ali isključivo preko saopštenja koja se objavljuju na Internet stranici fudbalskog prvoligaša iz Čačka. 
– Izvinite, ali odlučili smo da se do kraja ovog dela prvenstva, u interesu kluba, stavovi iznose na takav način, a ne pojedinačno – rekao je juče za „Politiku” Slobodan Ilić, sportski direktor Čačana.
Sekretarijat čine članovi najužeg rukovodstva kluba i oni su prekjuče, na hitno sazvanom sastanku, ocenili da su Dmitrovićevi napadi posebno usmereni na generalnog sponzora Milenka Kostića i sportskog direktora Slobodana Ilića, i to zbog odluke da Dmitrović bude otpušten, početkom ove godine. U saopštenju sa tog zasedanja dodaje se:
„Članovi sekretarijata iz sredstava informisanja po prvi put su upoznati da su Kostić i Ilić tražili od Dmitrovića da ne pruži maksimum na utakmicama protiv Banata i OFK Beograda. Podsećamo da je Borac obe pomenute utakmice dobio (protiv Banata sa 2:0, protiv OFK Beograda sa 2:1), pa otuda ne vidimo ništa sporno. Ali, postavlja se pitanje zašto se Dmitrović nije oglasio kada su ove utakmice bile aktuelne? Uzgred, obe su odigrane na takav način da se svi u klubu ponose i igrom i epilogom. Pitamo Bobana Dmitrovića zašto rukovodstvo kluba nije obavestio pred utakmicu sa Čukaričkim kada mu je, kako tvrdi, generalni sekretar Zajednice klubova, Miodrag Janković, poručio `da ne zapinje`?...
Iza štampe smo prvi put saznali da su igrači (ili možda samo Dmitrović) dobili premiju od Partizana, nakon remija sa Crvenom zvezdom. Zahtevamo da javno kaže ko je isplatio premiju, jer se sve novčane transakcije na relaciji klub – igrač realizuju preko blagajne kluba, uz plaćanje poreza. Fudbalski klub Partizan takođe bi trebalo da se oglasi o pomenutoj insinuaciji Bobana Dmitrovića” – navodi se u saopštenju sekretarijata Borca.
G. Otašević

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Viljnus zbog NATO samita kao tvrđava, sistemi Patriot usmereni ka Kaljiningradu
VILjNUS – NATO je pretvorio Viljnus, prestonicu Litvanije, u tvrđavu branjenu naprednim oružjem kako bi zaštitio američkog predsednika Džozefa Bajdena i druge lidere Alijanse na samitu sledeće nedelje, koji se održava 32 kilometra od litvanske granice sa ruskim saveznikom Belorusijom.
Više od 3.000 litvanskih vojnika brinuće o bezbednosti samita NATO-a u Viljnusu.
Šesnaest NATO saveznika poslalo je ukupno oko 1.000 vojnika da obezbeđuju dvodnevni samit 11. i 12. jula, koji se održava samo 151 km od same Rusije, prenosi Rojters.
 Mnogi od njih su poslali i napredne sisteme protivvazdušne odbrane koji nedostaju baltičkim državama.
„Bilo bi više nego neodgovorno da naše nebo bude nezaštićeno u trenutku kada Bajden i lideri 40 zemalja stižu“, rekao je predsednik Litvanije Gitanas Nauseda.
Nemačka je rasporedila 12 raketnih sistema Patriot, koji se koriste za presretanje balističkih i krstarećih raketa ili ratnih aviona.
Španija je dopremila sistem protivvazdušne odbrane NASAMS, Francuska šalje samohodne haubice Cezar, i uz Finsku i Dansku raspoređuje vojne avione u Litvaniji.
Ova zemlja je, uz Britaniju, isporučila sredstva protiv bespilotnih letelica.
Poljska i Nemačka su poslale snage za specijalne operacije pojačane helikopterima.
Drugi šalju opremu za borbu protiv bilo kakvih potencijalnih hemijskih, bioloških, radioloških i nuklearnih napada.
Litvanski predsednik vidi ove akcije saveznika kao potvrdu da je potrebno da NATO hitno uspostavi stalnu protivvazdušnu odbranu u baltičkim državama.
„Razmišljamo o tome šta će se desiti nakon završetka samita i radićemo sa saveznicima na stvaranju rotirajućih snaga za trajnu vazdušnu zaštitu“, rekao je on novinarima.
U selima pored beloruske granice, meštani su saopštili Rojtersu da se osećaju potpuno bezbedno, uprkos ponudi Minska da se tu nakon pobune smeste ruske plaćeničke trupe Vagner grupe i rusko nuklearno oružje.
Na aerodromu u Viljnusu, osam nemačkih raketnih bacača Patriot raspoređeno je sa cevima usmerenim u pravcu ruskog Kalinjingrada, a još dva prema Belorusiji.
„Znate gde se nalazite geografski i prilično dobro znate odakle pretnja dolazi. Litvanija je tražila od nas zaštitu samita, a takođe je NATO tražio pomoć od Nemačke. Ovo je naš odgovor“, rekao je potpukovnik Štefen Lib, komandant jedinice Patriota.
Litvanija je utrostručila jedinice pogranične straže na beloruskoj i ruskoj granici tokom leta, uz oficire iz Letonije i Poljske.
Dve zemlje su takođe poslale policiju da pomogne u patroliranju po Viljnusu.
Gradonačelnik Viljnusa je preporučio stanovnicima da odu na odmor van grada, ako žele da izbegnu gužve u saobraćaju, jer će veliki delovi centra prestonice biti zatvoreni tokom samita.
Kako javlja izveštač Tanjuga, deluje da su građani poslušali apel gradonačelnika, s obzirom na to da je na ulicama prisutan mali broj ljudi, policija patrolira i povremeno prolaze vozila pod njenom pratnjom.
Grad je okićen zastavama Litvanije, Ukrajine i NATO-a.

Zemljotres jačine 5,6 stepeni po Rihteru pogodio Tajvan
Zemljotres jačine 5,6 stepeni po Rihterovoj skali pogodio je danas Tajvan, saopštio je američki Geološki zavod.
Epicentar zemljotresa bio je 87 kilometara istočno od grada Hengčuna sa oko 31.200 stanovnika.
Do sada nema izveštaja o eventualnim žrtvama ili šteti.
Nije izdato upozorenje na cunami, preneo je Tas, prenosi Tanjug.

Petković: Svečlja kriminalizacijom Srba opravdava prisustvo parapolicije
Direktor Kancelarije za Kosovo i Metohiju Petar Petković ocenio je danas da je pokušaji ministra unutrašnjih poslova privremenih prištinskih institucija Dželjalja Svečlje da kriminalizuje Srbe sa severa KiM imaju za cilj da opravdaju, kako je naveo, protivpravno prisustvo parapolicijskih jedinica, „gde danonoćno terorišu srpski narod”.
„Lažni ministar, a pravi nasilnik i ekstremista Dželjalj Svećlja, zajedno sa njegovim okupacionim falangama preobučenim u odela Kosovske policije, jedini su kriminalci na severu Kosova i Metohije i tu nemaju šta da traže”, naveo je Petković u saopštenju. Poručio je da bi bilo najbolje da Svećlja „pođe od sebe i optužnice koja je godinama podignuta protiv njega zbog napada kamenicama na pripadnike tzv. Kosovske policije, ali i zbog prevrtanja vozila misije Euleks”.
Dodao je da bi Svećlja, umesto što „nezakonito da privodi Srbe navodnom poznanju pravde i prava”, trebalo prvo sam da prestane da beži od tog istog prava i pravde.
„Da li je sprovođenje reda i zakona to što je kukavički poslao svoje falange da duge cevi uperuju u sina predsednika Aleksandra Vučića zbog jedne majice? Da li je vladavina prava kada Kurtijevi specijalci pucaju u leđa Dragiši Galjku, Miljanu Deleviću, Milanu Jovanoviću, braći Stojanović iz Gotovuše? Ili, kada brutalno pretuku srpsku decu Daru i Kristijana”, zapitao je Petković. Naglasio je da „hibridni rat koji Svećlja kukavički vodi iz Prištine protiv svega srpskog i posebno severa Kosova i Metohije”, rezultirao time da „nema tog čestitog Srbina koji bi ni javno ni tajno pristao da bude alibi Svećlji u njegovoj bolesnoj opsesiji okupacije severa i proterivanja Srba sa Kosova i Metohije”.
„To mu nikada neće uspeti”, poručio je Petković. Svečlja je ranije danas u intervjuu portalu Košev rekao da nije protiv srpskog naroda, već, kako tvrdi â€žšovinističkih projekata Srbije i kriminalaca”.

Ferstapen: Srećan sam što smo pobedili 11. put uzastopno
Vozač Red Bula Holanđanin Maks Ferstapen izjavio je danas da je srećan što je svom timu doneo pobedu na Velikoj nagradi Velike Britanije u šampionatu Formule jedan, prenosi Bi-Bi-Si.
Ferstapen je Red Bulu doneo 11. uzastopnu pobedu u Formuli 1, čime je ovaj tim izjednačio 35 godina star rekord Meklarena..
„Naravno da sam vrlo srećan što smo opet pobedili. Tu mislim i na 11. uzastopnu pobedu za ekipu. Mislim da je to prilično neverovatno, ali danas nije bilo tako jednostavno”, rekao je Ferstapen, koji je u Silverstonu stigao do šeste uzastopne pobede ove sezone.
Vozač Red Bula je ove godine zabeležio osam pobeda. Drugo mesto na VN Velike Britanije pripalo je vozaču Meklarena Landu Norisu.
„Veliko hvala celom timu napravili su neverovatan posao. Ništa od ovoga ne bi bilo moguće bez napornog rada koji su uložili. Stavili su me na tvrde gume, ne znam zašto - još su nejasni po pitanju nekih stvari”, rekao je Noris.
Vozač Mercedesa Luis Hamilton je stigao do trećeg mesta u Silverstonu.
„Hvala svima koji su me podržavali. Osetio sam energiju, osetio podršku i to je takođe razlog zašto smo se vratili ovde”, izjavio je Hamilton.
Prvo mesto u generalnom plasmanu vozača drži Ferstapen sa 255 bodova, dok je njegov timski kolega Serhio Peres osvojio 156.
Naredna trka u šampionatu F1 biće vožena 23. jula za Veliku nagradu Mađarske na stazi Hungaroring, prenosi Tanjug.

Na prelazu Gradina, na izlazu iz Srbije, čeka se četiri sata
Prema informacijama uprave granične policije u 17.15 časova, putnička vozila čekaju četiri sata na graničnom prelazu Gradina, na izlazu iz Srbije a na Preševu, na izlazu iz zemlje, putnička vozila i autobusi š zadržavaju 35 minuta, navode iz Auto-moto saveza Srbije (AMSS).
Teretna vozila najduže čekaju na Batrovcima, na izlazu iz Srbije i to dva sata dok se na prelazu Horgoš i Šid, na izlazu iz Srbije, zadržavaju 90 minuta.
Na ostalim graničnim prelazima nema dužih zadržavanja za sve kategorije vozila, prenose iz AMSS-a.

Očekujem poziv iz policije
Bivši fudbaler i kapiten čačanskog Borca Boban Dmitrović (39), otvorio je Pandorinu kutiju, iznoseći ovih dana teške optužbe oko nameštanja utakmica u Superligi Srbije, u čemu je, kako ističe, bio prisiljen da i sam učestvuje. O „slučaju Dmitrović”, koji je ustalasao ovdašnje fudbalske poklonike, istragu će sprovesti i MUP Srbije, a biće saslušani i čelnici Borca, najverovatnije glavni finansijer kluba Milenko Kostić, ali i direktor Slobodan Ilić…
– Očekujem sigurno poziv iz policije. Istakao bih da se ne borim protiv Fudbalskog saveza Srbije, nego da sam digao glas protiv nekih loših ljudi u srpskom fudbalu – rekao je Dmitrović u intervju za „Politiku”.
Kako komentarišete pokretanje postupka protiv Vas i bivšeg reprezentativca Sava Miloševića od strane FSS?
To me uopšte nije iznenadilo. Čelnici FSS su trude da sebe obezbede, ali je dobro što su ovako reagovali, da konačno ono o čemu ja i Milošević govorimo isteramo na čistac. Predsedniku FSS Tomislavu Karadžiću su vezane ruke, jer zavisi od podrške regiona, Zajednice superligaša… Spreman sam da pred svima potvrdim sve što javno govorim. Ali, ovo je ipak Srbija… Možda smo pioniri u svemu ovome, ali tvrdim da nikome ne želim zlo. Međutim, moramo da se borimo protiv onih zlonamernih pojedinaca koji lagodno žive na tuđem znoju.
Pomenuli ste nameštene utakmice protiv Čukaričkog, OFK Beograda i Banata, dok ste igrali za Borac.
Vidim da se najviše pominje meč sa Čukaričkim u poslednjem kolu prošlog prvenstva, ali ne želim da osporavam pobedu domaćina na Banovom brdu. Zasmetalo mi je što su tamo, pored terena, bili neki čelnici Zajednice superligaša, kojima tu svakako nije mesto. Jedan od njih, generalni sekretar Miodrag Janković, dobacio mi je da previše ne zapinjem…
U medijima je mnogu veću pažnju izazvalo navodno premiranje, i to „na ruke”, od Partizana nakon što ste pre godinu dana u Čačku ostali neporaženi protiv Zvezde. Da li je to tačno?
Partizanovac sam od malih nogu i niko me neće posvađati s ljudima koje poštujem. Tačno je da sam posle te utakmice dobio 2.000 evra i to od direktora Borca Slobodana Ilića. Ne znam, možda je hteo da me časti zbog dobre igre, možda je taj novac zaradio ili ga je dobio od nekoga. Čačak je fudbalska sredina u kojoj se ništa ne može sakriti. A, posle utakmice protiv Zvezde, uz pune tribine, zna se o čemu je cela čaršija brujala.
Zašto se tada ćutali i tek sada, posle godinu dana, progovorili?
Jednostavno onda nije bio ni sportski niti politički ambijent da se tako krupne stvari pokrenu. Zna se kroz šta smo sve prošli. Inicijalni povod da otvorim dušu o neregularnostima u srpskom fudbalu je odluka Arbitražne komisije Zajednice superligaša da smanji obeštećenje, koje je moj bivši klub Borac bio dužan mi isplati. Mogao sam i ranije da se oglasim, ali sam i danas svestan da ispred sebe imam moćne pojedince, jako dobro organizovane. Ali, već smo daleko otišli i spreman sam sve što kažem da potvrdim i u istražnom postupku, ali isključivo u prisustvu nadležnih državnih organa.
Da li za teške optužbe koje iznosite imate dokaze i svedoke?
Naravno, sve to mogu argumentovano da potkrepim. Prvi su mi podršku pružili nekadašnji saigrači iz Borca Boban Stojanović, Miloš Stojčev, Neško Milovanović, Dragutinović, predsednik Sindikata fudbalera Mirko Poledica i veliki broj istinskih ljubitelja fudbala – zaključio je Boban Dmitrović.
Lazar Delić
-----------------------------------------
Podrška Obrenovčana, sumnjiv i BASK
Veliku podršku Boban Dmitrović je dobio od trećeligaša Radničkog iz Obrenovca, čiji su čelnici prošle godine izneli teške optužbe na račun beogradskog BASK-a, koji je sada na pragu Superlige Srbije. Obrenovčani su tvrdili da je BASK namestio nekoliko utakmica u Srpskoj ligi Beograda, uz pomoć bivšeg rukovodstva FSB, koje je posle tog skandala ubrzo raspušteno. Ceo slučaj je dospeo i do Evropske fudbalske unije (Uefa), ali je na tome sve stalo…
Uspon BASK-a je počeo otkako je za predsednika kluba izabran kontroverzni ekonomista poreklom s Kosova Bojan Radovanović. Radovanovića je bio pod policijskom istragom, zbog sumnji da je klub s Careve ćuprije u stvari koristio za „pranje para”, čime se bavila i emisija „Insajder” na TV B92. Spekuliše se da je BASK i dalje pod  „posebnom lupom”…

Barselona ima najbolji presing na svetu
Dva najbolja španska fudbalska kluba, Real i Barselona, sastaće se u naredne tri nedelje čak četiri puta! Prvi meč je već sutra u Madridu u, domaćem šampionatu, četiri dana kasnije uslediće prvi okršaj u finalu Kupa kralja posle 21 godine (1990. 2:0 za Barselonu) a treća i četvrta utakmica igraće se u polufinalu Lige šampiona. 
Radomir Antić, nekadašnji selektor fudbalske reprezentacije Srbije, jedini je naš trener koji je sedeo na klupi i Reala i Barselone i svakako najbolje poznaje trenutne prilike s obzirom na to da živi u Madridu u kome već godinama radi i kao komentator „Kadene ser” koju sluša pet miliona ljudi.
Ko je favorit u predstojećim utakmicama?
– Kad se sastaju Real i Barselona tu nema apsolutnih favorita – kaže Antić. – Svaka utakmica je priča za sebe. S jedne strane Real ima taj pritisak javnosti da mora da pobedi dok, s druge strane, Barselonini problemi se nagomilavaju. Gvardiola neće moći da računa na Maskerana, Krkića, Pujola i Abidala.
Fudbalski svet je prosto oduševljen kako igra Barselona, a ipak, sa nestrpljenjem čeka kako će Morinjo pripremiti Real  za važne mečeve.
– Real je veliki klub i normalno je kada igrate za taj tim da imate i određeni pritisak javnosti. Madriđani su svakako sebi zacrtali visoke ciljeve a jedan od njih je titula prvaka Evrope. Barselona trenutno nad Realom ima osam a od trećeplasirane Valensije čak 24 boda prednosti, što govori o snazi jednog kolektiva. Katalonski klub je po mom mišljenju dosta unapredio svoju igru jer to je ekipa koja ima najbolji presing na svetu.
Snaga ekipe koju predvodi Gvardiola leži u činjenici da u prvom timu čak devetorica prvotimaca potiče iz njihove omladinske škole.
– Barselona ima sjajnu omladinsku školu, lično ne pamtim kada je jedna ekipa imala u finišu najjačeg evropskog klupskog takmičenja čak toliko svojih igrača u ekipi. Cenim rad Gvardiole koji u svom poimanju fudbalske igre dosta koristi informatiku. 
Sa nestrpljenjem se čekaju dueli svetskih fudbalskih zvezda na terenu. Po mnogima jedan od najzanimljivijih biće između levog beka Reala Marsela i desnog beka Barselone Alvesa.
– To su svakako možda i dva najopasnija bočna igrača na svetu. U svakom slučaju pobediće fudbal.
Ko će osvojiti Ligu šampiona?
– Ja nisam navijač, ja sam stručnjak. Svakako da svaka ekipa ulazi sa realnim ambicijama da osvoji Ligu šampiona – kazao je specijalno za „Politiku”, Radomir Antić u svom prvom obraćanju srpskoj sportskoj javnosti u ovoj godini.
Dragan Todorović
---------------------------------------------------- 
Trener tri najveće kluba Španije
Radomir Antić je veoma cenjen na Iberijskom poluostrvu, jedan je od retkih svetskih stručnjaka koji je sedeo na klupi Reala, Barselone i Atletika iz Madrida. Sa Atletikom je osvojio duplu krunu 1996. Posle rada sa reprezentacijom Srbije, koju je odveo na Prvenstvo sveta u Južćnu Afriku, rešio je da ponovo uzme „tajm aut”. Trenutno je u Madridu gde uživa u porodičnoj idili a juče kada smo ga pozvali upravo je bio na aerodromu gde je ispraćao unuke za Beograd.
D. T.

Strane sudije 20 puta skuplje
Kada mu je 2001. godine, sat pre ponoći, a dan uoči „večitog derbija” u Humskoj, tadašnji komesar za suđenje Zoran Petrović saopštio da neće suditi derbi i da je umesto njega određen Miroslav Radoman iz Vrbasa, Rade Đurović je tada odlučio da prestane sa suđenjem. Time je izgubio i poslednju nadu da sudi „večiti derbi”.
Sada kada se pokrenula nova polemika da li derbi treba da sude domaće ili strane sudije, nekadašnji fudbaler prizrenske Lirije, sudija i predsednik Fudbalskog saveza Beograda, kaže da treba više da poštujemo naše sudije i da u ovom momentu nema potrebe za nikakvim eksperimentima.
– Ja sam protiv toga da naše najveće utakmice sude stranci. Takođe, smatram da treba otvoriti raspravu oko selektiranja sudija. Mišljenja sam da imamo dobre sudije i da bi dolazak stranaca, posebno iz okruženja, stvorio dodatne probleme, dok sudije iz ozbiljnih liga su dvadeset puta skuplje od naših – napominje Đurović.
Ako se ima u vidu da su troškovi za četvoricu sudija i delegata u Superligi negde oko 100.000 dinara (taksa za glavnog oko 22.000, pomoćnike 18.000, četvrtog 10.000 i delegata 10-15.000 onda je jasno koliko bi dolazak stranih sudija dodatno finansijski opteretio klubove. Naše sudije dele pravdu pod strašnim pritiscima. U javnosti je stvoren ambijent da je svaka njihova greška izrežirana a zaboravljaju da danas svi mi grešimo, reči su nekadašnjeg sudije Radeta Đurovića.
Dragoljub Vukadinović, potpredsednik FSS i član UO Partizana i glavni čovek superligaša iz Gornjeg Milanovca kaže povodom najnovije rasprave o suđenju:
– Ne trebaju nam stranci! Imamo odlične sudije. Ne mislim da je Milorad Mažić grešio u Subotici. Izjava predsednika Karadžića je zloupotrebljena, on nije rekao da derbi treba da sude stranci već da nema ništa protiv ukoliko se klubovi slože. Tvrdim da imamo dobru i darovitu generaciju mladih sudija koji odlično rade svoj posao.
Slično razmišlja i trener Slobode Point Sevojno Ljubiša Stamenković:
– Derbi treba da sude naše sudije ako želim ozbiljnu priču. Nedavno je Veselinović pokazao vrhunsko majstorstvo. Treba da više verujemo u naše sudije. Mogu slobodno da kažem da je poslednjih godina suđenje sve bolje i da je sve manje grešaka, i dokle ta sumnjičavost prema arbitrima.
Zajednica superligaša vodi takmičenje dok sudijski odbor FSS delegira sudije. Tako će po svemu sudeći predstojeći „večiti derbi” suditi domaći sudija!
Dragan Todorović
-----------------------------------------------------------
Taksa za četvrtog sudiju u Italiji čak 1.800 evra!
Najmanje sudijske takse u Evropi imaju Albanci a odmah do njih smo mi! Primera radi, četvrti sudija u italijanskom šampionatu zarađuje više nego kompletna službena lica u našoj superligi. Taksa za četvrtog sudiju u Italiji iznosi čak 1.800 evra, što je kada se saberu troškovi naših sudija i delegata praktično duplo više. Naš četvrti sudija po jednoj utakmici zaradi samo 10.000 dinara!
D. T.

Revizija reizbora sudija za dve nedelje
Revizija reizbora sudija trebalo bi, za oko dve nedelje, da počne pred Visokim savetom sudstva. Prema rečima Dragane Boljević, predsednice Društva sudija Srbije, razgovori o tome kako sprovesti reizbor još traju.
– Društvo je svoja uputstva o načinu revizije reizbora sastavilo i na osnovu zajedničkih stavova sa Visokim sastavom sudstva i ona su pravi odgovor na to kako bi taj postupak trebalo da se odvija – rekla je Boljevićeva.
Na jučerašnjoj konferenciji za novinare predstavljena je i odluka Ustavnog suda koja je, prema rečima Boljevićeve, praktično poništila sve odluke Visokog saveta sudstva o razrešenju 837 sudija.
– To je druga odluka koja je doneta. Prva je bila u slučaju sudije Zorana Saveljića iz Niša, od 8. maja prošle godine. Ova druga odnosi se na Milenu Tasić, sudiju iz Jagodine, od 2. decembra 2010. godine. U obe odluke, naročito u ovoj drugoj, Ustavni sud nabraja nedostatke koji su napravljeni u postupku izbora, odnosno neizbora svih 837 sudija. Takođe, daje jasno uputstvo za Visoki savet sudstva na koji način treba da sprovede postupak – objasnila je Boljevićeva.
U pomenutoj odluci se, prema njenim rečima, vrlo eksplicitno, objašnjava da je Ustavni sud odlučio da se odluka objavi, između ostalog, i zbog njenog značaja na postupanje i odlučivanje u predmetima svih nereizabranih sudija. Na taj način, ocenila je Boljevićeva, Visokom savetu sudstva olakšan je zadatak u postupku revizije.
– Sad je jasno kako VSS treba da postupi u svim slučajevima revizije reizbora. Na isti način to je formulisano i u smernicama Društva sudija Srbije, pa se nadamo da će VSS prepoznati jedno pouzdano i kvalitetno rešenje koje će nam omogućiti dobijanje pozitivne ocene u evropskim integracijama – rekla je predsednica Društva sudija Srbije.
M. D.

Proizvodnja kontrolisanog haosa
Od našeg stalnog dopisnika
Banjaluka – Dan pošto je Skupština Republike Srpske prihvatila inicijativu predsednika Milorada Dodika o raspisivanju referenduma na kojem će se građani izjasniti da li podržavaju nametnute odluke visokih predstavnika, posebno o Sudu i Tužilaštvu BiH, otvorena je debata o izjavi poslanika Slobodana Popovića.
Poslanik Socijaldemokratske partije BiH u Narodnoj skupštini RS izjavio je da je prihvatanje referenduma „pokušaj proizvodnje kontrolisanog haosa”.
„Ja mislim da je ovo u kontekstu jedne druge stvari, a to je da je RS u vrlo ozbiljnim ekonomskim problemima i da joj prete socijalna nezadovoljstva i da to sve treba pokriti nekom pričom o ugroženosti“, rekao je Popović upozoravajući da vlast RS „verovatno nije svesna posledica“ koje takvi potezi mogu da proizvedu.
Dragan Čavić, poslanik Demokratske partije koja takođe nije podržala referendum, razmišlja slično: „Kome treba referendum kada se BiH nalazi u veoma teškoj krizi.“ On navodi da Sud i Tužilaštvo BiH neće biti ukinuti bez obzira na referendum.
Lider Partije demokratskog progresa Mladen Ivanić smatra da je referendum nepotreban jer se zna da će se građani izjasniti protiv nametnutih odluka visokih predstavnika, ali se ne zna koje će korake vlast RS i međunarodna zajednice napraviti posle toga.
On procenjuje da će raspisivanje referenduma i njegov rezultat dodatno zavaditi Banjaluku i Sarajevo, ali i RS sa međunarodnom zajednicom, oličenom u Kancelariji visokog predstavnika.
Visoki predstavnik Valentin Incko je povodom referenduma rekao da je „podsticanje Skupštine RS da pokrene proces protiv suštinskog dela Dejtonskog sporazuma neodgovorno”.
Poslanik Partije demokratskog progresa Branislav Borenović je kratko rekao: „Svako ima pravo na svoj stav. Ja ne bih gatao na šta je Popović mislio, to treba pitati njega.”
B. Marić
-----------------------------------------------
Referendum ne ugrožava Sud i Tužilaštvo BiH
Neki analitičari tvrde da je Dodik prešao kritičnu liniju na kojoj je intervencija međunarodne zajednice neophodna
Banjaluka – Organizovanje referenduma predsednika RS Milorada Dodika potvrdilo je analize nekih međunarodnih zvaničnika koji već mesecima upozoravaju na mogućnost raspada BiH, javlja radio Slobodna Evropa.
Dok domaći analitičari ističu da je Dodik poslednjim istupima prešao kritičnu liniju na kojoj je intervencija međunarodne zajednice neophodna, njeni predstavnici samo saopštavaju da će pratiti situaciju.
Nekada miljenik Vašingtona, Dodik se u poslednje vreme smatra opasnim za stabilnost na Balkanu zbog stalnih zahteva za većom autonomijom RS, pokazuju tajne depeše američkih diplomata do kojih je došao sajt „Vikiliks”.
Još 2009. bivši američki ambasador u BiH Čarls Ingliš je Dodikovu  retoriku ocenjivao kao opasnu, a zbog sve prkosnijeg stava i težnji ka secesiji, Vašington je želeo da visoki predstavnik međunarodne zajednice u BiH zauzme oštriji stav prema Dodiku.
U Međunarodnoj kriznoj grupi smatraju da poziv na referendum u RS ne treba shvatati suviše dramatično, jer se postojanje Suda i Tužilaštva BiH ne može dovesti u pitanje ničim, pa ni referendumom, kaže analitičar ICG-a Marko Prelec.
„Jasno je da međunarodna zajednica stoji iz tog suda. On je izglasan u Skupštini BiH normalnim putem, i takav sud treba da postoji, čak u RS postoji, svaki nivo države mora imati i pravosudnu vlast. Referendum u RS je savetodavnog karaktera i treba to protumačiti kao jedan politički čin gde predsednik RS i Narodna skupština traže oblik političke podrške za dalje pregovore oko procesa ustavne reforme, državne reforme BiH”, navodi Prelec.

Crnogorski „prvijenac”: parada ponosa 31. maja
Od našeg stalnog dopisnika
Podgorica – Sve dileme su otklonjene. Na podgoričkim ulicama 31. maja u koloni parade ponosa naći će se zvanični predstavnici Vlade Crne Gore.
Kako je poručeno iz crnogorske policije, koja priprema jake snage obezbeđenja, LGBT populaciji „neće faliti ni dlaka sa glave”.
Vlada je zvanično potvrdila da pruža „institucionalnu podršku“ paradi ponosa i da će delegiranjem dva predstavnika u organizacioni odbor te manifestacije potvrditi evropski potencijal društva i države.
Premijera Igor Lukšić kaže da je parada prilika da vlast pokaže svoja demokratska i civilizacijska stremljenja
Uprkos takvom opredeljenju vlade, uprkos višemesečnim ubeđivanjima, ministar za manjinska i ljudska prava Ferhat Dinoša neće marširati pod zastavama duginih boja.
„Neću nikada uskraćivati prava seksualnim manjinama, ali neću ni afirmisati homoseksualizam. Da je Bog tako hteo, stvorio bi Adama i Stevu, a ne Adama i Evu”, rekao je Dinoša prilikom nedavnog susreta šefu Evropske delegacije Leopoldu Maureru.
U javnosti se inače spekuliše da će ministar Dinoša u narednih nekoliko meseci podneti ostavku na tu funkciju i preći u diplomatiju.
Predsednik LGBT foruma Progres Zdravko Cimbaljević smatra da je „loše“ što Dinoša odbija da razgovara o paradi, ali i o položaju LGBT populacije u Crnoj Gori.
Crna Gora će osim prve parade ponosa dobiti i prvu „Sigurnu kuću” za pripadnike LGBT populacije „koji su odbačeni od svojih porodica i kojima je ugrožena egzistencija”.
Novica Đurić

Paukova mreža sudova
I pored velikog spremanja u srpskom pravosuđu, otpočetog pre godinu i po dana, prašina ne samo da se nije slegla nego se od novih oblaka jedva diše. U novu mrežu sudova, kroz koju je trebalo da se provlači brža pravda, upetljale su se i izabrane i neizabrane sudije, i Ministarstvo pravde i Ustavni sud i Visoki savet sudstva.
Sreća u nesreći je da postoji Vrhovni kasacioni sud, koji je uspeo da sagleda šta se u mreži događa i potraži rešenje protiv nove paučine koja preti da zahvati sve niže sudove. Predsednica Vrhovnog kasacionog suda Nata Mesarović, koja je ujedno i predsednica Visokog saveta sudstva, rekla je prekjuče da će Ministarstvu pravde predložiti da preispita mrežu sudova.
Osim toga, u izmenjenoj sudskoj mreži biće i mesta za jedan broj neizabranih sudija, za koje će VSS do 1. septembra utvrditi da ipak nisu neosposobljene, nestručne i nedostojne.
Na kraju će se ispostaviti da „resetovanje” srpskog pravosuđa, u vidu „temeljne istorijske reforme” zapravo nije bilo neophodno i da smo do boljeg sudstva mogli doći pomoću manjih izmena, da je umesto opšteg izbora sudija trebalo samo razrešiti jedan broj njih.
Sada će se to isto postići „reformom reforme”. Nameće se pitanje da li je bilo potrebno godinu i po dana raznoraznih komplikacija da bi se došlo do prilično jednostavnog rešenja.
Pre 15 meseci, od pet beogradskih opštinskih sudova napravljen je jedan, Prvi osnovni sud u Beogradu, koji je sada toliko veliki da ne može da funkcioniše. Radi u četiri zgrade, sa 1.325.406 novih i 690.373 starih predmeta, 200 sudija i 1.000 zaposlenih, koji već 15 meseci ne mogu da dignu glavu od posla, a već drugi put su prozvani za loše rezultate rada. Apelacioni sud u Beogradu pokriva pola Srbije, jer mu je takvo mesto pripalo u novoj sudskoj mreži, a sada se vidi da su apelacione sudije u Nišu i Kragujevcu toliko malo opterećene poslom da moraju preuzeti deo beogradske nadležnosti.
Biće predloženo da se na teritoriji Beograda osnuje veći broj sudova. Sudske jedinice u nekim manjim mestima ne opravdavaju svoje postojanje, dok drugim manjim mestima i te kako nedostaju.
Dok sudija Višeg suda u Beogradu ima 601 predmet u radu, njegov kolega u Višem sudu u Valjevu ima 47 predmeta. Pri tom oni imaju istu platu. Tek nešto malo manju platu prima više od 500 neizabranih sudija (a i to sa zakašnjenjem) zato što im status još nije rešen.
Građani imaju nejednak pristup pravdi i sudu. Neki do pravde stižu osam puta brže od drugih. Cilj reforme pravosuđa bio je upravo obrnut – da svi građani Srbije jednako brzo ostvare svoja prava pred sudovima.
Pitanje je hoće li Ministarstvo pravde ikada građanima Srbije pokazati račune za zakup stanova, odvojeni život i putovanja sudija, koje su izabrane u sudove van mesta stanovanja, i za plate neizabranim sudijama. Ti računi se namiruju iz državnog budžeta, koji se tiče svih građana Srbije. Oni koji putuju iz grada u grad tražeći pravdu, a uredno plaćaju sudske takse, znaju koliko ih to košta.

Titići mali
„Sojuz na Titovi levi sili”. Odmah pored natpisa ogromna trobojka sa petokrakom na zidu. Stara železnička stanica u Skoplju ne radi od zemljotresa jula 1963. Sat stao u 5 i 17 i vreme kao da stoji u tom delu Skoplja. Kao da si u staroj Jugoslaviji, možda tome doprinose i jezici koji se bez straha izgovaraju: makedonski, srpski, albanski... I slika nekadašnjeg maršala. Ona ista koju su kopirali mnogi drugi uključujući bivše primerne pionire, ambiciozne predsednike Saveza socijalističke omladine, generale prevrtače. Sve one koji su na svaki način pokušavali da liče na Tita; takve smo kao klinci zvali Titići mali.
Verovatno pod uticajem onoga što se dešava nedaleko od nas, nameću se pitanja: da su Tito i SFRJ živi, da li bi i nas bombardovali, onako usput, do Libije, jer ne ispunjavamo kriterijume? Da li bi pisalo i zujalo po stranim medijima da Tito nije više faktor stabilnosti na Balkanu, da treba da se odrekne doživotne titule predsednika države (da li to znači da bi odmah morao da umre?) i da jednopartijski sistem treba ukinuti? Da mora da ode jer guši narod koji nema nikakva prava na sopstveni jezik, veru, posao, zdravstveno i socijalno osiguranje? Da li bi se napadnuta SFRJ, koja decenijama ponavlja da je bratstvo-jedinstvo najveća tekovina, branila samo od spoljašnjeg napadača? Ili bi morala da se više pričuva unutrašnjih? Ko bi prvi ustao protiv Užičke? Beograd, Priština, Ljubljana, Zagreb? Možda bi se ovoga puta neočekivano prvo Vojvodina pobunila jer se opet čuju glasovi koji se zalažu za njeno distanciranje od ostalog dela Srbije. Da li je to zato što nekome napolju i dalje nismo po volji ili je to volja nezadovoljnih lokalnih političara koji za sve krive Beograd? Da li su oni koji žele nove države u stvari ljuti jer nisu vlast pa je na ovaj način traže u drugoj i po svom ukusu uređenoj mikrodržavi? Da li su SFRJ razbili takvi ljudi? Da li je u međuvremenu svim tim silnim novonastalim državama bolje i da li ih svet poštuje više nego onu od koje su se odvojili? A šta ako bi se u samostalnoj Vojvodini jednog dana podiglo Kačarevo u kome žive 23 različite nacije sa željom da se podele na 23 suverene i od međunarodne zajednice priznate države? Vest bi obišla svet: Kačarevo se odvaja od Vojvodine. A kada se sve završi predsednik Amerike bi došao u prijateljsku posetu Kačarevu...
Srbija je u takvim egzistencijalnim problemima da kad neki tamburaju pesmu da će nam biti bolje kada oni budu a zemlje ne bude – ima onih koji poveruju da je to rešenje. Ljudi su umorni od hroničnog nemanja pa im se čini da je sve bolje od sadašnjega i da je Beograd za sve kriv. U jednoj narodnoj priči otac poziva tri sina da im kaže šta da rade posle njegove smrti. Pokazuje im on da se jedan prut lako prelomi, ali tri mnogo teže. Verovatno je čovek mislio na slogu braće, ili zemlje sa složnim stanovništvom.
Možda se varam, možda je, što se nas tiče, ipak bolje u nastaloj „Balkanskoj Mikroneziji”. Možda su stara skopska železnička stanica i zaustavljeno vreme krivi za iskrivljenu sliku, možda je braći iz pomenute priče ipak draže da kao Titići mali budu jedine gazde svoje zemljice? Možda to nije greška braće već oca koji ih nije upozorio da prut može neko drugi da preuzme? A možda pre predsednika Amerike neko iz ove zemlje ode do Kačareva i shvati da se zaista vredi potruditi oko ovakvih lepih primera različitosti na malom prostoru.

Prvi španski tramvaj stiže u maju
Prvi moderni, bešumni, niskopodni, klimatizovani tramvaj španske kompanije KAF stići će u Beograd 3. maja. Od septembra nova vozila prevoziće Novobeograđane na liniji broj 7. Predviđeno je da do kraja godine bude isporučeno devet od ukupno 30 vozila koliko je naša prestonica kupila na međunarodnom konkursu u novembru 2009. godine. Ukupna vrednost ugovora iznosi 81,3 miliona evra. Nabavka se finansira iz kredita Evropske investicione banke u vrednosti od 20 miliona evra, a ostatak iz budžeta grada do 2014. godine.
Željko Milković, zamenik direktora tramvajskog pogona GSP-a, kaže da svaki tramvaj čini pet segmenata. Novi tramvaji će biti upola tiši. Buka koju pravi kretanje sadašnjih vozila je 120 decibela, dok će španski proizvoditi jedva 60 decibela.
– Putnici će ulaziti na šestora vrata. Na dvoja vrata postavljene su automatske rampe za ulaz osoba sa invaliditetom. U nove tramvaje moći će da stanu 242 putnika, od toga je za sedenje predviđeno 77 mesta. Vozila su napravljena po najvišim svetskim standardima i biće komfornija i bezbednija od dosadašnjih tramvaja na beogradskim ulicama. Maksimalna brzina tramvaja je 60 kilometara na sat, a u svakom od 30 novih tramvaja ugrađen je klima-uređaj, kako u prostoru za putnike, tako i u kabini vozača – ističe Milković.(/slika2)
Španski radnici bili su oduševljeni bojom, jer je crveno-plava kombinacija, boja njihovog fudbalskog ljubimca – kluba Barselona. Nadležni u gradu dogovorili su se sa španskim proizvođačem KAF da unutrašnjost tramvaja bude u različitim bojama. Tako će u deset tramvaja prevladavati tamnosiva boja, u deset – crvena i u deset – plava.
Luis Lardies, projekt menadžer KAF-a, napominje da svi delovi mogu da se rasklope i ponovo sklope. Izazov je, po njegovom mišljenju, isporučiti novi tramvaj u zemlju u kojoj je uvek bilo takvih vozila.
– U mnogim evropskim zemljama, još sedamdesetih godina prošlog veka prestali su da voze tramvaji. A danas se ponovo bavimo idejom da je tramvaj komotnije vozilo, prijatnije za životnu sredinu i potrošnju energije. Postoji trend u celoj Evropi, pre svega u Španiji, Nemačkoj i Francuskoj, a to je povratak tramvajima – rekao je Lardies.
Horhe Pikeras, tehnički projekt menadžer KAF-a, kaže da su ključne tačke projekta bile da vozilo prilagode specifičnim zahtevima beogradskih ulica koje imaju komplikovanije trase.
– Adaptirali smo sedišta i prilagodili ih. Specifičnosti tramvaja za Beograd u odnosu na one koje inače pravimo jesu u tome što u beogradskim ima jedna vozačka kabina. Vrata su takođe samo sa jedne strane, što nam je omogućilo da sa druge strane uvedemo podno grejanje. Jedna od nosećih struktura tramvaja je takozvano obrtno postolje. Postavljen je i sistem hidrauličnih kočnica koje rade na malim brzinama – kazao je Pikeras.
Dragan Ivanović, iz Agencije za investiciju grada, kaže da će kada stigne prvi tramvaj u Beogradu početi ispitivanja u depou i na šinama.(/slika3)
Tramvaji će spolja biti crveno-plave boje i razlikovaće se od ostalih šinskih vozila koja sada saobraćaju po gradu. Noseće konstrukcije izrađene su od nerđajućeg aluminijuma, a unutrašnjost od specijalnog ekološkog i nezapaljivog materijala. Tramvaji iz Španije će raspolagati i video-nadzorom koji će pokriti 90 odsto unutrašnjosti vozila. Vozač će imati kompjuterizovanu upravljačku tablu i veliki LCD ekran koja će ga u svakom trenutku informisati o funkcionalnosti vozila, stanju kočnica…
Umesto u retrovizore, vozač će gledati u dve spoljne kamere, a tramvaji će biti prilagođeni i osobama sa invaliditetom. Vozač će pritiskom na dugme moći da spusti platformu na vratima kako bi osoba u invalidskim kolicima mogla da uđe u vozilo.
Španski tramvaji imaće takozvanu asinhronu vuču, što znači da će za razliku od sadašnjih moći da vraćaju neupotrebljenu struju. U GSP-u procenjuju da bi takav rad ovih tramvaja mogao da donese uštedu električne energije od 30 odsto.
Tramvaji renomiranog španskog proizvođača inače već saobraćaju ulicama Edinburga, Antalije, Vitorije, Sevilje i drugih svetskih gradova.
D. Spalović

„Dečak sa krčagom” uskoro na svom postamentu
Gotovo godinu dana posle vandalske krađe i demoliranja bronzane skulpture „Dečak sa krčagom” sa Čukur česme, obnovljeno obeležje biće 18. aprila vraćeno na postament u Dobračinoj ulici. Za srećni epilog priče o vajarskom delu Simeona Roksandića koji je otkriven 1931. a ukraden maja minule godine, zaslužni su konzervatori koji su uložili tromesečni trud da bi obnovili figuru.
Restauracija skulpture trajala je od oktobra do kraja decembra 2010. u saradnji Centralnog instituta za konzervaciju, Zavoda za zaštitu spomenika kulture grada Beograda, Umetničke radionice „Kuzman” i firme „3D svet”. Pred njima je bio težak posao. Pre početka radova, skulptura koju su policajci pronašli u delovima na otpadu u Krnjači nekoliko dana posle nestanka, bila je razbijena na čak 22 dela. Na svakom od njih bila su primetna ulegnuća, nagnječenja, pukotine, ogrebotine i drugi „ožiljci” od udaraca i sečenja.
Kako originalni kalup figure nije postojao, prava je sreća da je Zoran Miljanović, direktor firme „3D svet”, svojevremeno sačinio digitalni zapis ovog vajarskog dela. On je, ne sluteći sudbinu skulpture, skenirao „Dečaka sa krčagom” trodimenzionalnim skenerom. Bio je to jedini dokaz o originalnoj formi figure, na osnovu kojeg je urađen model u stiroporu u razmeri 1:1.
Kada je najveći deo tela obnovljen, tim restauratora, predvođen Zoranom Kuzmanovićem, vajarom, ustanovio je da nedostaje delić u predelu stomaka i deo leve noge figure. Problem je rešen ponovo zahvaljujući trodimenzionalnom skenu. Zoran Miljanović je u plastici odštampao fragmente koji su  nedostajali, od kojih je uzet otisak i napravljen kalup za izlivanje bronze.
Novost je da su posle obnove sa donje strane skulpture zavarena četiri ankera, pomoću kojih će biti pričvršćena za postament. Ranije je figura bila fiksirana bronzanim šrafovima, koji su, smatra vajar Kuzmanović, verovatno bili labavi i olakšali su krađu. Zvanično otkrivanje Roksandićevog obnovljenog dela biće upriličeno 20. aprila u podne, dva dana posle vraćanja na postolje.
D. Bukvić
-----------------------------------------------------------
Sećanje na Savu Petkovića
Skulptura „Dečak sa krčagom” podignuta je u spomen na događaj koji se kod Čukur česme odigrao 15. juna 1862. Tada je dečaka Savu Petkovića ubio, po drugim izvorima udario po glavi, turski vojnik, što je izazvalo sukobe širom Beograda. Pojedina tumačenja navode da je ovaj događaj izazvao poslednji tursko-srpski rat i konačno oslobađanje Srbije od Osmanlija.
Jedan od ondašnjih sugrađana, zaslužnih za obeležavanje mesta na kojem se desio incident, bio je poznati duvandžija Vanđel Toma, koji je zaveštao određenu sumu novca za podizanje spomenika. Projekat za skulpturu od bronze na mermernom postamentu uradio je 1927. godine Simeon Roksandić, a model za figuru dečaka bio je trinaestogodišnji Vlastimir Petković.

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Viljnus zbog NATO samita kao tvrđava, sistemi Patriot usmereni ka Kaljiningradu
VILjNUS – NATO je pretvorio Viljnus, prestonicu Litvanije, u tvrđavu branjenu naprednim oružjem kako bi zaštitio američkog predsednika Džozefa Bajdena i druge lidere Alijanse na samitu sledeće nedelje, koji se održava 32 kilometra od litvanske granice sa ruskim saveznikom Belorusijom.
Više od 3.000 litvanskih vojnika brinuće o bezbednosti samita NATO-a u Viljnusu.
Šesnaest NATO saveznika poslalo je ukupno oko 1.000 vojnika da obezbeđuju dvodnevni samit 11. i 12. jula, koji se održava samo 151 km od same Rusije, prenosi Rojters.
 Mnogi od njih su poslali i napredne sisteme protivvazdušne odbrane koji nedostaju baltičkim državama.
„Bilo bi više nego neodgovorno da naše nebo bude nezaštićeno u trenutku kada Bajden i lideri 40 zemalja stižu“, rekao je predsednik Litvanije Gitanas Nauseda.
Nemačka je rasporedila 12 raketnih sistema Patriot, koji se koriste za presretanje balističkih i krstarećih raketa ili ratnih aviona.
Španija je dopremila sistem protivvazdušne odbrane NASAMS, Francuska šalje samohodne haubice Cezar, i uz Finsku i Dansku raspoređuje vojne avione u Litvaniji.
Ova zemlja je, uz Britaniju, isporučila sredstva protiv bespilotnih letelica.
Poljska i Nemačka su poslale snage za specijalne operacije pojačane helikopterima.
Drugi šalju opremu za borbu protiv bilo kakvih potencijalnih hemijskih, bioloških, radioloških i nuklearnih napada.
Litvanski predsednik vidi ove akcije saveznika kao potvrdu da je potrebno da NATO hitno uspostavi stalnu protivvazdušnu odbranu u baltičkim državama.
„Razmišljamo o tome šta će se desiti nakon završetka samita i radićemo sa saveznicima na stvaranju rotirajućih snaga za trajnu vazdušnu zaštitu“, rekao je on novinarima.
U selima pored beloruske granice, meštani su saopštili Rojtersu da se osećaju potpuno bezbedno, uprkos ponudi Minska da se tu nakon pobune smeste ruske plaćeničke trupe Vagner grupe i rusko nuklearno oružje.
Na aerodromu u Viljnusu, osam nemačkih raketnih bacača Patriot raspoređeno je sa cevima usmerenim u pravcu ruskog Kalinjingrada, a još dva prema Belorusiji.
„Znate gde se nalazite geografski i prilično dobro znate odakle pretnja dolazi. Litvanija je tražila od nas zaštitu samita, a takođe je NATO tražio pomoć od Nemačke. Ovo je naš odgovor“, rekao je potpukovnik Štefen Lib, komandant jedinice Patriota.
Litvanija je utrostručila jedinice pogranične straže na beloruskoj i ruskoj granici tokom leta, uz oficire iz Letonije i Poljske.
Dve zemlje su takođe poslale policiju da pomogne u patroliranju po Viljnusu.
Gradonačelnik Viljnusa je preporučio stanovnicima da odu na odmor van grada, ako žele da izbegnu gužve u saobraćaju, jer će veliki delovi centra prestonice biti zatvoreni tokom samita.
Kako javlja izveštač Tanjuga, deluje da su građani poslušali apel gradonačelnika, s obzirom na to da je na ulicama prisutan mali broj ljudi, policija patrolira i povremeno prolaze vozila pod njenom pratnjom.
Grad je okićen zastavama Litvanije, Ukrajine i NATO-a.

Zemljotres jačine 5,6 stepeni po Rihteru pogodio Tajvan
Zemljotres jačine 5,6 stepeni po Rihterovoj skali pogodio je danas Tajvan, saopštio je američki Geološki zavod.
Epicentar zemljotresa bio je 87 kilometara istočno od grada Hengčuna sa oko 31.200 stanovnika.
Do sada nema izveštaja o eventualnim žrtvama ili šteti.
Nije izdato upozorenje na cunami, preneo je Tas, prenosi Tanjug.

Petković: Svečlja kriminalizacijom Srba opravdava prisustvo parapolicije
Direktor Kancelarije za Kosovo i Metohiju Petar Petković ocenio je danas da je pokušaji ministra unutrašnjih poslova privremenih prištinskih institucija Dželjalja Svečlje da kriminalizuje Srbe sa severa KiM imaju za cilj da opravdaju, kako je naveo, protivpravno prisustvo parapolicijskih jedinica, „gde danonoćno terorišu srpski narod”.
„Lažni ministar, a pravi nasilnik i ekstremista Dželjalj Svećlja, zajedno sa njegovim okupacionim falangama preobučenim u odela Kosovske policije, jedini su kriminalci na severu Kosova i Metohije i tu nemaju šta da traže”, naveo je Petković u saopštenju. Poručio je da bi bilo najbolje da Svećlja „pođe od sebe i optužnice koja je godinama podignuta protiv njega zbog napada kamenicama na pripadnike tzv. Kosovske policije, ali i zbog prevrtanja vozila misije Euleks”.
Dodao je da bi Svećlja, umesto što „nezakonito da privodi Srbe navodnom poznanju pravde i prava”, trebalo prvo sam da prestane da beži od tog istog prava i pravde.
„Da li je sprovođenje reda i zakona to što je kukavički poslao svoje falange da duge cevi uperuju u sina predsednika Aleksandra Vučića zbog jedne majice? Da li je vladavina prava kada Kurtijevi specijalci pucaju u leđa Dragiši Galjku, Miljanu Deleviću, Milanu Jovanoviću, braći Stojanović iz Gotovuše? Ili, kada brutalno pretuku srpsku decu Daru i Kristijana”, zapitao je Petković. Naglasio je da „hibridni rat koji Svećlja kukavički vodi iz Prištine protiv svega srpskog i posebno severa Kosova i Metohije”, rezultirao time da „nema tog čestitog Srbina koji bi ni javno ni tajno pristao da bude alibi Svećlji u njegovoj bolesnoj opsesiji okupacije severa i proterivanja Srba sa Kosova i Metohije”.
„To mu nikada neće uspeti”, poručio je Petković. Svečlja je ranije danas u intervjuu portalu Košev rekao da nije protiv srpskog naroda, već, kako tvrdi â€žšovinističkih projekata Srbije i kriminalaca”.

Ferstapen: Srećan sam što smo pobedili 11. put uzastopno
Vozač Red Bula Holanđanin Maks Ferstapen izjavio je danas da je srećan što je svom timu doneo pobedu na Velikoj nagradi Velike Britanije u šampionatu Formule jedan, prenosi Bi-Bi-Si.
Ferstapen je Red Bulu doneo 11. uzastopnu pobedu u Formuli 1, čime je ovaj tim izjednačio 35 godina star rekord Meklarena..
„Naravno da sam vrlo srećan što smo opet pobedili. Tu mislim i na 11. uzastopnu pobedu za ekipu. Mislim da je to prilično neverovatno, ali danas nije bilo tako jednostavno”, rekao je Ferstapen, koji je u Silverstonu stigao do šeste uzastopne pobede ove sezone.
Vozač Red Bula je ove godine zabeležio osam pobeda. Drugo mesto na VN Velike Britanije pripalo je vozaču Meklarena Landu Norisu.
„Veliko hvala celom timu napravili su neverovatan posao. Ništa od ovoga ne bi bilo moguće bez napornog rada koji su uložili. Stavili su me na tvrde gume, ne znam zašto - još su nejasni po pitanju nekih stvari”, rekao je Noris.
Vozač Mercedesa Luis Hamilton je stigao do trećeg mesta u Silverstonu.
„Hvala svima koji su me podržavali. Osetio sam energiju, osetio podršku i to je takođe razlog zašto smo se vratili ovde”, izjavio je Hamilton.
Prvo mesto u generalnom plasmanu vozača drži Ferstapen sa 255 bodova, dok je njegov timski kolega Serhio Peres osvojio 156.
Naredna trka u šampionatu F1 biće vožena 23. jula za Veliku nagradu Mađarske na stazi Hungaroring, prenosi Tanjug.

Na prelazu Gradina, na izlazu iz Srbije, čeka se četiri sata
Prema informacijama uprave granične policije u 17.15 časova, putnička vozila čekaju četiri sata na graničnom prelazu Gradina, na izlazu iz Srbije a na Preševu, na izlazu iz zemlje, putnička vozila i autobusi š zadržavaju 35 minuta, navode iz Auto-moto saveza Srbije (AMSS).
Teretna vozila najduže čekaju na Batrovcima, na izlazu iz Srbije i to dva sata dok se na prelazu Horgoš i Šid, na izlazu iz Srbije, zadržavaju 90 minuta.
Na ostalim graničnim prelazima nema dužih zadržavanja za sve kategorije vozila, prenose iz AMSS-a.

NIBENS duguje i auto-prevoznicima
Subotica – Grupa auto-prevoznika obratila se NIBENS-grupi i njenoj članici Preduzeću za puteve „Beograd” tražeći zajednički sastanak da bi se rešila visoka dugovanja ovih putnih preduzeća prema privatnim prevoznicima.
Dušan Ivaniš, vlasnik preduzeća „Sana prevoz”, kaže za „Politiku” da prevoznici već duže vreme pokušavaju da stupe u kontakt sa rukovodstvom NIBENS grupe i PZP „Beograd” jer nisu poštovali dogovore oko isplate duga koji je prema njegovom saznanju ukupno oko 250 miliona dinara.
– Poslednja isplata, i to u nekom minimalnom iznosu, bila je 4. januara ove godine. Tada je obećano da će u šest mesečnih rata NIBENS i PZP „Beograd” izmiriti dugovanja koja ima prema nama a koja se kreću u raznim, pojedinačnim, slučajevima od osam do 25 miliona. Međutim, od januara mi nijednu isplatu nismo dobili. Zbog toga tražimo sastanak, a ako do njega ne dođe do 20. aprila ili ne nađemo zadovoljavajuće rešenje – blokiraćemo puteve ili tražiti pravdu na sudu, kaže Ivaniš.
Auto-prevoznici bili su angažovani na zemljanim radovima na severnom kraku Koridora 10 od juna do decembra prošle godine, a grupa koja je nezadovoljna radila je na dužini od oko 40 kilometara, odnosno od 58. kilometra do naplatne rampe ispred Novog Sada u Sirigu. Posao na dovoženju peska i tucanika mogli su da dobiju samo prevoznici koji su imali najmanje deset kamiona.
Prema Ivaniševim rečima, na tih četrdesetak kilometara bilo je angažovano 250 do 300 kamiona. – Ugovor sa PZP „Beograd” potpisao sam krajem jula i po ugovoru radio do 9. decembra prošle godine, iako je već nakon mesec dana bilo jasno da će biti problema u isplati. Ipak, smatrao sam da svoj deo obaveza moram da ispunim, a PZP mi je isplatio samo oko dva miliona dinara za PDV i duguje mi još 8.350.000 dinara. Da bih isplatio radnike vozače, doprinose državi za njih i zaostali PDV morao sam da podignem kredit.
Neke moje kolege su u još goroj situaciji, jer su oni pozajmili kamione da bi učestvovali na ovom poslu, i sada ih tuže vlasnici tih vozila kojima nisu mogli da isplate zakup – priča Ivaniš. Dodaje da na poslovima auto-prevoza radi od 1976. godine kada je građen autoput Beograd–Zagreb, ali da nikada do sada nije bio u ovakvoj situaciji.
U NIBENS grupi Služba PR-a, na pitanje „Politike” da li će doći do sastanka sa auto-prevoznicima kojima se duguje, kažu da je dogovoreno da se sa njima sastanu u ponedeljak, 18. aprila. Menadžment NIBENS-a nastojaće da sa auto-prevoznicima prema kojima postoji dug dođe do kompromisnog rešenja, kažu u ovom preduzeću.
NIBENS grupa je prošle godine bila nosilac radova na Koridoru 10, a sada taj posao vodi preduzeće „Koridori Srbije”.
A. Isakov

Novi kredit za prezadužen grad
Kragujevac – Glasovima vladajuće većine koju predvodi odbornička grupa Ujedinjenih regiona Srbije, Skupština grada Kragujevca je na jučerašnjoj 29. redovnoj sednici donela odluku o zaduživanju lokalne uprave u visini od 197 miliona dinara. Sredstva su, kako je obrazloženo, namenjena za investiranje kapitalnih projekata, poput pokrivenih bazena, centralne gradske ambulante, Tehničko-operativnog centra JKP „Vodovoda i kanalizacija”, putne infrastrukture... Opozicioni odbornici žestoko su kritikovali ovu odluku, navodeći da je grad već prezadužen.
„Da lokalnim upravama, kroz promenu zakona, nije omogućeno da se zadužuju bez ograničenja, Kragujevac uopšte ne bi mogao da podigne ovaj kredit, budući da njegova ukupna zaduženja prelaze 50 odsto budžetskih prihoda. Dosadašnja zaduženja grada su bila oko 18 miliona evra, a sa novim kreditom biće oko 21 milion evra, što iznosi 65,27 odsto budžetskih prihoda. Gde je u ovom predlogu većine odgovornost prema budućim generacijama”, zapitao je u svojoj diskusiji odbornik Srpske napredne stranke Goran Kovačević i podsetio da 2004. godine, pre nego što je današnja vlast preuzela upravljanje gradom, Kragujevac nije imao dugove. 
Iz Demokratske stranke, koja je formalno u vlasti a čiji odbornici sve češće nastupaju kao opozicioni, stiglo je upozorenje da su tekući budžetski prihodi daleko manji nego što je planirano.
„Upozoravamo da je stepen zaduženosti grada na visokom nivou, kao i da se za prva dva meseca u gradsku kasu slila tek trećina planiranih sredstava. I budžet i zaduženja treba racionalnije planirati”, rekao je Vladan Jovanović, šef odborničke grupe kragujevačkih demokrata.
Na ove diskusije nadovezao se i Vladan Vučićević iz Nove Srbije, naglašavajući da gradu „preti dužnička kriza”.
„Mi već godinama upozoravamo na prekomerna zaduženja koja će opterećivati ne samo ovu generaciju Kragujevčana, već i potomke. Danas svako dete rođeno juče u Kragujevcu duguje 100 evra. Ali neće sve ostati ovako kako je sada, vlast će se promeniti, a onda će krivci za ovakvo stanje biti kažnjeni”, naglasio je Vučićević.
Replicirajući kolegama iz opozicije, šef odborničke grupe URS Ivica Samailović je naveo da je zaduženje grada od oko dva miliona evra odobrilo Ministarstvo finansija, odnosno Uprava za javni dug, ali je rekao i da „grad ne bi morao sada da podiže novi kredit, da republička transferna sredstva nisu umanjena”.
„Krediti su budućnost Kragujevca. Da nije bilo kredita koji su, uglavnom, uloženi u infrastrukturu, kako bismo privukli investitore? I ovaj kredit je za budućnost grada i naše dece. Deca u Beogradu i Vojvodini mogu da se kupaju u pokrivenim bazenima, zašto tu mogućnost ne bi imala i deca u Kragujevcu”, rekao je Samailović, potencirajući da je Srbiji preko potrebna decentralizacija vlasti i regionalizacija države, kako lokalne uprave više ne bi zavisile od „volje Beograda”.
Gradska skupština je donela i druge važne odluke, a jednom od njih je usvojen i novi prostorni plan za potrebe „Fijata”.
Brane Kartalović
------------------------------------------
Menjam ženu
Komentarišući politički rejting Vladana Vučićevića iz Nove Srbije, šef odborničke grupa URS Ivica Samailović je rekao: „Za tebe neće glasati ni tvoja žena”. Vučićević mu je odgovorio: „Možda moja neće, ali tvoja sigurno hoće”.
-----------------------------------------
Počasti i priznanja
Titulu Počasnog građanina Kragujevca juče je i zvanično poneo Alfred Merder, predsednik međunarodne Asocijacije gradova vesnika mira. Godišnju Đurđevdansku nagradu dobili su: prof. dr Vladan Čeliković (za oblast sporta), prof. dr Miodrag Lazić (obrazovanje), Živorad Nešić (privreda), Slobodan Pavićević (umetnost), Ivana Retas (novinarstvo), dr Jovica Uštević (humanitarni rad), preduzeće „Valentino kids” (privatno preduzetništvo), prof. dr Zoran Matović (medicina).

Mogu da budem vatra, ali to ne želim
Jedan od najpopularnijih izraelskih pisaca u svetu David Grosman učestvovao je na petom po redu „Prosefestu”, koji se još danas održava u Novom Sadu. Grosman je autor knjiga „Osmeh jagnjeta”, „Intimna gramatika“, „Vidi pod: ljubav”, „Budi moj nož”, „Njeno telo zna”, publicističkih dela „Žuti vetar”, „Slušajući na žici: Razgovori sa Palestincima u Izraelu”, i drugih. Njegov novi roman „Do kraja zemlje” (izdanje „Arhipelaga” iz Beograda) govori o istoriji izraelsko-palestinskih odnosa, kao i o savremenim događajima, dok finale pripada pripovesti o smrti piščevog sina Urija u jedinicama izraelske vojske, u Libanu, na samom kraju rata sa Hezbolahom. Poznati pisac, znan je najpre po svojim zalaganjima za mir, pozivima za preispitivanje ekstremističke izraelske politike, i za rešavanje sukoba pregovorima.
Jednom ste rekli da stanovnici područja napetih sukoba govore „plićim” jezikom što je sukob dublji. Međutim, objašnjavate i svojevrsno jezičko oslobođenje? 
Kada živite okruženi nasiljem ne želite da budete u kontaktu sa stvarnošću. Prirodno je da se tada vaša duša sužava. To osećaju ličnosti, porodice koje su iskusile traume, kao i čitava društva. Upravo zbog toga što je jezik tako snažna spona sa životom treba imati reči za sve prelive i nijanse osećanja. Tako ste više u kontaktu sa realnošću. Međutim, svuda oko sebe osećam skučenost jezika, pod uticajem medija. Jezik koji nije dovoljno iznijansiran dominantan je u svim zemljama, a posebno u onima koje su osetile ratne sukobe. Ali, treba da insistiramo na tome da svaku stvar nazovemo svojim imenom, ne imenima koja nalažu vlada, mediji ili vojska. Samo tako povratićemo svoju individualnost. Ja kroz pisanje pronalazim intimni jezik. U knjizi „Intimna gramatika” bavio sam se teškoćama na koje ličnost, u brutalnom okruženju, nailazi u potrazi za osobenošću.
„Do kraja zemlje” Vaš je najličniji roman, u kojem ste opisali, kako ste rekli, ono što se više ne može vratiti. Ali, ipak u pisanju doživljavate gotovo mističku utehu? 
Kada vam se desi lična katastrofa, prvo osećanje koje zatim sledi jeste potpuna paraliza, krah. Međutim, kada sam počeo ponovo da pišem osetio sam mogućnost da povratim aktivnost, više nisam bio samo žrtva. Shvatio sam da imam dovoljno života i strasti za stvaranjem, koje mogu da udahnem u sopstvenu priču, u likove i reči.
Da li ste nekada imali želju da se osvetite? 
Na trenutke, naravno, imao sam osećanja mržnje, osvete, besa... nepodnošljivo je samo misliti o gubitku života, ne samo moga sina, već i mnogih drugih Izraelaca i Palestinaca. Strašne su to stvari, koje su ipak mogle da budu rešene i drugačije, a ne nasiljem. Otkrio sam da kada sam bio prepun besa nisam više bio u kontaktu sa svojim sinom. A ja želim da budem sa njim u dodiru. Lako je biti ispunjen gnevom , veliko je to iskušenje, koje je uvek dostupno. Za minut mogu da se pretvorim u vatru besa, ali to ne želim.
Ljudi u Izraelu, kao i na Balkanu, nose teško breme istorije, koja je zapravo veštačka tvorevina, sazdana od ideologije i političkih grešaka. Gde je za Vas stvarni život, prava realnost? 
Pametno ste to rekli. Mislim da je istorija priča koju sebi izgovaramo, ali mogu da postoje i druge priče. Ipak, priče koje stalno prepričavamo mogu ponekad da postanu i naše tamnice, koje nas sprečavaju da napredujemo i da započinjemo nove živote. Ljudi postaju zavisni od svojih priča i tragedija, uživaju u ulogama žrtava. Ali, teško je definisati trenutke pravog postojanja, njih najpre nepogrešivo intuitivno osećamo kada uradimo nešto autentično, ono što pripada samo nama kao ličnostima, a ne društvu ili buci oko nas. Kada se okružimo „mehurom tišine”, i kada zaista razgovaramo sa drugim ljudskim bićem, to je sjajno jer istoga trenutka ponovo nešto zadobijamo.
Šta Vam je bilo teže, da Vas kao pacifistu ne shvataju sunarodnici, ili stvarni protivnici, Palestinci? 
Borim se za mir, ali nisam pacifista, zbog toga što pacifista nikada ne nosi oružje. Međutim, ja sam bio u vojsci, učestvovao sam u ratnim sukobima, moja dva sina takođe su bili vojnici u ratovima. Nažalost, ne verujem u pacifizam na Srednjem istoku zbog toga Izrael više ne bi postojao da su svi Izraelci pacifisti i da nema vojske. Shvatam to vrlo ozbiljno i mislim da sam realistična osoba koja do srži poznaje naš tamošnji život, koja poznaje količinu nasilja, fundamentalizma, rasizma među arapskim zemljama. Ali, ipak se iz sve snage borim za mir jer znam da ćemo samo tako i jedni i drugi imati stvarni život. Stoga je bolnije kada vas ne razumeju sunarodnici, jer je ta veza iskonska i tragedija je veća kada otvorenih očiju srljate u katastrofu.
Ipak, trudite se da razumete Palestince, provodili ste vreme u njihovim ratnim logorima, učili njihov jezik. Šta mislite o politici nametanja demokratije bombardovanjem civila? 
Arapske zemlje su već toliko razorene da skoro svaki korak uzrokuje dalje razaranje. Ono što se dešava u Libiji za mene je skoro misterija, ali mislim da je teško da ćemo posle tolikih krvoprolića tamo videti demokratiju. Pre će to biti neki novi diktator, novoga imena, koga podržavaju druga plemena u Libiji. Najoptimističniji sam kada je reč o Egiptu, impresivan je način na koji su zbacili Mubaraka i sada idu na slobodne izbore. Želeo bih da zaista i ukorene demokratiju, zbog toga što ona ne znači samo vladavinu većine, već i prava za manjine, za nemuslimane i Kopte, za homoseksualce. Velika bolest muslimanskog sveta su i ženska prava. Kada je Gadafi počeo da bombarduje sopstveni narod, bio sam ponosan kada je međunarodna zajednica odlučila da reaguje protiv te masovne klanice. Sada imamo istu klanicu u Libiji, koju je kreirao Zapad.
Kabala kaže da Bog broji ženske suze. Kako u svetlosti ove ideje vidite svoje ženske likove, posebno Oru iz knjige „Do kraja zemlje”, kao i ljubav? 
Ne mistifikujem žene. Ora ima puno svojih grešaka, ona je muza života koja stoji čvrsto na zemlji. Oduvek sam više učio od žena, koje su više u kontaktu sa svojim unutarnjim životom od muškaraca. Zbog toga imaju bogatiji život. U pravoj ljubavi dopuštate da vas neko osvoji, da „naseli” vaše biće, i tako oživljavate stvari koje su sakrivene i potisnute duboko u vama. To može da bude bolno, ali to je dobar i značajan bol.
Marina Vulićević

Po meri velikana
O, kako su mnogi željno iščekivali jučerašnji dan i čuvenu parisku konferenciju za novinare na kojoj su čelnici Kanskog festivala, Žil Žakob i Tjeri Fremo, zvanično obelodanili programe i filmove koji se ove godine takmiče za „Zlatnu palmu”, i kako su mnogi posle nje ostali razočarani što im se filmovi neće naći na najprestižnijoj svetskoj filmskoj smotri.
Juče je najavljeno i pompezno kansko otvaranje 11. maja novim filmom legendarnog Vudija Alena „Ponoć u Parizu” sa Rejčel Mekadams i Ovenom Vilsonom u glavnim ulogama i prvom damom Francuske – Karlom Bruni u ulozi muzejskog vodiča, te se može pretpostaviti da će u Teatru Limijer sedeti i predsednik lično – gospodin Nikola Sarkozi. Na svečanosti otvaranja, velikanu svetskog filma, italijanskom reditelju Bernardu Bertolučiju biće uručena počasna „Zlatna palma”, a festivalski čelnici su ovim činom želeli zapravo da povežu dve filmske legende – Bertolučija i Roberta de Nira, inače ovogodišnjeg predsednika žirija glavnog takmičarskog programa, čija je saradnja otelotvorena u filmskom remek-delu „Dvadeseti vek”.
I bez ovako moćnog festivalskog uvoda i površan pogled na listu ovogodišnjih takmičara, nagoveštavao bi uzbudljivi i vreli kanski filmski maj, od 11. do 22. maja. Jer, ko može odoleti susretu sa novim filmom Pedra Almodovara „Koža u kojoj živim”, ali i sa novim delima, takođe višestrukih, kanskih laureata: Nurija Bilgea Čejlana („Bilo jednom u Anadoliji”), dvostrukih dobitnika „Zlatne palme”, belgijske braće Darden („Dečak na biciklu”), finskog maestra Akija Kaurismakija („Le Havre”), legendarnog Terensa Malika („Drvo života”), „japanskog Tarantina” Takešija Miikea („Harakiri: Smrt samuraja”), danskog filmskog „kraljevića” Larsa fon Trira („Melanholija”), italijanskih „nestašnih dečaka” Nanija Moretija („Habemus papam”) i Paola Sorentina („Ovo mora da je to mesto”), Lin Remzi („Treba da pričamo o Kevinu”)...
Uz velikane i tek pokoji debitant, naravno, i jedan rumunski film („Izvor žena” Radua Mihajleanua), kao (sada već uobičajeni) dokaz festivalskog selektora da je svojim izborom pokrio i teritoriju jugoistočne Evrope kojoj pripada i Srbija. Srpskog filma neće biti ni u programu „Izvestan pogled”, nema ga ni među studentskim filmovima kanskog „Sinefondasiona” (predsednik žirija Majkl Gondri), a ostaje još zrnce nade za programe „Nedelja kritike” i „Petnaest dana autora” koji će biti objavljeni kasnije.
Naše boje, ali boje svetskog filma, ponovo će u Kanu braniti Emir Kusturica, ali sada u ulozi predsednika žirija programa „Izvestan pogled” koji će 12. maja svečano biti otvoren novim filmom američkog nezavisnog autora Gasa van Senta „Nespokojni”. Kusturica će, zajedno sa ostalim članovima žirija, većati o vrednostima novih filmova Kim Ki Duka, Andreasa Drezena, Bruna Dumona, Kristijana Himeneza, Erika Koa, Nadin Labaki, Katalin Mitulesku (još jedan rumunski film), Bakura Bakzradzea i, po svemu sudeći, neće mu biti nimalo nezanimljivo.
Ovogodišnji, 64. Kanski festival 17. maja prirediće i omaž francuskoj glumačkoj legendi Žan-Pol Belmondu, a zvaničnim festivalskim plakatom koji će krasiti Kroazetu i legendarnoj američkoj glumici Fej Danavej. Autor fotografije koja je na plakatu je njujorški reditelj Džeri Šacberg koji je svoju „Zlatnu palmu” osvojio 1973. godine za film „Strašilo”. Restaurirana kopija njegovog filma „Posrnulo dete” iz 1970. godine, biće prikazana tokom festivala u njegovom prisustvu.

Preminuo Brana Crnčević
Književnik i jedan od članova Srpske napredne stranke Branislav Brana Crnčević preminuo je rano juče u Beogradu, potvrđeno je iz njegove porodice.
Crnčević je bio književnik, aforističar, novinar, scenarista. Rođen je 8. februara 1933. godine u Kovačici, a studirao je na Filozofskom fakultetu u Beogradu.
Karijeru je počeo u listovima „Jež” i „Duga”, a objavljivao je kolumne u brojnim drugim listovima poput NIN-a i „Politike”.
Prvu knjigu za decu „Bosonogi i nebo” objavljuje 1963. godine, a potom i prvu zbirku aforizama „Piši kao što ćutiš”.
Tokom svoje karijere pisao je literaturu za decu, romane, aforizme, priče, pesme. Dobitnik je nagrade „Zmajevih dečijih igara” za stvaralački doprinos savremenom izrazu u književnosti za decu 1987. godine.
Crnčević je bio i politički angažovan i mnogi ga pamte kao dobrog prijatelja bivšeg predsednika Slobodana Miloševića. Bio je i zagovornik nevinosti Radovana Karadžića pred Haškim tribunalom i član najpre Srpske radikalne stranke, a potom, posle cepanja te stranke, Srpske napredne stranke.
Predsednik Srbije Boris Tadić uputio je izraze saučešća piščevoj porodici.
Tanjug 
                                                                 ***********************
Bo­ri­slav Mi­haj­lo­vić Mi­hiz je sma­trao da je Bra­ni­slav Bra­na Crn­če­vić (1933–2011), je­dan od če­ti­ri na­ša naj­ve­ća sa­ti­ri­ča­ra u dru­goj po­lo­vi­ni 20. ve­ka. Tom sa­zve­žđu još pri­pa­da­ju: Du­šan Ra­do­vić, Vla­da Bu­la­to­vić Vib i Ma­ti­ja Beć­ko­vić. Oni su zna­li da je sa­ti­ra – ba­ro­me­tar slo­bo­de i da njen po­sao ni­je sa­mo da na­sme­je či­ta­o­ce, već i da isme­je ono što je opa­ko i zlo.
Sa­ti­ra i hu­mor Bra­ne Crn­če­vi­ća, i kad za­sja­ji no­stal­gi­jom, okre­ću­ći se de­tinj­stvu, i kad pla­ne gne­vom nad oskud­nom hra­bro­šću sa­vre­me­ni­ka, sma­tra Mi­ro­slav Ege­rić, uli­va se u onaj lep niz na­ših sa­ti­rič­nih po­be­da ko­je nas uve­ra­va­ju da ni­je sve pro­pa­lo, da su po­du­hva­ti op­šte pa­me­ti, ja­snog vi­đe­nja stva­ri i lju­di, pri­hva­ta­nja ri­zi­ka da se ka­že svo­ja mi­sao bez re­zer­ve i ogra­ni­če­nja, ne­što za­i­sta do­bro i ozdra­vlju­ju­će. Ve­li­ka je šte­ta što se taj sre­mač­ki bo­rac uću­tao i što ga ne vi­di­mo i ne ču­je­mo na osve­tlje­noj po­zor­ni­ci.
Ni­je ga bi­lo jed­no vre­me, zbog po­li­ti­ke. Te­le­vi­zi­je su iz­be­ga­va­le da ga zo­vu, na­ro­či­to u ži­ve emi­si­je, a iz­da­va­či su pre­sta­li da ob­ja­vlju­ju nje­go­ve knji­ge. Po­sle de­set go­di­na ću­ta­nja, na knji­žev­nu sce­nu vra­tio se knji­gom „Za­du­šni­ce”, ko­ja je po­sve­će­na nje­go­vim pri­ja­te­lji­ma: Mi­hi­zu, Cr­njan­skom, Zo­ra­nu Rad­mi­lo­vi­ću, Slo­bo­da­nu Pe­ne­zi­ću Kr­cu­nu… Za­hva­lju­ju­ći Mi­ro­sla­vu To­ho­lju i nje­go­voj iz­da­vač­koj ku­ći „Igam”, Bra­na Crn­če­vić je, u krat­kom vre­me­nu, ob­ja­vio ne­ko­li­ko svo­jih no­vih knji­ga, i ne­ko­li­ko sta­rih, kao što su „Srp­ska po­sla” i „Dnev­nik jed­nog”. Ta­ko se Bra­na Crn­če­vić vra­tio svom za­na­tu.
Nje­go­ve ko­lum­ne u no­vi­na­ma: „Srp­ska po­sla” (Glas) i „Cr­na tač­ka” (Ku­rir), či­ta­le su se i pre­pri­ča­va­le. Či­ta­le su se i nje­go­ve knji­ge, ali ga je knji­žev­na kri­ti­ka za­o­bi­la­zi­la. Nje­mu su bi­li va­žni či­ta­o­ci, a kri­ti­ča­re je do­ži­vlja­vao kao „me­đup­si­hi­ja­trij­sku sta­ni­cu”. Kri­ti­ča­ri i pi­sci se pre­ma knji­zi od­no­se kao de­ca. Kri­ti­čar tvr­di da zna šta je pi­sac hteo da ka­že, a pi­sac je to kao fol raz­u­meo.
Ni­je se od­ri­cao svo­jih pri­ja­te­lja, ni Slo­bo­da­na Mi­lo­še­vi­ća, ni Ra­do­va­na Ka­ra­dži­ća, ni Mi­la­na Mar­ti­ća… Sma­tra­li su ga srp­skim na­ci­o­na­li­stom. Iz po­li­ti­ke se, prak­tič­no, po­vu­kao 1994. go­di­ne, zbog srp­ske blo­ka­de pre­ma Re­pu­bli­ci Srp­skoj. Bio je, ka­ko je go­vo­rio, je­dan od „mr­tvih po­sla­ni­ka” u mr­tvom ju­go­slo­ven­skom par­la­men­tu. Ta­ko je sam se­be lu­stri­rao.
Hva­lio je Še­še­lje­vu od­bra­nu pred Ha­škim tri­bu­na­lom: „Še­šelj se pod­jed­na­ko ve­što slu­ži i ko­me­di­o­graf­skom i tra­gi­čar­skom teh­ni­kom. Ho­će da ih za­sme­je, pre ne­go što ih one­ra­spo­lo­ži i na­sr­ne na prav­ne nor­me Ha­škog tri­bu­na­la. Ne ve­ru­jem da će Še­šelj pri­hva­ti­ti ne­ku ma­lu ulo­gu ko­ju bi mu mo­gli pod­met­nu­ti”.
Vr­lo je oštro go­vo­rio o Dej­ton­skom spo­ra­zu­mu: Dej­ton je isto­rij­ska Mi­lo­še­vi­će­va za­blu­da. Neo­pre­zno je pot­pi­sao do­go­vor ko­ga se jed­na stra­na mo­ra pri­dr­ža­va­ti, dok dru­ga stra­na, i dru­ge stra­ne, to ne mo­ra­ju da či­ne. To je uvod u isto­rij­ske gre­ške ko­je će pla­ća­ti i na­ši po­tom­ci. Jav­no je go­vo­rio da je pro­tiv Ju­go­sla­vi­je, i Alek­san­dro­ve, i Bro­zo­ve, i Mi­lo­še­vi­će­ve.
Če­sto se, pri­čao je, bu­di s mr­tvim pri­ja­te­lji­ma. Ne­do­sta­je mu Mi­ka An­tić, ko­ji je, udva­ra­ju­ći se že­ni, mo­gao da po­je­de bu­ket cve­ća. Ne­do­sta­je mu Du­ško Ra­do­vić, do­bar i zao čo­vek. Do­bar za­to što je za pri­ja­te­lja bio u sta­nju sve da ura­di, a zao jer ni­je pod­no­sio ne­da­ro­vi­te lju­de. Ne­do­sta­je mu Zo­ran Rad­mi­lo­vić ko­ji je go­vo­rio: „Ti si iz­vo­đač pi­sač­kih, a ja iz­vo­đač glu­mač­kih ra­do­va”. Ne­do­sta­ju mu Lju­bo­mir Mu­ci Dra­škić, Slo­bo­dan Ci­ca Pe­ro­vić, Slo­bo­dan Mar­ko­vić, Bo­ri­slav Mi­haj­lo­vić Mi­hiz, Bran­ko Pe­šić…
Ve­ro­vao je u te­o­ri­ju jed­nog lu­dog ru­skog ko­za­ka da čo­vek ne umi­re pot­pu­no. Ka­da ne­ko umre, nje­gov dar pre­la­zi na ono­ga ko je to za­slu­žio.
Bra­ni­slav Bra­na Crn­če­vić, autor je afo­ri­za­ma: „Po­vu­kao sam se u se­be, a oni su me baš tu če­ka­li”; „Od svih po­gle­da na svet –naj­ža­lo­sni­ji je po­sled­nji po­gled na svet”; „Čuo sam da će su­tra bi­ti bo­lje, a ja baš su­tra ne­ću bi­ti ov­de”.
Z. Ra­di­sa­vlje­vić

Povišica penzija za kilogram mesa
Povećanjem penzija od 5,5 odsto (za rast cena na malo u prvom kvartalu ove godine), penzioneri s najnižim primanjima u Srbiji dobiće u maju za oko 630 dinara više i umesto 11.470 dinara s aprilskim čekom primiće 12.100 dinara.
Poljoprivredni penzioneri čija prosečna mesečna primanja ne prelaze 8.734 dinara primiće 481 dinar više, dok će penzioneri Fonda PIO zaposlenih koji primaju prosečnu penziju od 22.224 dinara dobiti više za oko 1.222 dinara.
Računica penzijskog fonda pokazuje i da će prosečan iznos penzije za penzionere Fonda PIO samostalaca biti veći za 1.196 dinara pa će umesto sadašnjih 21.739 u maju primiti 22.935 dinara. Najstariji, čija primanja prelaze prosek i imaju penziju od oko 25.000 dinara, dobiće penziju veću za 1.375 dinara, a oni s primanjima od oko 30.000 – 1.650 dinara.
Najniža penzija za poljoprivrednike od oko 9.000 dinara biće veća za oko 495 dinara.
Milan Nenadić, predsednik Saveza penzionera Vojvodine kaže za „Politiku” da se sa ovakvim tempom rasta cena na malo može očekivati da će penzije do kraja godine biti više za oko 10 odsto. Od početka godine penzije će biti uvećane za oko 7,5 odsto (dva u januaru i sada 5,5 odsto). S obzirom na to da se očekuje da će tokom aprila i maja rast cena na malo biti još veći realno je da do kraja godine ukupno povećanje prinadležnosti bude dvocifreno, pojašnjava Nenadić.
Neophodno je da se i 1. oktobra, kada sledi novo zakonsko usklađivanje penzija, one uvećaju za rast potrošačkih cena od 1. aprila do 30. septembra, s tim što 1. oktobra u obračun ulazi i polovina rasta BDP.
On kaže da je razmišljanje da se zakonsko usklađivanje penzija u ovom slučaju za 5,5 odsto, zameni jednokratnom pomoći od oko 10 milijardi dinara na osnovu nešto većeg priliva para u budžet, samo dobar politički marketing, i da ukoliko nekih viškova ima, treba ih raspodeliti socijalno najugroženijim penzionerima.
S ovim povećanjem od 5,5 odsto penzionerima se, međutim, ističe Nenadić, socijalni položaj neće promeniti. Ova milionska populacija ostaje na istom, jer je inflacija već „pojela” ono što će im ovih dana biti isplaćeno.
Za isplatu uvećanih penzija biće potrebne dodatne dve milijarde dinara.
J. Petrović

Spojen glavni raspon novog mosta kod Beške
Na novom mostu kod Beške juče je spojen centralni raspon preko Dunava dugačak 210 metara, koji je jedan od najdužih u sistemu „prednapregnutih” betonskih greda, a ceo most bi trebalo da bude završen do 1. oktobra 2011.
Ministar za infrastrukturu i energetiku Milutin Mrkonjić je zajedno sa predstavnicima medija sipao beton u poslednji kvadratni metar centralnog raspona nad rekom, čime je završena najsloženija faza u izgradnji tog mosta koji će biti najduži je most koji se trenutno gradi u Evropi.
                     ******************************
Ni projekata – ni menadžera
Srbija se sve ozbiljnije susreće sa nedostatkom projekata za najvažnije infrastrukturne objekte, ali ne koristi ni ljude koji znaju da upravljaju njihovom realizacijom
Ovih dana ponovo je na svetlo dana izašla bolna istina – da Srbija neoprostivo kasni s realizacijom Koridora 10, ali i nekoliko drugih veoma važnih infrastrukturnih objekata. Nedavni dolazak premijera Rusije Vladimira Putina u Srbiju obelodanio je još jednu činjenicu – ruska strana nije spremna da nam odobri obećanih 800 miliona dolara za izgradnju i opremanje beogradskog železničkog čvora i revitalizaciju pruga. Zašto? Nemamo gotove projekte, a bez njih – nema ni para.
Petar Jovanović, direktor i profesor Visoke škole za projektni menadžment i predsednik Udruženja za upravljanje projektima Srbije – YUPMA (koje ove godine slavi 25 godina postojanja), kaže da ova naša nevolja ima dva potpuno različita aspekta. Jedan je tehnički, i on se odnosi na izradu projekata, pripremu tehničke i druge dokumentacije, a drugi je – upravljački. Onaj koji dolazi nakon završenog posla inženjera i projektanata i čiji je jedini zadatak da upravlja realizacijom svih elemenata planiranog projekta.
Nijedan posao ne može da se započne i završi sam od sebe. Mora da postoji čovek ili tim ljudi koji će osmisliti i pratiti realizaciju nekog projekta ili posla od njegovog početka pa do kraja. To su projektni menadžeri ili ljudi koji znaju kako se upravlja raznim poslovima – bila to izgradnja puteva, zgrada, opismenjavanje marginalnih grupa, lečenje i resocijalizacija narkomana, zaštita dece s posebnim potrebama ili usavršavanje poslediplomaca. U svemu tome i svuda se nalaze projektni menadžeri i na njihovom angažovanju stranci, naročito iz EU, uvek insistiraju, pogotovo ako za nešto daju pare“, upozorava dr Jovanović i dodaje da zbog naše poslovične nenaviklosti na korišćenje znanja i veština tih stručnjaka, oni mirno angažuju svoje, ali po izuzetno visokoj ceni.
Imamo li mi tih i takvih stručnjaka?
Imamo. Udruženje ima nekoliko stotina članova, stručnjaka za projektni menadžment. Takođe, postoji oko 150 projektnih menadžera sa međunarodnim sertifikatom. Angažovani su od Rusije, Bliskog istoka, Evrope do Brazila. Najmanje rade kod kuće, jer se kod nas tome posvećuje mala pažnja. Tek kada nam stranci odobre neke pare i upitaju – ko će upravljati realizacijom usvojenih i prihvaćenih projekata, mi počnemo da tražimo projekt-menadžere ili nam oni nature svoje.
Upitan, da li je angažovanje tih upravitelja možda i lek za veoma visoku korupciju kod nas, dr Jovanović kaže da sprovođenje procedura i standarda po kojima projekt-menadžeri rade ostavljaju veoma malo prostora za korupciju i „korisne malverzacije“. Jer, taj „zanat“, kojim se mogu baviti samo visokoškolci, ali gotovo svih struka, jer su i projekti na kojima rade izuzetno raznovrsni, iziskuje visokostručne, ali i moralno čvrste i nezavisne ljude, čiji potpis vredi koliko i izveštaj nezavisnog revizora. Jedna greška najčešće znači i kraj dosta unosne karijere, a to u svetu odgovornih ljudi – puno znači, ističe dr Jovanović.
----------------------------------------
Posebne jedinice
Jovanović svedoči, gotovo anegdotski, kako je jednom našem ministarstvu neki evropski fond odobrio stotine miliona evra za obuku i školovanje mladih ljudi, stručnjaka i naučnika i prvo što je pitao – ko će biti projektni menadžer. Čovek koji će se brinuti o doslednoj realizaciji posla, pratiti i nadzirati dinamiku njegovog ostvarivanja, rezultate i, naravno, o svemu potanko izveštavati finansijera. Pošto je to za nas bila novost, stranci su zatražili i sačekali da se oformi posebna jedinica za upravljanje projektom. Koliko je Jovanoviću poznato, do sada je pri našim ministarstvima već formirano šest takvih jedinica. Nažalost, iako je svima nudio saradnju i besplatnu instruktažu – nikada mu, kaže, niko nije na ponudu odgovorio.
S. Kostić

Država bi „Delti” morala da doplati za konverziju
Kompanija „Delril 1”, za koju u Savetu za borbu protiv korupcije tvrde da je bila u vlasništvu biznismena Miroslava Miškovića, neće morati da plati konverziju prava korišćenja u pravo svojine za 16 hektara zemljišta u novobeogradskom Bloku 53. Jer, prema proceni veštaka, tržišna vrednost tog zemljišta je za milion evra niža od troškova koje je investitor imao pri pribavljanju prava korišćenja. Ako se primeni formula obračuna naknade, prema kojoj se od tržišne vrednosti oduzimaju troškovi,  ispada da je kompanija „Delril 1” preplatila zemljište u Novom Beogradu i da joj je država dužna.
Na ovo su juče ukazali  članovi Saveta za borbu protiv korupcije. Oni su na konferenciji za novinare u Vladi Srbije izneli podatke prema kojima je procenjena vrednost zemljišta oko osam puta manja od tržišne i zaključili da  je budžet na ovaj način oštećen za oko 50 miliona evra.
Milić Milovanović, član Saveta za borbu protiv korupcije, podsetio je da prema Zakonu o planiranju i izgradnji vrednost zemljišta pri konverziji utvrđuje Poreska uprava.
– Poreska uprava na području Novog Beograda kvadratni metar zemljišta procenjuje na 39.560 dinara, što u slučaju ove parcele iznosi ukupno oko 58,7 miliona evra. Umesto da ona uradi procenu, angažovala je veštaka, englesku konsultantsku kuću „King srdž”, koja je vrednost zemljišta procenila na oko osam miliona evra. Takva računica je obrazložena činjenicama da prostor nije atraktivan i da ne postoji veliki koeficijent izgrađenosti. Pozvali su se, takođe, na registrovane transakcije u okolini i naveli da je zemljište prodavano od 20 do 60 evra po metru kvadratnom. Na osnovu toga su se opredeli za 50 evra po kvadratu – objasnio je Milovanović.
On smatra da je procenjena vrednost zemljišta preniska. Jer, ako bi se primenila procena Poreske uprave zemljišta iz Bloka 65, 16 hektara u Bloku 53 vredelo bi oko 38 miliona evra. Ili ako bi se uzela cena po kojoj država plaća za eksproprijaciju, došlo bi se do toga da sporno zemljište košta oko 18 miliona evra.
„King srdž” je osim toga troškove pribavljanja prava korišćenja zemljišta procenio na oko devet miliona evra, tako što ih je izjednačio sa kupoprodajnom cenom firme koja je to zemljište zakupila.
Članica Saveta Jelisaveta Vasilić je upozorila da transakcija promene vlasništva firme nema nikakve veze sa zemljištem. Otuda, prema njenim rečima, kupoprodajna cena tih preduzeća nije mogla biti uključena u troškove pribavljanja. Inače, „Delta ril investments” 2001. dobila je zemljište na korišćenje radi izgradnje poslovno-proizvodnog objekta magacinskog i drugog prostora u Bloku 53 na Novom Beogradu, uz obavezu plaćanja naknade za komunalno opremanje zemljišta. U međuvremenu, kako je Milovanović objasnio, kao sukorisnik tog zemljišta upisana je firma „Delril 1”. Potom se „Delta ril investments” povukao iz posla 2005. godine, a ostao je „Delril 1” da bi i on u međuvremenu 2008. promenio vlasnika, odnosno firma je prodata za osam miliona. Novi vlasnik nije poznat Savetu, rekao je on.
Verica Barać, predsednica Saveta za borbu protiv korupcije, podsetila je da su se korisnici ugovorom sa Direkcijom za građevinsko zemljište obavezali da u roku od tri godine podignu proizvodne hale. U suprotnom zemljište je trebalo da im bude oduzeto i na tenderu ponuđeno drugom investitoru.
– Na toj lokaciji više od deset godina ništa nije urađeno. Ona je u potpunosti infrastrukturno opremljena, ima vodu, struju, kanalizaciju. Korisnik nije imao nikakve troškove pribavljanja zemljišta – rekla je Baraćeva.
Ona je zaključila da je pretvaranje prava korišćenja na građevinskom zemljištu u pravo svojine, odnosno konverzija, „jedan od najočiglednijih primera sprege između krupnog kapitala i izvršne vlasti, kojom se zakonom stvaraju uslovi za sistemsku korupciju.”
M. Avakumović

Dogovor Vlade i sindikata: Minimalac 102 dinara po satu
Radnicima, kojima nesavesni poslodavci od 1. januara 2004. do 31. decembra 2010. godine, nisu uplaćivali doprinose za penzijsko osiguranje, država će ponovo zakrpiti rupe u radnom stažu. Sredstva će biti obezbeđena iz budžeta za 2011. godinu. Ovo je rezultat socijalnog dogovora koji su juče usaglasili predstavnici države, sindikata i poslodavaca. Na ovaj dokument u roku od nedelju dana svoje potpise trebalo bi da stave premijer Mirko Cvetković, Ljubisav Orbović, predsednik Saveza samostalnih sindikata Srbije, Nebojša Atanacković, predsednik Unije poslodavaca i Branislav Čanak, predsednik sindikata Nezavisnost.
Prema socijalno-ekonomskom sporazumu, u koji je „Politika” imala uvid, minimalna cena rada od juna do decembra ove godine biće povećana sa 95 na 102 dinara po satu. Ukoliko sporazum bude potpisan, vlada će se obavezati da će obezbediti snabdevanje tržišta osnovnim životnim namirnicama (brašno, mleko, ulje, meso, šećer) i energenata po stabilnim cenama. U ovom dokumentu se navodi i da će država intervenisati „u slučaju narušavanja odnosa između tržišnih cena i zarada zaposlenih”. Predstavnici države obećali su i da će doneti konkretne mere za podsticanje proizvodnje ulaganjem u prioritetne sektore u visini od 35,4 milijardi dinara. Biće odobreno i 17,7 milijardi dinara zajmova preko Fonda za razvoj, kao i 4,6 milijardi dinara za otvaranje novih radnih mesta. Vlast će u roku od sedam dana potpisati i do kraja maja usvojiti takozvani agrarni plan, koji podrazumeva da sistem subvencija bude usmeren na povećanje prinosa, ali i viši stepen obrade proizvoda. Do kraja godine biće osnovana i razvojna banka, navodi se u ovom dokumentu. Sporazum predviđa i da se najkasnije do juna odredi dinamika kojom će država izmiriti svoje obaveze prema poslodavcima, jer se sve vreme krize negodovalo kako su javna preduzeća generator nelikvidnosti. Do kraja juna će biti razmotreno i smanjenje poreza na zarade. Sporazumom je obećano i da će radnicima biti overene zdravstvene knjižice, ali i da žene preduzetnice koje koriste porodiljsko bolovanje, a istovremeno nastavljaju sa obavljanjem te delatnosti preko poslovođe, ne plaćaju doprinose za penzijsko-invalidsko osiguranje po oba osnova. Među obavezama države je i određivanje maksimalnih iznosa firmarina u opštinama, kao i da više nijedan zakon iz oblasti radnog prava neće biti usvojen, a da ga prethodno ne razmatra Socijalno-ekonomski savet. 
Poslodavci će se obavezati da će poštovati zaključene kolektivne ugovore, ali i da će redovno isplaćivati zarade i doprinose za obavezno socijalno osiguranje, kao i da će do kraja oktobra biti osnovani socijalno-ekonomski saveti na nivou opština i gradova. 
Sindikati će ovim sporazumom dobiti i novu ulogu, jer će učestvovati u odobrenju subvencija privrednicima. Obaveza sindikalnih lidera biće da eventualne probleme rešavaju dijalogom, a ne preuzimanjem bilo kog vida socijalnih akcija. Socijalni partneri su se obavezali da će u maju, nakon isteka opšteg kolektivnog ugovora, inicirati i potpisivanje novog. 
Potpisnici sporazuma će na sebe preuzeti ukupno 31 obavezu. Od toga se na poslodavce i sindikate odnosi po sedam, a na predstavnike države čak 17 obaveza. Zajedničko za sve socijalne partnere, ako sporazum bude potpisan, biće da će se jednom mesečno sastajati kako bi analizirali efekte usvojenih mera uz mogućnost izmene i dopune sporazuma. 
A. Nikolić – M. Avakumović

Inflacija naduvala povišicu
Zaposleni u javnom sektoru i penzioneri dobiće početkom maja povišicu. Koliku? Koverte i penzijski čekovi mogu biti veći za iznos rasta cena na malo u prva tri meseca od oko 5,5 odsto, kako je saopštila i zvanična statistika ili će im biti raspoređena jednokratna pomoć na osnovu nešto većeg priliva para u budžet od oko 10 milijardi dinara kako je sugerisao Međunarodni monetarni fond.
Ako se vlada bude pridržavala Zakona o primanjima u javnom sektoru penzije bi se uvećale za 5,5 odsto. Posle toga bi prosečna penzija od 22.224 dinara bila povećana za 1.222 dinara, budući da prati rast tih plata. Ako bi se pak 10 milijardi dinara delilo na 500.000 zaposlenih u javnom sektoru i 1,5 miliona penzionera, oni bi na ruke primili oko 5.000 dinara jednokratne pomoći.
Moma Čolaković, poslanik PUPS-a u Narodnoj skupštini, kaže za „Politiku” da još nije odlučeno da li će se zaposlenima u javnom sektoru i penzionerima deliti jednokratna pomoć ili će se uvećati penzije i plate za rast inflacije.
Upitan kolika bi ta jednokratna pomoć mogla biti Čolaković juče nije mogao da precizira dodajući da će se kalkulacije tek raditi.Kazao je da se mora voditi računa o budžetu, odnosno da sve te isplate ne pređu ukupno 5,5 odsto rasta cena na malo, kako ne bi bio prekršen dogovor sa MMF-om.
Čolaković smatra da bi bilo dobro da zaposleni i penzioneri dobiju povećanje od 5,5 odsto, jer bi to ulazilo u osnovicu za obračun plata, ali i penzija od 1. oktobra kada sledi njihovo ponovno usklađivanje. On kaže da će sve, ipak, zavisiti od toga šta pokaže računica Ministarstva finansija.
– Razgovarao sam s potpredsednikom vlade dr Jovanom Krkobabićem, on tek treba da se sretne s ministrom finansija i dogovori o svemu. Izvesno je jedino da kada bi se plate i penzije povećale za manje od 5,5 odsto da bi bilo neophodno menjati Zakon o budžetu, što za sada nije u najavi – pojašnjava Čolaković.
Na podsećanje, da je bilo reči da će plate i penzije za prva tri meseca biti uvećane za 2,95 odsto, Čolaković kaže da su to bile loše prognoze i da je statistika potvrdila da je inflacija 5,5 odsto, a da u zakonu jasno piše da će se plate i penzije usklađivati s rastom cena na malo i to se mora poštovati.
Ivan Nikolić, ekonomista, kaže za naš list da država mora da se drži zakona u kome fiskalna pravila jasno kažu da je rast zarada i penzija jednak rastu inflacije u prvom tromesečju. Za njega je svaka druga finansijska „gimnastika” teško prihvatljiva.
J. Petrović

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Viljnus zbog NATO samita kao tvrđava, sistemi Patriot usmereni ka Kaljiningradu
VILjNUS – NATO je pretvorio Viljnus, prestonicu Litvanije, u tvrđavu branjenu naprednim oružjem kako bi zaštitio američkog predsednika Džozefa Bajdena i druge lidere Alijanse na samitu sledeće nedelje, koji se održava 32 kilometra od litvanske granice sa ruskim saveznikom Belorusijom.
Više od 3.000 litvanskih vojnika brinuće o bezbednosti samita NATO-a u Viljnusu.
Šesnaest NATO saveznika poslalo je ukupno oko 1.000 vojnika da obezbeđuju dvodnevni samit 11. i 12. jula, koji se održava samo 151 km od same Rusije, prenosi Rojters.
 Mnogi od njih su poslali i napredne sisteme protivvazdušne odbrane koji nedostaju baltičkim državama.
„Bilo bi više nego neodgovorno da naše nebo bude nezaštićeno u trenutku kada Bajden i lideri 40 zemalja stižu“, rekao je predsednik Litvanije Gitanas Nauseda.
Nemačka je rasporedila 12 raketnih sistema Patriot, koji se koriste za presretanje balističkih i krstarećih raketa ili ratnih aviona.
Španija je dopremila sistem protivvazdušne odbrane NASAMS, Francuska šalje samohodne haubice Cezar, i uz Finsku i Dansku raspoređuje vojne avione u Litvaniji.
Ova zemlja je, uz Britaniju, isporučila sredstva protiv bespilotnih letelica.
Poljska i Nemačka su poslale snage za specijalne operacije pojačane helikopterima.
Drugi šalju opremu za borbu protiv bilo kakvih potencijalnih hemijskih, bioloških, radioloških i nuklearnih napada.
Litvanski predsednik vidi ove akcije saveznika kao potvrdu da je potrebno da NATO hitno uspostavi stalnu protivvazdušnu odbranu u baltičkim državama.
„Razmišljamo o tome šta će se desiti nakon završetka samita i radićemo sa saveznicima na stvaranju rotirajućih snaga za trajnu vazdušnu zaštitu“, rekao je on novinarima.
U selima pored beloruske granice, meštani su saopštili Rojtersu da se osećaju potpuno bezbedno, uprkos ponudi Minska da se tu nakon pobune smeste ruske plaćeničke trupe Vagner grupe i rusko nuklearno oružje.
Na aerodromu u Viljnusu, osam nemačkih raketnih bacača Patriot raspoređeno je sa cevima usmerenim u pravcu ruskog Kalinjingrada, a još dva prema Belorusiji.
„Znate gde se nalazite geografski i prilično dobro znate odakle pretnja dolazi. Litvanija je tražila od nas zaštitu samita, a takođe je NATO tražio pomoć od Nemačke. Ovo je naš odgovor“, rekao je potpukovnik Štefen Lib, komandant jedinice Patriota.
Litvanija je utrostručila jedinice pogranične straže na beloruskoj i ruskoj granici tokom leta, uz oficire iz Letonije i Poljske.
Dve zemlje su takođe poslale policiju da pomogne u patroliranju po Viljnusu.
Gradonačelnik Viljnusa je preporučio stanovnicima da odu na odmor van grada, ako žele da izbegnu gužve u saobraćaju, jer će veliki delovi centra prestonice biti zatvoreni tokom samita.
Kako javlja izveštač Tanjuga, deluje da su građani poslušali apel gradonačelnika, s obzirom na to da je na ulicama prisutan mali broj ljudi, policija patrolira i povremeno prolaze vozila pod njenom pratnjom.
Grad je okićen zastavama Litvanije, Ukrajine i NATO-a.

Zemljotres jačine 5,6 stepeni po Rihteru pogodio Tajvan
Zemljotres jačine 5,6 stepeni po Rihterovoj skali pogodio je danas Tajvan, saopštio je američki Geološki zavod.
Epicentar zemljotresa bio je 87 kilometara istočno od grada Hengčuna sa oko 31.200 stanovnika.
Do sada nema izveštaja o eventualnim žrtvama ili šteti.
Nije izdato upozorenje na cunami, preneo je Tas, prenosi Tanjug.

Petković: Svečlja kriminalizacijom Srba opravdava prisustvo parapolicije
Direktor Kancelarije za Kosovo i Metohiju Petar Petković ocenio je danas da je pokušaji ministra unutrašnjih poslova privremenih prištinskih institucija Dželjalja Svečlje da kriminalizuje Srbe sa severa KiM imaju za cilj da opravdaju, kako je naveo, protivpravno prisustvo parapolicijskih jedinica, „gde danonoćno terorišu srpski narod”.
„Lažni ministar, a pravi nasilnik i ekstremista Dželjalj Svećlja, zajedno sa njegovim okupacionim falangama preobučenim u odela Kosovske policije, jedini su kriminalci na severu Kosova i Metohije i tu nemaju šta da traže”, naveo je Petković u saopštenju. Poručio je da bi bilo najbolje da Svećlja „pođe od sebe i optužnice koja je godinama podignuta protiv njega zbog napada kamenicama na pripadnike tzv. Kosovske policije, ali i zbog prevrtanja vozila misije Euleks”.
Dodao je da bi Svećlja, umesto što „nezakonito da privodi Srbe navodnom poznanju pravde i prava”, trebalo prvo sam da prestane da beži od tog istog prava i pravde.
„Da li je sprovođenje reda i zakona to što je kukavički poslao svoje falange da duge cevi uperuju u sina predsednika Aleksandra Vučića zbog jedne majice? Da li je vladavina prava kada Kurtijevi specijalci pucaju u leđa Dragiši Galjku, Miljanu Deleviću, Milanu Jovanoviću, braći Stojanović iz Gotovuše? Ili, kada brutalno pretuku srpsku decu Daru i Kristijana”, zapitao je Petković. Naglasio je da „hibridni rat koji Svećlja kukavički vodi iz Prištine protiv svega srpskog i posebno severa Kosova i Metohije”, rezultirao time da „nema tog čestitog Srbina koji bi ni javno ni tajno pristao da bude alibi Svećlji u njegovoj bolesnoj opsesiji okupacije severa i proterivanja Srba sa Kosova i Metohije”.
„To mu nikada neće uspeti”, poručio je Petković. Svečlja je ranije danas u intervjuu portalu Košev rekao da nije protiv srpskog naroda, već, kako tvrdi â€žšovinističkih projekata Srbije i kriminalaca”.

Ferstapen: Srećan sam što smo pobedili 11. put uzastopno
Vozač Red Bula Holanđanin Maks Ferstapen izjavio je danas da je srećan što je svom timu doneo pobedu na Velikoj nagradi Velike Britanije u šampionatu Formule jedan, prenosi Bi-Bi-Si.
Ferstapen je Red Bulu doneo 11. uzastopnu pobedu u Formuli 1, čime je ovaj tim izjednačio 35 godina star rekord Meklarena..
„Naravno da sam vrlo srećan što smo opet pobedili. Tu mislim i na 11. uzastopnu pobedu za ekipu. Mislim da je to prilično neverovatno, ali danas nije bilo tako jednostavno”, rekao je Ferstapen, koji je u Silverstonu stigao do šeste uzastopne pobede ove sezone.
Vozač Red Bula je ove godine zabeležio osam pobeda. Drugo mesto na VN Velike Britanije pripalo je vozaču Meklarena Landu Norisu.
„Veliko hvala celom timu napravili su neverovatan posao. Ništa od ovoga ne bi bilo moguće bez napornog rada koji su uložili. Stavili su me na tvrde gume, ne znam zašto - još su nejasni po pitanju nekih stvari”, rekao je Noris.
Vozač Mercedesa Luis Hamilton je stigao do trećeg mesta u Silverstonu.
„Hvala svima koji su me podržavali. Osetio sam energiju, osetio podršku i to je takođe razlog zašto smo se vratili ovde”, izjavio je Hamilton.
Prvo mesto u generalnom plasmanu vozača drži Ferstapen sa 255 bodova, dok je njegov timski kolega Serhio Peres osvojio 156.
Naredna trka u šampionatu F1 biće vožena 23. jula za Veliku nagradu Mađarske na stazi Hungaroring, prenosi Tanjug.

Na prelazu Gradina, na izlazu iz Srbije, čeka se četiri sata
Prema informacijama uprave granične policije u 17.15 časova, putnička vozila čekaju četiri sata na graničnom prelazu Gradina, na izlazu iz Srbije a na Preševu, na izlazu iz zemlje, putnička vozila i autobusi š zadržavaju 35 minuta, navode iz Auto-moto saveza Srbije (AMSS).
Teretna vozila najduže čekaju na Batrovcima, na izlazu iz Srbije i to dva sata dok se na prelazu Horgoš i Šid, na izlazu iz Srbije, zadržavaju 90 minuta.
Na ostalim graničnim prelazima nema dužih zadržavanja za sve kategorije vozila, prenose iz AMSS-a.

Bugarin: Srbija statistički izašla iz recesije
BEOGRAD - Predsednik Privredne komore Srbije Miloš Bugarin izjavio je da je Srbija statistički izašla iz recesije, ali da kriza još nije gotova i da građani „u svom džepu” još ne osećaju poboljšanje standarda.
„Privreda i dalje ima strahovit problem sa nelikvidnošću, nezaposlenost je visoka i to treba da budu prioriteti rekonstruisane vlade”, upozorio je Bugarin u intervjuu za današnje „Novosti”.
On je kazao da zabrinjava „to što imamo najvišu inflaciju u okruženju i što smo na listi zemalja po konkurentnosti pali sa 93. na 96. mesto, a cilj nam je bio da dostignemo 70. poziciju”.
Bugarin je rekao da rekonstruisana vlada što pre treba da počne realizaciju prioriteta - da smanji nelikvidnost, sivu ekonomiju, sredi sektor javnih nabavki, gde se gubi ogroman novac zbog netransparentnosti, dovrši giljotinu propisa i donese državni paket mera za podsticaj izvoza.
„Vlada za ove poslove, ako bude radila brzo i efikasno, ima sasvim dovoljno vremena do kraja mandata”, ocenio je on.
Bugarin smatra da se neće ostvariti „najpesimističniji scenario o inflaciji od 15 do 16 odsto na kraju godine”, već da ćemo 2011. završiti sa planiranom jednocifrenom stopom inflacije.
Što se tiče kursa dinara, on očekuje predvidiv kurs, „ne fiksni, već plivajući, koji se kreće u okvirima plus-minus pet odsto”.
„Zasada NBS i novi guverner to uspevaju da dobro izbalansiraju. Mnogo me više zabrinjava strahoviti porast cena životnih namirnica, što može da izazove velike inflatorne udare”, rekao je on.
Na pitanje o formiranju razvojne banke, on je kazao da „do sada za to nije postojala politička volja”, i najavio da će ona biti formirana do kraja godine, jer je neophodna „kako bismo povećali razvoj proizvodnje, nivo konkurentnosti, finansirali infrastrukturne projekte”.
Kad su u pitanju mere za reprogram kredita koje je najavio premijer, on je ocenio da je to kratkoročna mera koja ima efekta samo u prvom momentu, kada će građani osetiti relaksaciju i povećanje standarda za od 30 do 50 evra mesečno.
„Ali, ako za dve godine ne poraste produktivnost privrede, kao i plate, velike probleme će imati i građani i banke koje su davale kredite. Vlada treba da se orijentiše na dugoročnije mere koje će privući investicije i dovesti do otvaranja novih radnih mesta”, rekao je Bugarin.
Što se tiče zaduživanja države, on je rekao da još „nismo ušli u crvenu zonu visoko zaduženih zemalja, ali smo veoma blizu te granice”, i naveo da je javni dug u februaru dostigao 12,6 milijardi evra, što je za 518 miliona evra više nego na kraju 2010, a spoljni dug je blizu 23 milijarde evra.
Na pitanje da li vlada treba odustati od prodaje „Telekoma”, on je kazao da je to jedna od malobrojnih firmi iz javnog sektora koja ostvaruje visoku dobit i da vlada ne treba da prihvati ponudu koja je ispod 1,4 milijarde evra.
Što se tiče saradnje s Kuvajtom, Bugarin je naveo da ta zemlja planira da u narednih pet godina za investicije izdvoji 130 milijardi dolara, što je velika šansa srpske privrede u mnogim oblastima, od poljoprivrede do građevine i namenske industrije.
Bugarin je kazao da biznismeni iz Kuvajta dolaze u oktobru u Srbiju, kada će im biti ponuđeni konkretni projekti iz oblasti banjskog i planinskog turizma, za šta su zainteresovani.

Prisvojili više od četiri milion evra
U nastavku akcije suzbijanja zloupotreba prilikom privatizacije preduzeća, somborska policija je u saradnji sa Višim tužilaštvom u ovom gradu uhapsila pet osoba, saopšteno je iz MUP-a Srbije. Oni se sumnjiče da su poljoprivredno preduzeće „Stanišić” oštetili za 4,1 milion evra.
Policija je uhapsila osumnjičene Milivoja P. (55) generalnog direktora preduzeća „Agrokoop” iz Novog Sada, člana Upravnog odbora preduzeća „Stanišić” i vlasnika i direktora „Stanagro invest” iz Novog Sada, Radislava C. (39), direktora i člana Upravnog odbora preduzeća „Stanišić” i zaposlenog u „Agrokoopu”, Pavla Č. (46), direktora preduzeća „Agrostan plus”, zaposlenog u „Agrokoopu”, Daru P. (45), direktora preduzeća „Megatabak” iz Beograda i Zlatku M. (56), zaposlenu u Službi za katastar nepokretnosti iz Sombora.
Krivičnom prijavom, kako je saopšteno, biće obuhvaćen i osumnjičeni Zoran Ćopić (45), predsednik Upravnog odbora preduzeća „Stanišić”, predsednik Upravnog odbora preduzeća „Agrokoop” iz Novog Sada. Takođe, Ćopić je zaposlen u preduzeću „Megatabak” iz Beograda. Za njim srpska policija već duže vreme intenzivno traga. Policija će krivičnu prijavu podneti i protiv osumnjičenog Zorana R. (51), direktora „Agrostan investment” iz Novog Sada i direktora u „Alpis plus” iz Beograda, koji se nalazi u pritvoru. Svi su osumnjičeni za više krivičnih dela zloupotrebe službenog položaja i zloupotrebe ovlašćenja u privredi.
Osumnjičeni su, od 2008. do prošle godine, uz pomoć Zlatke M, mimo zakona preneli pravo vlasništva nad poljoprivrednim zemljištem, površine 987 hektara, preduzeća „Stanišić”, u vreme kada je na tom zemljištu bila upisana zabrana otuđenja i raspolaganja. Oni su, kako policija sumnja, uneli ovo zemljište kao nenovčani ulog u privredna društva, koja se nalaze pod njihovom kontrolom – „Agrostan investment” i „Agrostan plus”. Zatim su, kako se sumnja, pravo vlasništva nad zemljištem preneli na AIK banku iz Niša, na ime namirenja duga po kreditu koje preduzeće „Megatabak” nije vratilo, objašnjeno je u saopštenju policije.
Policija sumnja da je ovako preduzeću „Megatabak” pribavljena protivpravna imovinska korist u vrednosti od 4.100.000 evra, a na štetu privrednog društva „Stanišić”.
D. Vukosavljević
---------------------------------------------
Ćopić na optužnici Specijalnog tužilaštva
Zoran Ćopić nalazi se na dve optužnice Specijalnog tužilaštva za organizovani kriminal, zbog sumnje da je prao novac zarađen trgovinom kokaina osumnjičenog narko-bosa Darka Šarića, koji je u bekstvu. Prema navodima tužilaštva, novac od droge uložen je u kupovinu poljoprivrednih dobara i hotela u Vojvodini, kao i u drugim privatizacijama u Srbiji. Ćopić je u izjavi za jedan dnevni list negirao sve optužbe. On je sredinom prošle godine privođen u BiH, zbog sumnje da je spremao atentat na Ivicu Dačića, srpskog ministra policije. Ubrzo je pušten iz pritvora. Javnosti je postao poznat kada je svojevremeno uhapšen zbog sumnje da je švercovao cigarete. U jednom od njegovih magacina u Vojvodini, BIA je u januaru 2004. godine zaplenila 62.072 boksa cigareta.

Uhapšeno još troje osumnjičenih za šverc droge za Šarića
Policija je uhapsila troje osumnjičenih da su u septembru 2009. godine organizovali primopredaju i transport dela pošiljke od preko dve tone kokaina, zaplenjenog od grupe odbeglog Darka Šarića na jahti „Maui” u Urugvaju. Kako je saopštio tužilac za organizovani kriminal Miljko Radisavljević, uhapšeni su Boban Stojiljković i Aleksandra Mišić iz Vranja i Marko Dabović iz Beograda. Oni će biti privedeni istražnom sudiji Specijalnog suda.
Tužilaštvo podseća da se povodom zaplene 2.174 kilograma kokaina u Urugvaju već vode krivični postupci u Srbiji, Italiji, Sloveniji, Brazilu i Urugvaju.
Uhapšena trojka se sumnjiči da je u septembru 2009. godine organizovala primopredaju i transport 990 kilograma kokaina, koji je polovinom oktobra iste godine, kao deo ukupne količine od 2.174 kilograma, zaplenjen na jahti „Maui”.
Radi organizovanja ilegalnog prometa kokaina, Stojiljković i Dabović, navodi tužilac, preko Atine i Rima otputovali su u septembru u Brazil. Dabović je tom prilikom koristio britansku putnu ispravu na ime Peter Arnold, u kojoj se nalazila njegova fotografija, dok je Stojiljković koristio putnu ispravu Slovačke Republike na svoje ime, s obzirom na to da je i njihov državljanin.
Stojiljković je u Slovačkoj posedovao stan koji su kao svoje prebivalište prijavili Darko Šarić i Bojan Stanojković.
D. Č.

Hakeri napali sajt Tužilaštva za sajber kriminal
Internet prezentacija Tužilaštva za borbu protiv visokotehnološkog kriminala preksinoć je bila meta hakera ili onih koji su to poželeli da budu. Sajtu se pristupalo uz pomoć osnovnog korisničkog imena i šifre iz udžbenika, pa je u jednom trenutku poslužio i za ćaskanje. Naime, nepoznata osoba primetila je da se administratorskom delu sajta pristupa školskim korisničkim imenom i šifrom, pa je tu informaciju prenela drugim osobama.
Putem društvene mreže „Fejsbuk” informacija o nezaštićenom sajtu proširila se munjevitom brzinom. Odmah su osvanule brojne privatne poruke i više fotografija sa pornografskim sadržajem, pa je sajt koji promoviše borbu protiv visokotehnološkog kriminala poslužio i za privatne razgovore posetilaca.
U Tužilaštvu za visokotehnološki kriminal kažu da je reč o starom sajtu, ali i tvrde da će pronaći i kazniti odgovorne.
Prema rečima Branka Stamenkovića, tužioca za visokotehnološki kriminal u toku je utvrđivanje identiteta izvršilaca krivičnog dela računarske sabotaže, za koje prete kazne zatvora od šest meseci do pet godina. On je naveo da je sajt, koji je inače informacionog karaktera, prekjuče delimično bio izmenjen neovlašćenim pristupom određenim stranicama.
– Sajt se trenutno hostuje kod jednog manjeg beogradskog provajdera i ne nalazi se na državnim serverima, niti je u okviru samog sajta bilo informacija ili baza podataka koje su od bilo kakvog značaja za rad ovog posebnog odeljenja Višeg tužilaštva u Beogradu ili tužilaštva uopšte – objasnio je Stamenković.
On je naveo da je u toku prikupljanje činjenica u vezi sa ovim slučajem, dodajući da informacije sa kojima se trenutno raspolože ukazuju da su se desile određene tehničke greške.
– Još ne mogu da tvrdim da je došlo do klasičnog hakovanja sajta, već da su iskorišćeni određeni propusti u samom programskom jeziku prezentacije, u kodiranju i načinu kako je ona ranije napravljena – rekao je Stamenković.
M. Derikonjić

Projekat Srbija
U poslednja dva meseca učestvovao sam u dve veoma interesantne tribine. Beogradski sindikat je bio pozvan da održi predavanje studentima Pravoslavnog bogoslovskog fakulteta u Beogradu i Fakulteta tehničkih nauka u Novom Sadu na temu „Uticaj popularne kulture na sistem vrednosti kod mladih”. Prepuni amfiteatri bili su više nego jasan signal da su mladi u Srbiji i te kako svesni vremena u kojem žive. Potpuna dehumanizacija društva, poplava neukusa, nametanje imperativa materijalnog uspeha, lažne slobode i individualizma, glavne su bolesti savremenog sveta. Pitali su nas kako možemo da izlečimo naše društvo? Kada se može očekivati da će nam biti bolje? Pokazalo se da su još uvek zainteresovani za vrednosti kao što su solidarnost, prijateljstvo, ljubav, pravda, patriotizam, požrtvovanost, skromnost – sve ono što polako bledi i nestaje iz našeg nacionalnog bića. Zaključak je bio da se zajedničkim snagama celo društvo mora boriti za povratak ovih vrednosti.
Neko će reći da su ovo opšta mesta koja su poznata i svakoj babi na pijaci. Svi ti kritičari znaju sve šta treba da uradimo, ali i dalje ostaju kod kuće, ispred televizora. Neaktivnost im pruža siguran zaklon od neuspeha i dobru poziciju da odapinju svoje otrovne strelice natopljene sarkazmom. Moje pitanje za njih je: ako svi sve znamo, kako se onda nama stalno ponavljaju isti problemi? Po kom sistemu funkcioniše ovo društvo kada dozvoljava da njime rukovode najgori? Naši studenti i đaci godinama osvajaju prva mesta na svetskim takmičenjima u znanju. Ipak, radna mesta i položaje dobijaju oni koji nisu u stanju da memorišu nijednu rečenicu besede svog političkog gurua, čije ime do besvesti cede zarad lične promocije. Negativna selekcija tera mlade i obrazovane ljude preko granice, ne daje im poslove, a forsira partijske poslušnike i profesionalne lepioce plakata. Duga štikla koja može da zapadne za oko nekom nahijskom knezu više znači od dužine si-vi-ja. Lažna elita uči svoju decu da je država zlatna žila koju treba sisati. Reči ,,lopov”, „izdajnik”, „kriminalac”, sada imaju značenje „snalažljiv”, „sposoban”, „preduzimljiv”. „Izdaja ideja i principa” je preimenovana u „fleksibilnost” i „koalicioni potencijal”. Živimo od izbora do izbora i nikako da shvatimo da ne biramo mi nego spoljni interesi. Toliko smo željni demokratije da smo počeli da verujemo u bajke. Ispada da ipak ne znamo baš sve, možda čak i ništa.
Prepuni amfiteatri, međutim, govore nam da je Srbija prepuna onih koji žele da nešto nauče. Još samo da im obezbedimo učitelje! Velika je čast učestvovati na jednom takvom skupu, ali nije ni blizu dovoljno da predavanja o izgradnji države i nacije drži samo Beogradski sindikat ili bilo ko drugi van državnog aparata. Ovaj veoma težak posao mora na sebe da preuzme, pre svega, sama država! Država mora da organizuje širi front ljudi i institucija koji će predano raditi na implementaciji sistema vrednosti koji će pokrenuti narod, izgraditi solidarnost između pojedinaca i vratiti poverenje u institucije.
Verujem da težina situacije s kojom se suočavamo može da bude pozitivan stimulans za napredak. Vekovima su se razne civilizacije najbrže razvijale u najtežim uslovima. Ako je Venecija mogla da izgradi moćnu državu na stubovima pobodenim u močvarnu lagunu, onda bi i mi mogli da se izvučemo iz blata u kojem smo se zaglavili. Pitanje je samo da li ova vlast ima nameru da nas čupa iz mulja, jer bi to ujedno značilo da mora da odustane od muljanja. Vlast mora da prestane da gradi kućice od pruća i da počne da zida utvrđenje. Rodoljublje, zajedništvo, opšte dobro, religija, tradicija, kultura, moraju postati cigle od kojih će se podići temelji. Siguran sam da velika većina ljudi u Srbiji to priželjkuje. A prave vrednosti istaknuće u prvi plan i prave ljude. One koji neće obavljati državne poslove zbog lične koristi nego zarad opšteg dobra i iskrenog patriotizma. Tada u državi neće postojati samo „ja”, nego će „ti” i „mi” postati mnogo bitnije. Ako aktuelna politička „elita” ne shvati ovu potrebu i ne počne da se ponaša kao prava elita, najverovatnije će završiti kao svaka druga dekadentna manjina – na marginama istorije. Biće zamenjena svežim snagama, koje će biti u stanju da sprovedu novi projekat nacionalnog i duhovnog preporoda. Nešto što se može nazvati „Projekat Srbija”, iza kojeg bi trebalo da stane svaki pojedinac kojem je stalo do ove zemlje bez obzira na to iz kojeg tabora on dolazi. „Projekat Srbija” je otvoren poziv na povratak pravih vrednosti u naše društvo. Nešto što će nas konačno ujediniti!
član grupe „Beogradski sindikat”

Dražu, i zvanično, traže na Adi Ciganliji
Komisija za utvrđivanje činjenica o pogubljenju i grobnom mestu generala Dragoljuba Mihailovića utvrdila je da je komandant Jugoslovenske vojske u otadžbini ubijen 17. jula 1946. u ranim jutarnjim satima i sahranjen na beogradskoj Adi Ciganliji, pored zatvora koji je kasnije srušen. Ova informacija zvanično je saopštena na jučerašnjoj konferenciji za novinare, na kojoj su govorili republički javni tužilac i predsednik Komisije Slobodan Radovanović, član Komisije i koordinator Vlade Srbije za odnose s javnošću Slobodan Homen, predsednik Komisije za tajne grobnice streljanih od 12. septembra 1944. godine istoričar Slobodan Marković i istoričar Bojan Dimitrijević iz Instituta za savremenu istoriju.
Kako je objašnjeno, nekadašnji zatvor nalazi se kod samog ulaza na Adu Ciganliju, kod prevlake. Reč je o primarnoj grobnici, a postoje indicije da su posmrtni ostaci generala Mihailovića iskopani i preseljeni na drugo mesto, naveo je Homen, predstavljajući rezultate dvogodišnjeg rada Komisije. Homen je najavio da će uskoro biti izvršeno skeniranje primarne lokacije na Adi Ciganliji, od kojeg će zavisiti da li će biti izvršena i ekshumacija, ali nije prezizirao kada će to biti.
Na jučerašnjoj konferenciji za novinare pokazana je i šema na kojoj se vidi lokacija na kojoj je izvršena egzekucija, kao i stare fotografije zatvora u kome je bio zatočen i likvidiran komandant JVuO, zajedno sa još nekolicinom ljudi te noći. Tužilac Radovanović odgovorio je juče i na pitanje koje se tiče Bože Đorđevića, koga su mediji označili kao likvidatora Ozne koji je pucao u potiljak Mihailoviću. Radovanović se, ipak, uzdržao od komentara, rekavši da se ime Đorđevića, koji je još uvek živ, prerano pojavilo u javnosti.
Članovi komisije su istakli da Komisija nije našla direktne podatke o mestu i vremenu ubistva, odnosno nije došla ni do kakvog pisanog traga ko je, kada i gde izvršio pogubljenje Mihailovića, već je svoj zaključak izvela na osnovu brojnih dokaza prikupljenih iz raznih arhiva i iskaza svedoka koji su to čuli iz druge ili treće ruke.
Prema rečima Slobodana Markovića, Komisija za tajne grobnice do sada je došla do spiskova od 24.000 ljudi streljanih od 12. septembra 1944. godine, a na osnovu spiskova Ozne koji su sačuvani. Rad Komisije je u funkciji uvođenja vladavine prava, dodao je Marković i naglasio da je zloglasna Ozna i u slučaju Mihailović sprovela montirano suđenje i likvidaciju pod okriljem noći, a sve uz zaveru ćutanja državnog vrha. Sudilo se ne samo Draži Mihailoviću, već i Kraljevini Jugoslaviji i njenim saveznicima, Velikoj Britaniji i SAD-u, naglasio je Marković.
B. Bilbija
------------------------------------------
Potvrđeno pisanje „Politike”

Komisija za utvrđivanje činjenica o pogubljenju i grobnom mestu generala Dragoljuba Mihailovića jučerašnjim objavljivanjem nalaza, praktično je potvrdila pisanje „Politike” od 17. aprila 2009. godine. Autor teksta sa naslovne strane, koji je otvorio pitanje utvrđivanja istine o poslednjim satima života komandanta JVuO, je novinar Dragan Vlahović, istoričar po obrazovanju i član komisije koja je kasnije osnovana.

Festival zdravlja u Domu Vojske Srbije
Prolećni „Akva viva festival zdravlja” – ishrane, dijetetike, velnesa, alternativne medicine, zdravstvene i kozmetičke nege, biće održan danas, sutra i prekosutra, od 10 do 20 sati, u Domu vojske Srbije u Beogradu. Na manifestaciji će se predstaviti više od 50 izlagača, biće održano oko 60 predavanja eminentnih stručnjaka iz oblasti medicine, sporta, relaksacije i nege, dok će u programima na bini učestvovati više od 1.000 ljudi. Ulaz na Festival zdravlja je besplatan, a zainteresovani građani moći će da obiđu štandove izlagača, među kojima su proizvođači zdrave hrane, domovi zdravlja, privatne ordinacije i bolnice, farmaceutske kuće, fitnes, velnes i banjski centri, svi oni koji se bave zvaničnom i alternativnom medicinom.
– Veliki deo sadržaja i predavanja biće posvećen zdravoj ishrani i prevenciji oboljenja, zatim zdravlju dece i odraslih, kao i načinima borbe protiv stresa i usvajanju zdravih životnih stilova – istakla je dr Mima Fazlagić, direktorka festivala.
Na svakih pola sata na bini će se smenjivati programi vežbanja, promocije knjiga, savetovanje stručnjaka i interesantne masaže, a organizovan je i Dečji kutak namenjen najmlađima, u okviru kojeg će mališani biti u prilici da se igraju i kreativno izražavaju, a najbolji radovi će biti nagrađivani. Organizovano je i nekoliko besplatnih degustacija jela i napitaka, a na štandu Ministarstva zdravlja, zainteresovani građani će biti u prilici da podrže program transplantacije organa potpisivanjem donorskih kartica.
– Edukacija je nešto što mi već duže vreme sprovodimo među našim sugrađanima, imajući za cilj da što više ljudi shvati da mogu da utiču na kvalitet svog života i samim tim i na svoje zdravlje. Slogan festivala je „Zdrava hrana za zdrav život”, a zdrava i izbalansirana ishrana i unošenje kvalitetne vode su izuzetno važni faktori očuvanja zdravlja – istakao je Milan Vujović, marketing menadžer kompanije „Knjaz Miloš”.
Na festivalu neće biti zapostavljeni ni najstariji sugrađani, jer će moći da provere zdravstveno stanje, da izmere nivo šećera u krvi, da utvrde bodi mas indeks, obave neka testiranja i saznaju kako mogu da preduprede oboljenja. Dr Snežana Pantić-Aksentijević, iz Ministarstva zdravlja, rekla je da se dobar glas daleko i da je sigurna da će festival posetiti više od 10.000 ljudi, dok je Maja Gedošev, iz kompanije „Aktavis” naglasila da je važno na ovakvom mestu promovisati zdrave stilove života i govoriti o važnosti redovnih dnevnih šetnji u cilju prevencije kardiovaskularnih bolesti.
– Važno je misliti na zdravlje na vreme, a ne samo onda kada se ono naruši. Ovaj festival je mesto na kome svaki čovek može da nauči nešto korisno i da se upozna s tim šta se novo nudi na tržištu Srbije, a što može da doprinese unapređenju zdravstvenog stanja – istakao je Spasoje Sredanović, direktor kompanije „Krio-sejv”.
Zoran Rajić, prodekan Poljoprivrednog fakulteta, naglasio je da svi znaju staru poslovicu da zdravlje na usta ulazi i da će se oni potruditi da predstave najbolje proizvode koje ima ovaj fakultet, ali i da privole mlade ljude da shvate značaj ove ustanove i odluče se da studiraju baš njihov fakultet. Osnove srpskog velnesa predstaviće stručnjaci Visoke strukovne zdravstvene škole, dok će tradicionalna etno jela biti prikazana na štandu Agrarnog fonda Petrovca na Mlavi. Organizator Akva viva prolećnog festivala zdravlja je „Nacionalna asocijacija za unapređenje i razvoj regenerativne medicine”, a pokrovitelji su Ministarstvo zdravlja, Ministarstvo rada i socijalne politike, Ministarstvo odbrane, Sekretarijat za zdravstvo, Agencija za lekove i medicinska sredstva Srbije, Lekarska komora Srbije, Crveni krst Srbije, Dom zdravlja „Stari grad”, Olimpijski komitet i Sportski savez Srbije.
D. Davidov-Kesar
---------------------------------------------
„Politikin” kutak
Na Prolećnom Akva viva festivalu zdravlja predstaviće se i list „Politika” interesantnim programima. Gosti našeg štanda biće Medicinska škola iz Beograda i Hemijsko-prehrambeno-tehnološka škola, čiji će đaci davati savete posetiocima iz svojih oblasti i predstaviti svoje programe. U nedelju u 12 sati biće održana Dečja modna revija našeg lista i nastup „Novinari ’Politike’ vežbaju”.

Rekonstrukcija kasnila zbog rukovodstva subotičke bolnice
Povodom optužbi da je rekonstrukcija Opšte bolnice u Subotici završena uz veliko zakašnjenje, da je urađena nekvalitetno i skupo, iz Ministarstva zdravlja Srbije „Politika” je juče dobila detaljno objašnjenje u vezi sa obnovom ove zdravstvene ustanove.
U Ministarstvu zdravlja kao osnovni razlog kašnjenja završetka radova na rekonstrukciji navode povećanje obima i promenu sadržine radova. Izmene i povećanje obima ugovorenih radova na pojedinim odeljenjima uslovilo je smanjenje obima radova na drugim odeljenjima, a sve to je učinjeno na zahtev načelnika odeljenja, što je rukovodstvo subotičke bolnice odobrilo, poručili su iz Ministarstva zdravlja. Radovi na rekonstrukciji su rađeni u fazama, po odeljenjima i tehničkim celinama.
U Ministarstvu zdravlja ističu da je shodno Zakonu o gradnji Republike Srbije na gradilištu sve vreme postojao nadzor, iako u subotičkoj bolnici tvrde suprotno. Predloge, koji su stizali iz same bolnice, a koji su donosili bolja tehnička rešenja od ponuđenih, Jedinica za implementaciju projekta (telo koje predstavlja Ministarstvo zdravlja) prihvatala je, kako se kaže u odgovoru, sa idejom da se poštuju sve želje krajnjeg korisnika.
„To je, nažalost, dovodilo i do drugačije raspodele materijalnih sredstava unutar projekta i tražilo dodatno vreme za pripremu novih tehnoloških i tehničkih rešenja, što je uslovilo da se za tehnički prijem radi kompletno nova projektna dokumentacija. Rekonstrukcije pojedinih odeljenja su završene u toku 2006, 2007. i 2008. godine, a kompletni radovi su okončani 26. decembra 2008”, kaže se u odgovoru na naše pitanje zašto je umesto godinu, rekonstrukcija trajala četiri godine i ko je odgovoran za kašnjenje.
U Ministarstvu zdravlja navode i da nije bilo potrebe za naplatom bilo kakvih penala zbog kašnjenja rekonstrukcije, a to objašnjavaju sledećim argumentima: „Potpisivanjem Aneksa 1 i Aneksa 2, kao krajnji rok za završetak svih radova po osnovnom ugovoru je, zbog povećanja obima i izmene ugovorenih radova po pojedinim odeljenjima, označen 26. decembar 2008 godine. Do tog datuma su urađeni tehnički prijemi, osim za obnovu i dogradnju Dijagnostičkog centra, gde je zbog nepredviđenih problema (nemogućnosti izrade temeljnih stopa na predviđenim mestima, dodatni protivpožarni radovi na zaštiti krovne konstrukcije) došlo do kašnjenja. Pošto su ovi nedostaci utvrđeni, jedinica Ministarstva zdravlja nadležna za projekat rekonstrukcije, nadzorni organi i i rukovodstvo bolnice, naložili su njihovo otklanjanje, a kada je to urađeno, Komisija za tehnički prijem je dala dozvolu za korišćenje Dijagnostičkog centra 29. juna. 2009. godine, tako da za naplatom bilo kakvih penala nije bilo ni potrebe” objasnili su u Ministarstvu zdravlja.
Nadležni u ministarstvu tvrde i da su u tokom rekonstrukcije održavani nedeljni sastanci u prostorijama bolnice s direktorom, pomoćnicima i predstavnicima tehničke službe, izvođačem radova i nadzornim organom, tako da su svi bili upoznati s problemima na terenu. Sve odluke na tim sastancima su „donošene uz saglasnost rukovodstva bolnice uz maksimalno uvažavanje njihovih potreba”.
Zašto su uvećavani troškovi za rekonstrukciju za čak 600.000 evra i ko je to platio, takođe je pitanje koje je naš list uputio Ministarstvu zdravlja.
„Radovi na rekonstrukciji su ugovoreni sa preduzećem ’Smelt’ iz Ljubljane a vrednost ugovorenih radova je bila 2.410.227 evra. Rok za završetak radova je bio 11 meseci. Da bi se završili svi radovi po izmenama, koje je zahtevalo rukovodstvo bolnice sačinjen je protokol o zajedničkom finansiranju radova na rekonstrukciji između Ministarstva zdravlja i NIP (Nacionalnog investicionog plana). Učešće NIP-a je iznosilo 607.490 evra, a Evropska investicina banka je dala 1.802.737 evra”, stoji u odgovoru iz Ministarstva zdravlja. Dodaju da je upravo sama bolnica aplicirala i dobila dodatna sredstva iz NIP-a.
U toku izvođenja radova, kako navode u Ministarstvu zdravlja, usled nepredviđenih i naknadnih zahteva iz subotičke bolnice sa izvođačem radova sklopljeni su aneksi ugovora: prvi, 14. decembra 2006. godine u iznosu od 235.671 evra, a drugi  5. novembra 2008. godine je tehnički aneks, koji nije menjao vrednost osnovnog ugovora. Ovim aneksom su radovi u iznosu od 568.787 evra preraspodeljeni unutar objekata na kojima se izvodi rekonstrukcija: Vrednost oba aneksa, tj. povećanje ugovora je 235.671 evra što je 8,9 procenata vrednosti osnovnog ugovora, tako da nigde nije prekoračena suma za više od 25 odsto kako nalaže zakon.
O. Popović

Vojska je gradivni činilac demokratskog društva
BEOGRAD – Predsednik Srbije Boris Tadić ocenio je danas da oružane snage više nisu izolovan i zatvoren sistem van društvenih tokova već da je danas Vojska Srbije „gradivni činilac demokratskog društva”.
Na otvaranju trećeg međunarodnog skupa ombudsmana za oružane snage u Beogradu, Tadić je ukazao da je dobro što pripadnici vojske u svojim pritužbama Zaštitiniku građana navode iste stvari kao i ostali građani, jer to dokazuje da imaju iste probleme i da su deo istog društva.
Tadić je rekao da je 2003. godine, kada je počeo proces reformi oružanih snaga, vojska bila izolovana od društva, pa čak i od Ministarstva odbrane, ali da je to sada prošlost.
Kao tri ključna faktora reforme vojske koji su doprineli približavanju društvu, Tadić je naveo izmenu strukture vojske i odnosa sa Ministarstvom, ukidanje vojnog pravosuđa i profesionalizaciju vojske.
Kao veoma pozitivne trendove, Tadić je naveo i značajnije uključivanje žena u sastav vojske i ocenio da je njihov dosadašnji rad pokazao da ne postoji ni jedna dužnost koju one ne mogu da obavljaju ravnopravno sa muškarcima, zbog čega su sve predrasude o njima postale suvišne.
Tadić je ukazao da je potrebno da se puna pažnja pokloni poštovanju prava pripadnika oružanih snaga i njihove profesije u kojima se od njih može očekivati da u izvršavanju dužnosti daju i svoj život ili uzmu tuđi.
On je izrazio očekivanje da će u tom smislu uskoro zaživeti sindikalno organizovanje u vojsci i ocenio da će to blagotvorno delovati na sistem, jer će omogućiti da vojnici imaju mesto gde će biti predstavljene njihove socijalno-ekonomske potrebe bez opasnosti da to negativno utiče na operativne sposobnosti vojske. 
Šutanovac: Vlada će uredbom urediti sindikalno angažovanje
Ministarstvo odbrane predložilo je Vladi Srbije da donese uredbu kojom će biti preciziran način sindikalnog angažovanja pripadnika vojske, izjavio je danas ministar odbrane Dragan Šutanovac.
Na otvaranju treće međunarodne konferencije ombudsmana oružanih snaga u Beogradu, Šutanovac je podsetio da Zakon o vojsci omogućava sindikalno organizovanje uz određene izuzetke koji se odnose na pravo na štrajk i obavezu da se očuvaju operativne sposobnosti vojske u svakom trenutku.
Šutanovac je učesnike skupa podsetio na dosadašnji tok reformi Vojske Srbije i proces profesionalizacije i izrazio zadovoljstvo zbog velikog procenta poverenja koje građani Srbije imaju u oružane snage.
Za pritužbe koje pripadnici vojske upućuju Zaštitniku građana Srbije, Šutanovac je rekao da nisu značajno drugačije od onih koje dostavljaju drugi građani, što dokazuje da vojska nije povlašćeni sistem, već integralni deo društva.
Šutanovac je rekao da se poštovanje prava pripadnika oružanih snaga obezbeđuje na dva načina, kroz unutrašnju kontrolu preko Inspektorata odbrane i kroz mogućnost da svi pripadnici Vojske Srbije mogu da obrate Zaštitniku građana za zaštitu prava.
„Ovo je složen model, ali mislimo da odgovara savremenoj vojsci i modernom demokratskom društvu”, rekao je Šutanovac.
On je izrazio zadovoljstvo što će u septembru iz Vojne akademije izaći prva klasa žena oficira i uverenje da će njihovo prisustvo u oružanim snaga doprineti unapređenju sistema odbrane.
Šutanovac je kao posebne domete u reformi sistema odbrane ocenio to što su i proces profesionalizacije, uvođenje demokratske civilne kontrole i formiranje Univerziteta odbrane, dobili pozitivne ocene i od građana i od Evropske komisije.

Žene će češće ostajati bez posla
Dvadesetšestogodišnja Ivana, diplomirani menadžer iz oblasti ekonomije jedna je od hiljadu mladih osoba koja je pre par godina upisala fakultet „u trendu”, a danas je poslodavci kurtoazno odbijaju sa objašnjenjem da im treba menadžer sa iskustvom, a ne s diplomom. Iz vizure statistike, Ivana je samo jedna od 44.500 osoba sa fakultetskom diplomom koje tragaju za poslom i čini deo armije nezaposlenih od oko 730.000 osoba.
Podaci iz Prvog nacionalnog izveštaja o socijalnom uključivanju i smanjenju siromaštva, koji je nedavno usvojila Vlada Srbije upozoravaju da je u poslednje dve godine, preciznije rečeno – od oktobra 2008. do oktobra 2010. godine – oko 423.000 osoba izgubilo posao. Poređenje sa zemljama Evropske unije pokazuje da Srbija ima čak petostruko višu stopu dugoročne nezaposlenosti u odnosu na evropski prosek. Prema oktobarskoj Anketi o radnoj snazi, koju dva puta godišnje izrađuje Republički zavod za statistiku, u Srbiji je nezaposleno 566.720 osoba, odnosno 19 odsto radno sposobnog stanovništva, dok je zaposleno nešto manje od 2,4 miliona osoba.
Autori ovog izveštaja takođe naglašavaju da je ekonomska kriza imala do sada najviše uticala na delatnosti u kojima su zastupljeni takozvani muški poslovi (recimo, građevinski sektor i prerađivačka industrija), a u narednom periodu očekuje se smanjenje zaposlenosti u javnom sektoru gde je zastupljenost žena veća. Zanimljiva polna statistika, izvedena iz ovog izveštaja, glasi da su stope zaposlenosti muškaraca i žena od 2008. godine u konstantnom opadanju – u periodu od aprila 2008. do oktobra 2010. godine broj zaposlenih žena smanjio se za 183.000, dok se broj zaposlenih muškaraca smanjio za oko 200.000. U istom vremenskom periodu broj nezaposlenih žena se povećao za oko 40.000, dok se broj nezaposlenih muškaraca povećao za oko 93.000.
Srđan Andrijanić, portparol Nacionalne službe za zapošljavanje kaže da prema najnovijim podacima ove službe u našoj zemlji ima oko 730.000 nezaposlenih, ali dodaje da se oko dvadeset odsto osoba nalazi na evidenciji NSZ zbog ostvarenja raznih drugih prava – poput jeftinije markice za prevoz, smanjenja cena vrtića i komunalija, ostvarenja prava na tuđu negu i pomoć...
Naš sagovornik ukazuje da obrazovna struktura osoba koja se nalazi na evidenciji Iskustvo stručnjaka Nacionalne službe za zapošljavanje govori da se znatno teže zapošljavaju maturanti gimnazija, poljoprivredni, mašinski, ekonomski, građevinski i hemijski tehničari, kao i medicinske sestre-tehničari – praksa govori da je veća potražnja za sestrama instrumentarkama. Do posla teže dolaze i inženjeri rudarstva i mašinstva, kao i lekari opšte prakse tako da se na evidenciji NSZ nalazi 1832 nezaposlena doktora. Na evidenciji NSZ nalazi se i 20.400 osoba sa invaliditetom, a u toku prethodne godine zaposleno je oko 4.000 njih.
Katarina Đorđević
-----------------------------------------------------------
Ima posla za farmaceute i rukovaoce građevinskim mašinama
Optimističniji deo statistike glasi da se lakše zapošljavaju inženjeri elektrotehnike, operateri na CNC (kompjuterizovanim) mašinama, ekonomisti, zavarivači, grafičari, inženjeri građevine, oftalmolozi, ginekolozi i knjigovođe, pekari, poslastičari, kuvari i mesari. Već duže vreme vlada interesovanje i za farmaceute, rukovaoce građevinskom mehanizacijom, računovođe i osobe koje se staraju o starim licima. Kada su u pitanju osobe sa diplomama profesora, najtraženiji su profesori matematike i engleskog jezika.

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Viljnus zbog NATO samita kao tvrđava, sistemi Patriot usmereni ka Kaljiningradu
VILjNUS – NATO je pretvorio Viljnus, prestonicu Litvanije, u tvrđavu branjenu naprednim oružjem kako bi zaštitio američkog predsednika Džozefa Bajdena i druge lidere Alijanse na samitu sledeće nedelje, koji se održava 32 kilometra od litvanske granice sa ruskim saveznikom Belorusijom.
Više od 3.000 litvanskih vojnika brinuće o bezbednosti samita NATO-a u Viljnusu.
Šesnaest NATO saveznika poslalo je ukupno oko 1.000 vojnika da obezbeđuju dvodnevni samit 11. i 12. jula, koji se održava samo 151 km od same Rusije, prenosi Rojters.
 Mnogi od njih su poslali i napredne sisteme protivvazdušne odbrane koji nedostaju baltičkim državama.
„Bilo bi više nego neodgovorno da naše nebo bude nezaštićeno u trenutku kada Bajden i lideri 40 zemalja stižu“, rekao je predsednik Litvanije Gitanas Nauseda.
Nemačka je rasporedila 12 raketnih sistema Patriot, koji se koriste za presretanje balističkih i krstarećih raketa ili ratnih aviona.
Španija je dopremila sistem protivvazdušne odbrane NASAMS, Francuska šalje samohodne haubice Cezar, i uz Finsku i Dansku raspoređuje vojne avione u Litvaniji.
Ova zemlja je, uz Britaniju, isporučila sredstva protiv bespilotnih letelica.
Poljska i Nemačka su poslale snage za specijalne operacije pojačane helikopterima.
Drugi šalju opremu za borbu protiv bilo kakvih potencijalnih hemijskih, bioloških, radioloških i nuklearnih napada.
Litvanski predsednik vidi ove akcije saveznika kao potvrdu da je potrebno da NATO hitno uspostavi stalnu protivvazdušnu odbranu u baltičkim državama.
„Razmišljamo o tome šta će se desiti nakon završetka samita i radićemo sa saveznicima na stvaranju rotirajućih snaga za trajnu vazdušnu zaštitu“, rekao je on novinarima.
U selima pored beloruske granice, meštani su saopštili Rojtersu da se osećaju potpuno bezbedno, uprkos ponudi Minska da se tu nakon pobune smeste ruske plaćeničke trupe Vagner grupe i rusko nuklearno oružje.
Na aerodromu u Viljnusu, osam nemačkih raketnih bacača Patriot raspoređeno je sa cevima usmerenim u pravcu ruskog Kalinjingrada, a još dva prema Belorusiji.
„Znate gde se nalazite geografski i prilično dobro znate odakle pretnja dolazi. Litvanija je tražila od nas zaštitu samita, a takođe je NATO tražio pomoć od Nemačke. Ovo je naš odgovor“, rekao je potpukovnik Štefen Lib, komandant jedinice Patriota.
Litvanija je utrostručila jedinice pogranične straže na beloruskoj i ruskoj granici tokom leta, uz oficire iz Letonije i Poljske.
Dve zemlje su takođe poslale policiju da pomogne u patroliranju po Viljnusu.
Gradonačelnik Viljnusa je preporučio stanovnicima da odu na odmor van grada, ako žele da izbegnu gužve u saobraćaju, jer će veliki delovi centra prestonice biti zatvoreni tokom samita.
Kako javlja izveštač Tanjuga, deluje da su građani poslušali apel gradonačelnika, s obzirom na to da je na ulicama prisutan mali broj ljudi, policija patrolira i povremeno prolaze vozila pod njenom pratnjom.
Grad je okićen zastavama Litvanije, Ukrajine i NATO-a.

Zemljotres jačine 5,6 stepeni po Rihteru pogodio Tajvan
Zemljotres jačine 5,6 stepeni po Rihterovoj skali pogodio je danas Tajvan, saopštio je američki Geološki zavod.
Epicentar zemljotresa bio je 87 kilometara istočno od grada Hengčuna sa oko 31.200 stanovnika.
Do sada nema izveštaja o eventualnim žrtvama ili šteti.
Nije izdato upozorenje na cunami, preneo je Tas, prenosi Tanjug.

Petković: Svečlja kriminalizacijom Srba opravdava prisustvo parapolicije
Direktor Kancelarije za Kosovo i Metohiju Petar Petković ocenio je danas da je pokušaji ministra unutrašnjih poslova privremenih prištinskih institucija Dželjalja Svečlje da kriminalizuje Srbe sa severa KiM imaju za cilj da opravdaju, kako je naveo, protivpravno prisustvo parapolicijskih jedinica, „gde danonoćno terorišu srpski narod”.
„Lažni ministar, a pravi nasilnik i ekstremista Dželjalj Svećlja, zajedno sa njegovim okupacionim falangama preobučenim u odela Kosovske policije, jedini su kriminalci na severu Kosova i Metohije i tu nemaju šta da traže”, naveo je Petković u saopštenju. Poručio je da bi bilo najbolje da Svećlja „pođe od sebe i optužnice koja je godinama podignuta protiv njega zbog napada kamenicama na pripadnike tzv. Kosovske policije, ali i zbog prevrtanja vozila misije Euleks”.
Dodao je da bi Svećlja, umesto što „nezakonito da privodi Srbe navodnom poznanju pravde i prava”, trebalo prvo sam da prestane da beži od tog istog prava i pravde.
„Da li je sprovođenje reda i zakona to što je kukavički poslao svoje falange da duge cevi uperuju u sina predsednika Aleksandra Vučića zbog jedne majice? Da li je vladavina prava kada Kurtijevi specijalci pucaju u leđa Dragiši Galjku, Miljanu Deleviću, Milanu Jovanoviću, braći Stojanović iz Gotovuše? Ili, kada brutalno pretuku srpsku decu Daru i Kristijana”, zapitao je Petković. Naglasio je da „hibridni rat koji Svećlja kukavički vodi iz Prištine protiv svega srpskog i posebno severa Kosova i Metohije”, rezultirao time da „nema tog čestitog Srbina koji bi ni javno ni tajno pristao da bude alibi Svećlji u njegovoj bolesnoj opsesiji okupacije severa i proterivanja Srba sa Kosova i Metohije”.
„To mu nikada neće uspeti”, poručio je Petković. Svečlja je ranije danas u intervjuu portalu Košev rekao da nije protiv srpskog naroda, već, kako tvrdi â€žšovinističkih projekata Srbije i kriminalaca”.

Ferstapen: Srećan sam što smo pobedili 11. put uzastopno
Vozač Red Bula Holanđanin Maks Ferstapen izjavio je danas da je srećan što je svom timu doneo pobedu na Velikoj nagradi Velike Britanije u šampionatu Formule jedan, prenosi Bi-Bi-Si.
Ferstapen je Red Bulu doneo 11. uzastopnu pobedu u Formuli 1, čime je ovaj tim izjednačio 35 godina star rekord Meklarena..
„Naravno da sam vrlo srećan što smo opet pobedili. Tu mislim i na 11. uzastopnu pobedu za ekipu. Mislim da je to prilično neverovatno, ali danas nije bilo tako jednostavno”, rekao je Ferstapen, koji je u Silverstonu stigao do šeste uzastopne pobede ove sezone.
Vozač Red Bula je ove godine zabeležio osam pobeda. Drugo mesto na VN Velike Britanije pripalo je vozaču Meklarena Landu Norisu.
„Veliko hvala celom timu napravili su neverovatan posao. Ništa od ovoga ne bi bilo moguće bez napornog rada koji su uložili. Stavili su me na tvrde gume, ne znam zašto - još su nejasni po pitanju nekih stvari”, rekao je Noris.
Vozač Mercedesa Luis Hamilton je stigao do trećeg mesta u Silverstonu.
„Hvala svima koji su me podržavali. Osetio sam energiju, osetio podršku i to je takođe razlog zašto smo se vratili ovde”, izjavio je Hamilton.
Prvo mesto u generalnom plasmanu vozača drži Ferstapen sa 255 bodova, dok je njegov timski kolega Serhio Peres osvojio 156.
Naredna trka u šampionatu F1 biće vožena 23. jula za Veliku nagradu Mađarske na stazi Hungaroring, prenosi Tanjug.

Na prelazu Gradina, na izlazu iz Srbije, čeka se četiri sata
Prema informacijama uprave granične policije u 17.15 časova, putnička vozila čekaju četiri sata na graničnom prelazu Gradina, na izlazu iz Srbije a na Preševu, na izlazu iz zemlje, putnička vozila i autobusi š zadržavaju 35 minuta, navode iz Auto-moto saveza Srbije (AMSS).
Teretna vozila najduže čekaju na Batrovcima, na izlazu iz Srbije i to dva sata dok se na prelazu Horgoš i Šid, na izlazu iz Srbije, zadržavaju 90 minuta.
Na ostalim graničnim prelazima nema dužih zadržavanja za sve kategorije vozila, prenose iz AMSS-a.

Beograd nije kočničar regiona
Srbija ne teži da ostvari prevlast nad svojim susedima i nije kočnica za napredak zemalja regiona ka EU, preovlađujuće je mišljenje sagovornika „Politike” povodom stava Sonje Biserko, predsednice Helsinškog odbora za ljudska prava Srbije. Biserko je na susretu parlamentaraca EU i zapadnog Balkana u Briselu izjavila da je „jedna od najvećih prepreka za bitan napredak u regionu stav Srbije prema susedima i posebno stalna želja Srbije da ima preovlađujući upliv nad njima”.
Takva ocena je preterana i površna, kaže Lalo Varga, predsednik Odbora za evropske integracije Skupštine Srbije. Da je ta izjava, ne samo površna, već i pogrešna misli Vladimir Todorić, iz Centra za novu politiku, koji naglašava i da ovakve izjave štete celokupnom civilnom društvu i smanjuju doprinos tog društva političkoj debati. Jedino se Miljenko Dereta, izvršni direktor Građanskih inicijativa, delimično slaže sa onim što je rekla predsednica Helsinškog odbora.
Pomenuta priča Sonje Biserko stigla je upravo iz grada u kojem je sedište Evropske komisije, koja je krajem prošle godine, u svom godišnjem izveštaju navela da je regionalna saradnja Srbije sa susedima poboljšana. U tom izveštaju je konstatovano i da su se „odnosi sa BiH poboljšali”, da su „odnosi sa Hrvatskom dobili novi podsticaj” posle izbora Josipovića za predsednika, a da je sa Crnom Gorom „bilo različitih tendencija”.
Na istom talasu je i ocena ministra spoljnih poslova Srbije Vuka Jeremića, na okrugom stolu „Spoljnopolitički izazovi Srbije”, koji je rekao da su odnosi sa susedima „najbolji od početka rata 1991. godine”.
Vargi i Todoriću je zasmetala činjenica što je Biserko svoje mišljenje iznela u Briselu, a ne u zemlji. „Još vlada mišljenje da su Srbi krivi za sve probleme u regionu, a da su sve ostale vlade u regionu primeri dobro uređenih država, gde institucije funkcionišu, gde je sudstvo nezavisno, gde nema ubistva novinara niti šverca i privrednih afera i onda je najlakše optužiti Srbiju da svoje „prste gura” u te države. To možda nekome politički da odgovara. Ali za bilo koga ko raspolaže činjenicama o tome šta se dešava, jasno je da je ova priča zakasnela jedno deset godina i da više ne pije vodu”, naglašava Todorić.
S druge strane, on ukazuje na to da „Srbija ima legitimne interese u regionu što se tiče nekih njenih sunarodnika, ali te interese ne treba izjednačavati sa Miloševićevom hegemonijom”.
Biserko je, na pomenutom skupu rekla da je Bosna i Hercegovina suočena sa unutrašnjom krizom uglavnom zbog politike Beograda. Varga kaže da je tamošnja kriza posledica rata, potom Dejtonskog sporazuma i celog sistema po kojem je ta zemlja sastavljena. „Kada su politički stavovi toliko udaljeni koliko u ovom trenutku jesu, onda ta zajednica ne može da funkcioniše”, kaže on i dodaje da misli da je „na ovaj način optuživati sopstvenu zemlju preterano”.
A, povodom izjave Biserko da stav Srbije prema Kosovu nije promenjen, iako je Međunarodni sud pravde potvrdio zakonitost Kosova, Varga prvo podseća da je u pomenutoj presudi utvrđeno da akt o proglašenju nezavisnosti nije protivan međunarodnom pravu i zatim navodi da je i odnos Srbije promenjen u trenutku kada je, uz sponzorstvo EU, ona prvo podnela rezoluciju Generalnoj skupštini UN, a kasnije, pod pokroviteljstvom EU, počela dijalog sa Kosovom.
U vezi sa tvrdnjom Sonje Biserko da Beograd poriče identitet Crne Gore, Varga kaže da je to paušalna ocena. Konstatujući da postoje razni stavovi, odnosi i nerešena pitanja, ističe da su ti odnosi delikatni, „jer je i pitanje identiteta naroda ili manjine uvek delikatno, a uz to proteklo je i malo vremena od osamostaljenja Crne Gore”.
Za razliku od ove dvojice sagovornika „Politike”, Dereta navodi da se delimično slaže sa ocenama Biserko, u vezi sa BiH i Kosovom. „Ja mislim da je politika koja se vodi prema Republici Srpskoj ogroman problem za ceo region”, kaže on i dodaje da je isti problem i sa politikom Srbije prema Kosovu. Za odnose sa Crnom Gorom kaže da je to „folklorno pitanje, koje pre svega potiče iz Crne Gore, ne toliko iz Srbije”.
B. Čpajak

Tadić i Nikolić nisu postigli dogovor oko datuma izbora
Predsednik Srbije Boris Tadić i lider Srpske napredne stranke Tomislav Nikolić susreli su se sinoć, ali tokom sastanka nisu postigli dogovor o datumu održavanja parlamentarnih izbora. U kratkoj izjavi za „Politiku” to je potvrdio i sam predsednik SNS:
„Da, sastali smo se, ali nije bilo napretka i nema dogovora”.
Kako se saznaje na sastanku Nikolić je insistirao da se utvrdi datum kada bi se održali izbori insistirajući na 18. decembru, a Tadić je ponovio stav koji je izrekao i na poslednjoj sednici Glavnog odbora Demokratske stranke da će parlamentarni izbori biti raspisani nakon što Srbija dobije status kandidata za članstvo u EU i datum za početak pregovora o članstvu.
Aleksandar Vučić, zamenik predsednika SNS-a je u izjavi za B 92 rekao da je Nikolić na sastanak otišao na poziv Borisa Tadića. 
Poslednjih dana lider napredanjaka je u više javnih istupa rekao kako očekuje da ga pozove Tadić: „Ako treba, otiću ću kod njega, jer poštujem instituciju predsednika države. Najbolje bi bilo da se sastanemo i postignemo dogovor o održavanju izbora do kraja godine”.
Lider DS-a je na sednici glavnog odbora svoje stranke 2. aprila poručio kako izbori donose političke sukobe i neizvesnost što bi moglo da ugrozi evropski put Srbije i da će oni  biti raspisani u zakonski predviđenom roku, odnosno na proleće naredne godine.
P. R.

Preuranjena predsednička trka
Ruski vladajući dvojac – predsednik Dmitrij Medvedev i premijer Vladimir Putin – uneo je u sredu pravu pometnju među analitičare političkih zbivanja u najvećoj zemlji na svetu. Dve izjave, date u istom danu, a u kojima se ne krije spremnost obe strane da se kandiduju na predstojećim predsedničkim izborima (2012), malo ko je mogao da previdi.
Mada ni predsednik ni premijer nisu odbacili mogućnost da zajedno donesu konačnu odluku o tome ko će od njih dvojice, kada za to dođe vreme, izaći pred birače, mnogi su spremni da ovakvo rešenje već sada sklone ad akta. Izvesne pukotine u liderskom tandemu sve su uočljivije, i kao da se šire. Pomenimo samo nesporazum povodom intervencije zapadnih sila u Libiji, ili zahtev šefa države da visoki službenici vlade moraju da napuste mesta u rukovodstvima velikih privrednih kompanija.
Karakteristično je da malo ko u Rusiji, ili van nje, razmišlja o mogućnosti da se na biračkim listićima, marta naredne godine, nađu imena i Medvedeva i Putina. Razlog je jednostavan: ta vrsta suočavanja ne bi donela nikakvu korist, a mogla bi samo da izazove animozitet između dvojice kandidata koji, kako se pokazalo u protekle tri godine, kao tim funkcionišu vrlo dobro.
Situacija bi mogla da se promeni jedino ukoliko bi premijer (koji i dalje ima veću naklonost Rusa od predsednika) odlučio da mu posao u Kremlju više odgovara od ovog u Belom domu koji sada obavlja, a pri tome ne bi više računao na Medvedeva kao saradnika. Ko bi u datom slučaju vodio vladu, za sada može samo da se nagađa.
Niko ne spori da je Putin i dalje ključna ličnost u Rusiji. To će, bez sumnje, biti potvrđeno i na izborima za Državnu dumu, zakazanim za kraj ove godine. Teško da ijedna partija može danas da se nosi sa Jedinstvenom Rusijom koja u parlamentu čvrsto drži vlast sa 315 (od ukupno 450) deputata, a na čijem čelu je upravo aktuelni premijer.
Putin u ruci drži još jedan adut – cenu energenata, ali i veštinu da ih koristi kao jak argument za ubeđivanje u kontaktima sa partnerima iz inostranstva. Pomenimo samo da je ovogodišnji budžet Rusije zasnovan na pretpostavci da će cena nafte na svetskom tržištu iznositi 75 dolara po barelu. Ta cena već danas je 120 dolara, a sve govori da će ići dalje uvis. Putin je od 2000, kada je došao na vlast, dokazao da takve pogodnosti ume vešto da iskoristi. Nema sumnje da će nastaviti istim tragom.
Sa druge strane, sledeći predsednički mandat iznosiće šest, a ne kao do sada – četiri godine. Postavlja se pitanje da li je Putin spreman toliko da čeka. Pogotovo u vremenima koja najavljuju promene na globalnom nivou. Za pravog političara oklevanje se ne čini preterano mudrim. Uostalom, pitanje je i da li bi nakon toga povratak u Kremlj bio jednako izgledan kao sada. Jer, od prošlih izbora do sada Medvedev je uspeo značajno da se približi Putinu po broju pristalica.
Šta sve može da se desi u (eventualno) preostalih sedam godina niko danas ne može da pretpostavi. Sem toga, aktuelni premijer je (Zapadu) dokazao da može da siđe sa vlasti poštujući demokratska pravila. Niko u svetu ne bi, posle toga, mogao da mu zameri ukoliko bi se ponovo kandidovao za predsednika i, naravno – pobedio.
Objektivno, Medvedev sam malo šta može da uradi da preokrene situaciju u svoju korist. Naravno, pod uslovom da to uopšte želi, ili da smatra da je to u interesu Rusije. Predlozi pojedinih analitičara da bi predsednikovo vezivanje za neku opozicionu stranku moglo da bude dobitna kombinacija za naredne izbore, teško da ima uporište u sadašnjem rasporedu stranačkih snaga na ruskoj političkoj sceni. Jednostavno, teško je i zamisliti da Medvedev uđe u bilo kakvu kombinaciju sa komunistima ili liberaldemokratama Vladimira Žirinovskog. Ostaje mu tek Pravedna Rusija, koja trenutno u Dumi ima svega – 36 zastupnika.
I na kraju, ne treba smetnuti s uma najvažniju činjenicu. Naime, prema svim istraživanjima javnog mnjenja, većina Rusa je za ostanak sadašnjeg dvojca, bez obzira na međusobni raspored dužnosti. A današnji ruski političari nisu neskloni da poslušaju glas javnosti.
Možda se odgovor na pitanje – Medvedev ili Putin 2012. – ipak krije u rečima premijera: „Do izbora ima još godinu dana. Ukoliko bismo se na bilo koji način već sada izjašnjavali šta ćemo i kako ćemo, polovina predsedničke administracije i polovina službenika vlade prestali bi da rade očekujući promene.“

Dugovi „lome” Obaminu politiku
Od našeg stalnog dopisnika
Vašington – Izložen optužbama da je republikanskoj opoziciji potpuno prepustio inicijativu oko rešavanja enormnog budžetskog deficita, predsednik Barak Obama je izneo sopstveni plan kako da se u idućih 12 godina uštedi četiri biliona (hiljada milijardi) dolara i manjak u državnoj kasi sa trenutnih 10,9 odsto bruto nacionalnog proizvoda već do 2015. smanji na „normalnih” 2,5 odsto, a do kraja dekade svede na samo dva procenta.
U govoru koji je u sredu po podne održao na Univerzitetu Džordžtaun u Vašingtonu, Obama je prešao i u političku kontraofanzivu, poručujući da je predlog za fiskalno ozdravljenje koji su ponudili njegovi protivnici, odnosno dokument republikanskog kongresmena Pola Rajana – da se za 10 godina državni troškovi skrešu za 6.000 milijardi – „isuviše pesimističan” i „antiamerički”.
„Da bismo se suočili sa našim fiskalnim izazovima, neophodne su nam reforme”, poručio je. U tome „svi moramo da se žrtvujemo – ali ne moramo da žrtvujemo Ameriku u koju verujemo. I nećemo, sve dok sam ja predsednik.”
Iako je pozivao na kompromis, prilično beskompromisno se suprotstavio nameri republikanaca da se štednja sprovede na račun „socijalnog ugovora”, promenama ili ukidanjem programa zdravstvene zaštite i socijalne pomoći, namenjenih starijim i siromašnijim Amerikancima, koji, po Rajanovom planu, treba da budu privatizovani ili radikalno smanjeni. Ti elementi socijalne države su jedan od glavnih programskih elemenata Demokratske partije.
Obamin govor je, prema prvim ocenama, bio više politički program nego konkretan plan. Razrada će naime biti prepuštena dvojim komitetima oba kongresna doma, u kojima će sedeti po četiri demokrate i četiri republikanca. Za koordinaciju će biti zadužen potpredsednik Džo Bajden.
Obama je, međutim, povukao „crvene linije”, što, s obzirom na podjednako tvrde stavove republikanaca, najavljuje nove fiskalne zaplete, slične prošlonedeljnom, kada je u poslednji čas izbegnuta finansijska blokada vlade.
Sledeći veliki okršaj je već zakazan: biće to kongresna rasprava o novom, desetom u ovoj dekadi, podizanju limita do kojeg vlada može da se zadužuje. Važeći, ozakonjen u februaru 2010, iznosi 14,3 biliona dolara, što je već više od 90 odsto BNP-a projektovanog za ovu godinu. Vladina zaduženost, kombinacija njenog spoljnog i unutrašnjeg duga, trenutno iznosi 14,21 bilion, što znači da će se do „plafona” stići već sredinom maja.
Republikanci su već najavili da će podizanje tog limita „naplatiti” time što će tražiti da se vlada obaveže novim, hitnim smanjivanjem svojih troškova, pre svega onim za socijalne programe.
To znači da predstoji teško natezanje da se izbegne situacija u kojoj bi Amerika proglasila bankrot, sa veoma ozbiljnim posledicama: porast kamatnih stopa po kojima se zadužuje i veliki poremećaj u globalnom finansijskom sistemu, s obzirom na to da su obveznice njenog duga uglavnom u rukama stranih država, Kine, Japana i naftnih izvoznika, zemalja sa velikim trgovinskim suficitima i dolarskim rezervama.
Na svaki budžetski dolar koji potroši, američka vlada sada pozajmljuje 24 centa. U tekućoj budžetskoj godini, koja se završava 30 septembra, deficit, razlika između prihoda i rashoda u državnoj kasi, projektovan je na oko 1,6 biliona.
Obama polazi od toga da ovaj problem može da se reši samo na dugi rok, a među merama koje ima u vidu jeste i povećavanje poreskog opterećenja za „najsrećnije Amerikance”, ovdašnje milionere i milijardere. To je crvena marama za republikance, u čijem predlogu za fiskalno ozdravljenje se, naprotiv, predviđa dalje smanjivanje poreza.
Sem toga, Obama namerava da do 2023. za 400 milijardi smanji i troškove odbrane, što je takođe nešto što je za opoziciju „sveta krava”.
Amerika je doduše u najvećem delu svoje istorije imala fiskalnu neravnotežu – poslednji put budžetski višak (ali i šest biliona državnog duga) svom nasledniku je ostavio Bil Klinton, ali ovo je prvi put da je politički ulog tako visok.
Program koji je Obama izneo opozicija je proglasila „mrtvorođenim”, dok su liberalno orijentisani mediji, kao što je na primer „Njujork tajms”, pozdravili „povratak čoveka koga je Amerika izabrala za predsednika”. Po „Vašington postu”, „Obama je izneo moralni stav o tome šta znači biti demokrata”.
Konzervativcima naklonjen „Volstrit džornal”, u vlasništvu Ruperta Mardoka, njegov program ocenjuje kao „novu epizodu fiskalne drame u Vašingtonu”, s napomenom da je „isuviše rano za prognozu da li će se ona završiti kao tragedija, herojski ep ili farsa”.
Milan Mišić

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Viljnus zbog NATO samita kao tvrđava, sistemi Patriot usmereni ka Kaljiningradu
VILjNUS – NATO je pretvorio Viljnus, prestonicu Litvanije, u tvrđavu branjenu naprednim oružjem kako bi zaštitio američkog predsednika Džozefa Bajdena i druge lidere Alijanse na samitu sledeće nedelje, koji se održava 32 kilometra od litvanske granice sa ruskim saveznikom Belorusijom.
Više od 3.000 litvanskih vojnika brinuće o bezbednosti samita NATO-a u Viljnusu.
Šesnaest NATO saveznika poslalo je ukupno oko 1.000 vojnika da obezbeđuju dvodnevni samit 11. i 12. jula, koji se održava samo 151 km od same Rusije, prenosi Rojters.
 Mnogi od njih su poslali i napredne sisteme protivvazdušne odbrane koji nedostaju baltičkim državama.
„Bilo bi više nego neodgovorno da naše nebo bude nezaštićeno u trenutku kada Bajden i lideri 40 zemalja stižu“, rekao je predsednik Litvanije Gitanas Nauseda.
Nemačka je rasporedila 12 raketnih sistema Patriot, koji se koriste za presretanje balističkih i krstarećih raketa ili ratnih aviona.
Španija je dopremila sistem protivvazdušne odbrane NASAMS, Francuska šalje samohodne haubice Cezar, i uz Finsku i Dansku raspoređuje vojne avione u Litvaniji.
Ova zemlja je, uz Britaniju, isporučila sredstva protiv bespilotnih letelica.
Poljska i Nemačka su poslale snage za specijalne operacije pojačane helikopterima.
Drugi šalju opremu za borbu protiv bilo kakvih potencijalnih hemijskih, bioloških, radioloških i nuklearnih napada.
Litvanski predsednik vidi ove akcije saveznika kao potvrdu da je potrebno da NATO hitno uspostavi stalnu protivvazdušnu odbranu u baltičkim državama.
„Razmišljamo o tome šta će se desiti nakon završetka samita i radićemo sa saveznicima na stvaranju rotirajućih snaga za trajnu vazdušnu zaštitu“, rekao je on novinarima.
U selima pored beloruske granice, meštani su saopštili Rojtersu da se osećaju potpuno bezbedno, uprkos ponudi Minska da se tu nakon pobune smeste ruske plaćeničke trupe Vagner grupe i rusko nuklearno oružje.
Na aerodromu u Viljnusu, osam nemačkih raketnih bacača Patriot raspoređeno je sa cevima usmerenim u pravcu ruskog Kalinjingrada, a još dva prema Belorusiji.
„Znate gde se nalazite geografski i prilično dobro znate odakle pretnja dolazi. Litvanija je tražila od nas zaštitu samita, a takođe je NATO tražio pomoć od Nemačke. Ovo je naš odgovor“, rekao je potpukovnik Štefen Lib, komandant jedinice Patriota.
Litvanija je utrostručila jedinice pogranične straže na beloruskoj i ruskoj granici tokom leta, uz oficire iz Letonije i Poljske.
Dve zemlje su takođe poslale policiju da pomogne u patroliranju po Viljnusu.
Gradonačelnik Viljnusa je preporučio stanovnicima da odu na odmor van grada, ako žele da izbegnu gužve u saobraćaju, jer će veliki delovi centra prestonice biti zatvoreni tokom samita.
Kako javlja izveštač Tanjuga, deluje da su građani poslušali apel gradonačelnika, s obzirom na to da je na ulicama prisutan mali broj ljudi, policija patrolira i povremeno prolaze vozila pod njenom pratnjom.
Grad je okićen zastavama Litvanije, Ukrajine i NATO-a.

Zemljotres jačine 5,6 stepeni po Rihteru pogodio Tajvan
Zemljotres jačine 5,6 stepeni po Rihterovoj skali pogodio je danas Tajvan, saopštio je američki Geološki zavod.
Epicentar zemljotresa bio je 87 kilometara istočno od grada Hengčuna sa oko 31.200 stanovnika.
Do sada nema izveštaja o eventualnim žrtvama ili šteti.
Nije izdato upozorenje na cunami, preneo je Tas, prenosi Tanjug.

Petković: Svečlja kriminalizacijom Srba opravdava prisustvo parapolicije
Direktor Kancelarije za Kosovo i Metohiju Petar Petković ocenio je danas da je pokušaji ministra unutrašnjih poslova privremenih prištinskih institucija Dželjalja Svečlje da kriminalizuje Srbe sa severa KiM imaju za cilj da opravdaju, kako je naveo, protivpravno prisustvo parapolicijskih jedinica, „gde danonoćno terorišu srpski narod”.
„Lažni ministar, a pravi nasilnik i ekstremista Dželjalj Svećlja, zajedno sa njegovim okupacionim falangama preobučenim u odela Kosovske policije, jedini su kriminalci na severu Kosova i Metohije i tu nemaju šta da traže”, naveo je Petković u saopštenju. Poručio je da bi bilo najbolje da Svećlja „pođe od sebe i optužnice koja je godinama podignuta protiv njega zbog napada kamenicama na pripadnike tzv. Kosovske policije, ali i zbog prevrtanja vozila misije Euleks”.
Dodao je da bi Svećlja, umesto što „nezakonito da privodi Srbe navodnom poznanju pravde i prava”, trebalo prvo sam da prestane da beži od tog istog prava i pravde.
„Da li je sprovođenje reda i zakona to što je kukavički poslao svoje falange da duge cevi uperuju u sina predsednika Aleksandra Vučića zbog jedne majice? Da li je vladavina prava kada Kurtijevi specijalci pucaju u leđa Dragiši Galjku, Miljanu Deleviću, Milanu Jovanoviću, braći Stojanović iz Gotovuše? Ili, kada brutalno pretuku srpsku decu Daru i Kristijana”, zapitao je Petković. Naglasio je da „hibridni rat koji Svećlja kukavički vodi iz Prištine protiv svega srpskog i posebno severa Kosova i Metohije”, rezultirao time da „nema tog čestitog Srbina koji bi ni javno ni tajno pristao da bude alibi Svećlji u njegovoj bolesnoj opsesiji okupacije severa i proterivanja Srba sa Kosova i Metohije”.
„To mu nikada neće uspeti”, poručio je Petković. Svečlja je ranije danas u intervjuu portalu Košev rekao da nije protiv srpskog naroda, već, kako tvrdi â€žšovinističkih projekata Srbije i kriminalaca”.

Ferstapen: Srećan sam što smo pobedili 11. put uzastopno
Vozač Red Bula Holanđanin Maks Ferstapen izjavio je danas da je srećan što je svom timu doneo pobedu na Velikoj nagradi Velike Britanije u šampionatu Formule jedan, prenosi Bi-Bi-Si.
Ferstapen je Red Bulu doneo 11. uzastopnu pobedu u Formuli 1, čime je ovaj tim izjednačio 35 godina star rekord Meklarena..
„Naravno da sam vrlo srećan što smo opet pobedili. Tu mislim i na 11. uzastopnu pobedu za ekipu. Mislim da je to prilično neverovatno, ali danas nije bilo tako jednostavno”, rekao je Ferstapen, koji je u Silverstonu stigao do šeste uzastopne pobede ove sezone.
Vozač Red Bula je ove godine zabeležio osam pobeda. Drugo mesto na VN Velike Britanije pripalo je vozaču Meklarena Landu Norisu.
„Veliko hvala celom timu napravili su neverovatan posao. Ništa od ovoga ne bi bilo moguće bez napornog rada koji su uložili. Stavili su me na tvrde gume, ne znam zašto - još su nejasni po pitanju nekih stvari”, rekao je Noris.
Vozač Mercedesa Luis Hamilton je stigao do trećeg mesta u Silverstonu.
„Hvala svima koji su me podržavali. Osetio sam energiju, osetio podršku i to je takođe razlog zašto smo se vratili ovde”, izjavio je Hamilton.
Prvo mesto u generalnom plasmanu vozača drži Ferstapen sa 255 bodova, dok je njegov timski kolega Serhio Peres osvojio 156.
Naredna trka u šampionatu F1 biće vožena 23. jula za Veliku nagradu Mađarske na stazi Hungaroring, prenosi Tanjug.

Na prelazu Gradina, na izlazu iz Srbije, čeka se četiri sata
Prema informacijama uprave granične policije u 17.15 časova, putnička vozila čekaju četiri sata na graničnom prelazu Gradina, na izlazu iz Srbije a na Preševu, na izlazu iz zemlje, putnička vozila i autobusi š zadržavaju 35 minuta, navode iz Auto-moto saveza Srbije (AMSS).
Teretna vozila najduže čekaju na Batrovcima, na izlazu iz Srbije i to dva sata dok se na prelazu Horgoš i Šid, na izlazu iz Srbije, zadržavaju 90 minuta.
Na ostalim graničnim prelazima nema dužih zadržavanja za sve kategorije vozila, prenose iz AMSS-a.


  </body>
 </text>
</TEI>