<TEI version="3.3.0" xmlns="http://www.tei-c.org/ns/1.0">
 <teiHeader>
  <fileDesc>
   <titleStmt>
    <title>The shortest TEI Document Imaginable</title>
   </titleStmt>
   <publicationStmt>
    <p>First published as part of TEI P2, this is the P5
         version using a namespace.</p>
   </publicationStmt>
   <sourceDesc>
    <p>No source: this is an original work.</p>
   </sourceDesc>
  </fileDesc>
 </teiHeader>
 <text>
  <body>
Softver obračunava popust za penzionere
Kada se vratila iz prodavnice, sa kesom proizvoda od kojih je nekoliko kupila na sniženju, penzionerka iz Skojevskog naselja u Beogradu iz čiste znatiželje „bacila” je još jedan pogled na račun.
Tada je uočila da su cene na etiketama artikala na koje je kao penzioner ostvarila određeni popust zapravo identične sa iznosima  koji su bili istaknuti na računu.
To je, zaključila je ova Beograđanka, značilo da joj popust na kasi ipak nije bio obračunat. Njen suprug odlučio je da se vrati u prodavnicu i zatraži objašnjenje od nadležnih.

Oko „igra” zbog umora i neispavanosti
Jedan od problema koji ljude iritira je pojava iznenadnog igranja oka.
Ovo titranje, treperenje, podrhtavanje očiju je veoma čest i na sreću – retko ozbiljan medicinski problem.

Po­zo­ri­šni ma­ra­ton za oda­bra­nu pu­bli­ku
Na­ziv ovo­go­di­šnjeg po­zo­ri­šnog ma­ra­to­na u Som­bo­ru – „Koc­ka je ba­če­na”, do­bro od­sli­ka­va uče­sni­ke. Ni­je ov­de reč o po­zo­ri­šnim pred­sta­va­ma, već o gle­da­o­ci­ma. U Som­bor će 14. ju­na, do­pu­to­va­ti po­zo­ri­šni ma­ra­ton­ci/eki­pe iz ra­znih gra­do­va Sr­bi­je, ali i iz Bo­sne i Her­ce­go­vi­ne, Slo­ve­ni­je i Cr­ne Go­re. Ma­ra­ton­ce/pu­bli­ku či­ne sa­mo oni ko­ji za jed­nu kar­tu go­stu­ju­ćih pred­sta­va mo­gu da pla­te 1.200 di­na­ra. Si­gur­no je da su tro­ško­vi za or­ga­ni­za­ci­ju tog is­cr­plju­ju­ćeg po­du­hva­ta ve­ći od sred­sta­va ko­ja će se pri­ku­pi­ti pro­da­jom ka­ra­ta i do­na­ci­je će po­kri­ti raz­li­ku. 
Som­bor­sko po­zo­ri­šte ima do­bru prak­su da pen­zi­o­ne­ri, za ve­ći­nu do­ma­ćih pred­sta­va, do­bi­ju 50 od­sto po­pu­sta. Ov­de to, na­rav­no, ne va­ži, jer šta će ta sta­ra ge­ne­ra­ci­ja na jed­nom ma­ra­to­nu. Ne­ka star­ci ku­pu­ju le­ko­ve i dru­ga po­ma­ga­la neo­p­hod­na sta­rač­kom do­bu, a ako im išta pre­o­sta­ne, ne­ka po­ma­žu ne­za­po­sle­ne unu­ke. Šta će ma­ra­ton i ar­mi­ji ne­za­po­sle­ne omla­di­ne? Pa oni uče­stvu­ju u ma­ra­ton­skom na­po­ru tra­že­nja po­sla u Som­bo­ru i naj­ši­roj oko­li­ni, uklju­ču­ju­ći i po­vre­me­ne od­la­ske na se­zon­ske po­slo­ve, ili tra­že stal­ni po­sao u ino­stran­stvu. Svi zna­ju da je som­bor­ska pri­vre­da de­va­sti­ra­na. 
Da sam di­rek­tor Po­zo­ri­šnog ma­ra­to­na, ne bih iz nje iz­ba­cio ne­za­po­sle­nu omla­di­nu, a ni star­ce ko­ji vo­le po­zo­ri­šte. Za­dr­žao bih dve-tri go­stu­ju­će po­zo­ri­šne eki­pe u gra­du još je­dan dan, uz mol­bu da re­pri­zi­ra­ju svo­je pred­sta­ve. To bi bi­la post­ma­ra­ton­ska tr­ka za one ko­ji vo­le i ko­ji­ma tre­ba po­zo­ri­šte. Kar­te po 250 di­na­ra po pred­sta­vi bi po­kri­le do­dat­ne tro­ško­ve no­će­nja i is­hra­ne sva­ke za­dr­ža­ne eki­pe. Mo­žda će sle­de­ćih go­di­na nov or­ga­ni­za­tor ma­ra­to­na ima­ti u vi­du ovaj ili sli­čan pred­log.
Dr Raj­ko Igić, Som­bor

Latinični apsurdi republičkih organa
Ni 11 godina posle usvajanja Ustava država nije obezbedila stvarnu službenu upotrebu ćirilice, pa nas zato raduju medijski napisi koji najavljuju da će se po tom pitanju ipak nešto promeniti. Na žalost, već letimičan pogled na sadržaje koje pomenuti naslovi najavljuju ukazuje na suštinsko nerazumevanje problema u vezi s primenom zakona i doslednom službenom upotrebom srpskog jezika i ćiriličkog pisma. A to je, iskustvo nam govori, uvod i plodno tlo za nove probleme, povrede prava i društvene podele.
Izdavanje latiničnih službenih akata pojedinih republičkih organa ili nekih gradskih službi u Beogradu dovoljno govori o apsurdnosti situacije. Toj apsurdnosti još više doprinose objašnjenja prema kojima službena upotreba ćiriličkog pisma nije obezbeđena zbog propusta prilikom javne nabavke ili zastarelosti informatičke opreme koja podržava samo latinicu.
A jedan od osnovnih problema je u tome da Republika Srbija nema definisanu jezičku politiku. Sama činjenica da je sistemski zakon donet još 1991. godine dovoljno ukazuje na to, dok podatak da je ovaj propis nekoliko puta menjan i dopunjavan (poslednji put 2010), govori u prilog tome da postoje svest o problemima u primeni i pokušaji njihovog prevazilaženja. Međutim, problemi ne samo da nisu nestali, nego su se povećali. Bez javne rasprave, koju bi morala da predvodi struka, beskrajne izmene i dopune samog zakona očigledno su jalov posao.
Zamenik zaštitnika građana za prava nacionalnih manjina
CEO TEKST SAMO U ŠTAMPANOM I DIGITALNOM IZDANjU

Šta je stvarni srpski izvoz
Trudeći se da barem zvuče učenije, mnogi javni službenici pribegavaju korišćenju stranih termina. Usta su im puna ofisa, čejndžovanja, šerovanja, volova, pajp lajnova, šou kejsova i sl. Ipak u seriji anglicizama koje grobari srpskog jezika nameću javnosti preovladava Dži Di Pi. Bruto domaći proizvod se nameće kao vrhovni pokazatelj svih ekonomskih i društvenih kretanja.
Ovaj nesavršeni ekonomski pokazatelj izmišljen je tek početkom 20. veka, a svetska privreda se dinamično razvijala i pre toga. I sam Sajmon Kuznec koji je razvio BDP upozoravao je da je to i suviše „bruto“ mera, adekvatna tek za merenje kratkoročnih promena u ekonomskoj aktivnosti ali ne i za merenje ukupnog blagostanja.
U BDP ulaze i javna i privatna potrošnja i neto izvoz i investicije, to je jedan veliki zbir svega. Kritičari ovog instrumenta  ukazuju da on ignoriše važne faktore od značaja za kvalitet života, kao što su korupcija, zagađenje životne sredine, bezbednost. BDP se može povećati čak i ako, na primer, država izgradi više zatvora, ali hoće li to učiniti život kvalitetnijim?
BDP može da raste uporedo sa siromaštvom, ali i s padom kvaliteta obrazovanja, može da raste i ako zdravlje nacije opada. Sve ovo je posebno izraženo u privredama čiji je rast većinski baziran na stranim direktnim investicijama (SDI) i njihovom izvozu.
*Ekonomski institut „Džon H. Daning”, Velika Britanija
CEO TEKST SAMO U ŠTAMPANOM I DIGITALNOM IZDANjU

Ni lični, ni politički progon
Medijska kampanja kojom se omalovažava i degradira Odeljenje za istoriju i Filozofski fakultet Univerziteta u Beogradu nastavak je neuspešne opstrukcije rada Odeljenja koja je počela 2015. godine, prilikom izbora upravnice Odeljenja. Nezadovoljna organizacijom izbora koja je izvedena u skladu s propisima i zastupajući stav da je potrebno izabrati prof. dr Smilju Marjanović Dušanić, koja nije imala podršku većine (za upravnicu je izabrana prof. dr Danijela Stefanović tajnim glasanjem), grupa nastavnika, među kojima i doc. dr Miloš Ković, prof. dr Aleksandar Fotić i prof. dr Žarko Petković, napustila je sednicu i započela bojkot Veća Odeljenja, što se prenelo i na veća Fakulteta. Organizovani i kontinuirani bojkot sednica Odeljenja za istoriju, o čemu je bila obaveštena i inspekcija Ministarstva prosvete, ugrožava nastavni proces i interese zaposlenih i studenata.
Opstrukcija veća Fakulteta dovela je do višemesečnih kašnjenja u donošenju svih odluka, te su se u pravnom vakuumu našle i kolege sa istorije koje su opstrukciji doprinele, verujući da im se ovakav pravni problem ne može dogoditi. Međutim, dogodio se. Istekom izbora u nastavnička zvanja istekli su im i ugovori o radu. Time se otvorilo i pitanje njihovog radnog statusa.
Nastavnici Odeljenja za istoriju: prof. dr Andrija Veselinović, prof. dr Miloš Jagodić, prof. dr Radoš Ljušić, prof. dr Siniša Mišić, prof. dr Radivoj Radić, prof. dr Suzana Rajić, prof. dr Nikola Samardžić, prof. dr Vlada Stanković, prof. dr Danijela Stefanović, prof. dr Dubravka Stojanović, prof. dr Radina Vučetić, prof. dr Jelena Mrgić, prof. dr Marko Šuica, doc. dr Čedomir Antić, doc. dr Haris Dajč, doc. dr Larisa Vilimonović, doc. dr Jelena Rafailović, doc. dr Aleksej Timofejev
CEO TEKST SAMO U ŠTAMPANOM I DIGITALNOM IZDANjU

Hapšenje zbog filma „Dedpul” na „Fejsbuku”
LOS ANĐELES – Jedan muškarac uhapšen je u Kaliforniji, jer je film „Dedpul” (Deadpool), koji je zasnovan na Marvelovom stripu o nekonvencionalnom antiheroju, postavio na društvenu mrežu „Fejsbuk” nekoliko dana pošto je počelo prikazivanje tog filma u februaru 2016. godine, saopštile su američke vlasti.
Vlasti su navele da je Trevon Moris Frenklin (21) uhapšen u utorak po federalnoj optužnici za povredu autorskog prava. Hapšenju je prethodila istraga američkog Federalnog istražnog biroa (Ef-Bi-Aja).
Kako je navedeno, film „Dedpul” je na Frenklinovoj stranici na „Fejsbuku” imao više od pet miliona pregleda. Frenklin se suočava sa mogućom kaznom do tri godine zatvora. (Beta)

„Epl” razvija automobil bez vozača
Izvršni direktor „Epl” Tim Kuk potvrdio je da ta kompanija radi na razvoju samovozećeg automobila.
Dugo se nezvanično govorilo o mogućnosti da kompanija poznata po „ajfonima” samostalno razvija autonomnu tehnologiju vožnje, a čak je i jedan takav automobil bez vozača primećen u blizini njenog sedišta u Kaliforniji, objavio je „Telegraf”. Kompanija poznata po svojoj tajnovitosti odbijala je da potvrdi tu informaciju.
Samovozeća vozila viđena su kao jedna od glavnih mogućnosti daljeg razvoja tehnoloških kompanija, među kojima prednjače „Tesla”, „Gugl” i „Uber”, koje rade na softveru za tu namenu.
„Fokusiramo se na autonomne sisteme. To je suština tehnologije za koju smatramo da je veoma važna”, rekao je Kuk, i dodao: „Za nas je ovo najvažniji od svih projekata kada je veštačka inteligencija u pitanju. Ujedno, to je i jedan od najkomplikovanijih projekata na kojima radimo.”
„Eplov” projekat „Titan” doživeo je glavnu promenu prošle godine, kada je kompanija odustala od razvoja sopstvenog automobila zarad razvoja softvera koji će autonomno upravljati vozilima u budućnosti.
Kuk je, međutim, odbio direktno da odgovori na pitanje da li „Epl” želi da konstruiše svoj sopstveni automobil, preneli su američki mediji.

Bob Dilan prepisivao sa interneta govor za Nobela
Govor američkog muzičara Boba Dilana, kojim je ispunio uslov za novčani deo Nobelove nagrade za književnost u vrednosti od 900.000 dolara, možda je plagijat. To je, kako prenose svetski mediji, objavio internet magazin „Slejt” (Slate), tvrdeći da su delovi Dilanovog obraćanja prepisani sa sajta „Sparknotes”, baze koju studenti koriste kao vodič za lektiru koju nisu pročitali.
Novinar pomenutog onlajn magazina uočio je neverovatno veliku sličnost između Dilanovog pominjanja romana „Mobi Dik”, kao jednog od tri koja su na njega imala ogroman uticaj, i onoga što o tom delu Hermana Melvila piše na sajtu „Sparknotes”. Sumnju je pobudilo to što rečenice koje je nagrađeni umetnik citirao u „Mobi Diku” ne postoje. Daljim istraživanjem otkrilo se, međutim, da su identični izrazi navedeni u prikazu romana na sajtu za učenike. Takvih fraza u njegovom polučasovnom obraćanju ima čak 20.
Ovo je, ipak, samo još jedna čudna stvar u nizu u vezi sa Dilanovom nagradom. Pre svega, kada je u oktobru prošle godine proglašen za dobitnika, deo javnosti ostao je začuđen činjenicom da po prvi put priznanje za književnost ide u ruke muzičara. Zatim se kantautor danima nije javljao Nobelovom komitetu koji po običaju obaveštava laureate o nagradi, a zatim se zbog ranije planiranih obaveza nije pojavio ni na ceremoniji dodele u decembru, već je diplomu preuzeo u aprilu na zatvorenom sastanku sa predstavnicima Švedske kraljevske akademije, kada je u Stokholmu održao dva koncerta.
Na posletku, samo pet dana pre isteka predviđenog roka, poslao je govor snimljen u Los Anđelesu i time stekao pravo na novčani ček. Objavljivanjem vesti o mogućem plagiranju obraćanja, Dilanov čin liči na potez tinejdžera koji u poslednjem trenutku pred ispit prepisuje domaći sa interneta.

Sumnju je pobudilo to što rečenice koje je nagrađeni umetnik citirao u „Mobi Diku” ne postoje

Nagrađenom muzičaru takva vrsta pozajmica nije strana, ali je ceo slučaj dobio notu ironije s obzirom na to je dobitnik jedne od najprestižnijih svetskih nagrada u oblasti književnosti – prepisivao. Dilan se više puta tokom dugačke karijere našao pod optužbama da je kao svoje predstavljao pojedine pesme drugih autora, što je odlučno negirao tvrdeći da se drži svog umetničkog izraza. Jednom je čak bio optužen da je prepisao tekst iz turističke brošure o Nju Orleansu, navodi „Vašington post”.
Oni koji su ga branili su smatrali da su kolaži kakve on pravi sasvim dopušteni u umetnosti, dok su se njegovi odani obožavaoci pozivali na izreku nepoznatog autora da „dobri umetnici kopiraju, a odlični kradu”. Da li će i Nobelov komitet u to poverovati?

Dva dana bluza, kantrija i garažnog roka
Dvodnevni muzički festival „Bed mjuzik bugalu”, koji će biti održan u petak i subotu u beogradskom „Dorćol placu”, okupiće neke od najboljih mladih garažnih rok bendova iz SAD, kao i muzičare s američkog juga koji su već legende izvornijih žanrova poput bluza i kantrija, ali u tvrdo elektrificiranoj verziji.
Prve večeri festivala nastupiće Skot H. Bajram, hilbili bluzer koji spaja duh odmetničkog kantrija i hevi metal klasika kakav je „Motorhed”. Nakon njega će na binu Džejms Leg, čovek koji i liči na pokojnog Lemija Kilmistera i, ništa manje žestoko od njega, na električnom klaviru svira svoju kombinaciju soula, bluza i garažnog roka koju je utemeljio još u danima kada je predvodio danas kultni pankoidni bluz duo „Black Diamong Heavies”. Za kraj večeri je ostavljen spektakularni kantri-gospel obred za spasenje duša koji služe „Slim Cessna’s Auto Club”.
Druge večeri „Bugalua” na programu su „veštice” iz Los Anđelesa poznate kao „Death Valley Girls”, koje se nakon četiri godine rada smatraju jednim od najperspektivnijih garažnih rok bendova. Odmah za njima na scenu će se popeti podjednako energični „The Shivas”, koji obnavljaju surf-pop psihodeliju iz šezdesetih godina. Glavna atrakcija druge večeri su „Th’ Legendary Shack Shakers”, kojima rokabili i bluz iz močvare nisu bili dovoljni nego su u njih umeli da umešaju čak i „agridastrijal”, kao ruralnu verziju „indastrijal” muzike iz urbanih pustoši.
Kao predgrupe će svirati i dva domaća benda. U petak će muzički povratak nakon tridesetak godina imati STRAH, jedan od bendova iz osamdesetih godina u koje su polagane velike nade pre nego što su se prerano razišli. Dan kasnije će nastupiti psihodelični trio „Dogs in Kavala”.

Mi ne idemo nikud i ne radimo ništa
Prozapadne opozicione stranke koje organizuju proteste nikako ne žele da se oprobaju na izborima nakon što su već deset puta okupili svoje pristalice na ulicama.
Nesvakidašnji zahtev dela opozicije da se nikako ne raspisuju izbori politički je fenomen kakav se retko može videti u svetu, ali u Srbiji je izgleda i to moguće. Samo u Srbiji postoji opozicija kojoj nije cilj dolazak na vlast ili bar ne dolazak na vlast na izborima.
Tokom jučerašnje protesne šetnje imali smo priliku da ovo čujemo od predsednika Demokratske stranke Zorana Lutovca koji je dao izjavu za televiziju N1 koja je medijski promoter protesta i dela opozicije koji ih organizuje.
Na pitanje reporterke N1 da li misli da su izbori pravi način da se protesti kapitalizuju kako smatraju brojni analitičari, Lutovac kaže da to nije dobra procena.
- Leto je, manje je ljudi na ulicama, to treba raditi kad ste najjači, a ne kad slabite. Najjači ste krajem avgusta ili početkom septembra kad se ljudi vrate sa odmora - rekao je Lutovac.

OVO NEMA NIGDE NA SVETU: OPOZICIJA PRETI VUČIĆU AKO RASPIŠE IZBORE!

N1: Analitičari misle da opozicija treba da kapitalizuje ove proteste. Mislite li da su izbori način?

Zoran Lutovac: Ne, to nije dobra procena! Leto je, manje je ljudi na ulicama, to treba raditi kad ste… pic.twitter.com/gqcZWohz1o
— Detektor laži (@LaziDetektor) July 9, 2023

Po svemu sudeći, okupljenih je zaista sve manje, a deluje da su pristalice prozapadne opozicije morale da napuste Srbiju zbog ,,diktature” i lošeg života te da svoju tugu blaže na plažama primorskih zemalja.
Ipak, Lutovac ne sumnja da će se pristalice vratiti. Samo da se završe letovanja. 
Međutim, ni tada, izbori neće biti tema za ovaj deo opozicije već formiranje prelazne vlade bez izbora, legitimiteta i mimo volje naroda kako je to već viđeno tokom dvehiljaditih.
- Izbori za nas nisu tema. Ako raspišu izbore, imaće građane na ulicama - poručio je Lutovac.

Srpska jedina štiti Ustav BiH i Dejton
Od našeg stalnog dopisnika 
Banjaluka – Republika Srpska nije izvor problema, već mesto na kom se donose odluke koje pozivaju na domaći dogovor i pronalazak rešenja. U Banjaluci nisu izglasani akti o secesiji, već akti koji omogućavaju relaksaciju i koji pozivaju na dijalog i dogovor. Kao što se desilo na nedavnoj sednici dve entitetske vlade, što mi vidimo kao model odnosa za budućnost, rekao je Nenad Stevandić, predsednik Narodne skupštine Republike Srpske. On je u razgovoru za „Politiku” istakao da je već posle tri dana nakon zajedničke sednice vlada Republike Srpske i Federacije BiH došao „doprinos” saradnji naroda i entiteta i od strane Kancelarije visokog predstavnika (OHR).
„Oni su svoje sporne odluke doneli svega tri dana posle sednice na kojoj su započeti domaći dogovori. To sve objašnjava. Ne dozvoljavaju da se sami dogovorimo. Ne odgovara im da se priča o investicijama, o povratku mladih, zapošljavanju i rastu BDP-a”, rekao je on. Govoreći o podeli državne imovine, podsetio je da su jedine granice koje su nacrtane posle Drugog svetskog rata one koje su podelile entitete u BiH. „Te granice su plod međunarodnog ugovora. Šta one dele ako već nisu međudržavne granice? Pa dele imovinu entiteta! Stoga pokušaj osporavanja imovine Republike Srpske u stvari predstavlja svesno izazivanje krize i sukoba.”
 
Utisak je da BiH ulazi u ozbiljnu krizu. Skupština je usvojila dva zakona i njima odbacila odluke visokog predstavnika i Ustavnog suda BiH. Oba zakona suspendovao je Kristijan Šmit. Šta je Srpsku opredelilo na ove korake? 
Nesporno je da je visoki predstavnik generator sukoba i nesporazuma u BiH. To proističe iz činjenice da on nema legalno imenovanje. Po relevantnim rezolucijama SB UN, BiH je bez visokog predstavnika. Jake zemlje, koje ne zavise mnogo od SB UN, progurale su da Šmit sedne u kancelariju visokog predstavnika bez obzira na to što nema legalitet. Zato imamo stvaranje cikličnih krugova krize. Takođe, Ustavni sud BiH je jedina institucija koja ne počiva na dejtonskim principima – konsenzusu dva entiteta i tri naroda. Tamo dominiraju tri stranca, koji zajedno s dva Bošnjaka preglasavaju Srbe i Hrvate. To je izvor svih problema. Sve što je i ranije radila Narodna skupština RS bila je reakcija na odluke koje donose ove institucije. Neverovatno je da Bošnjaci ne žele da imaju još jednog Bošnjaka u Ustavnom sudu, već nastoje da tamo ostane Nemac ili Albanac. To je za nas znak da se sa BiH upravlja spolja, a za druge nada da će strane sudije, kao u ratu strani avioni, doneti prednost Bošnjacima.
 
Odluke Skupštine RS nailaze na ozbiljnu ljutnju na Zapadu. 
Mi moramo ostati jedinstveni i uporni, ne sme biti pukotina među Srbima. Moramo sačuvati odlične odnose sa Srbijom i svoju neutralnost. Imamo otvorene sve komunikacijske kanale, čak i sa zemljama koje nas stalno kritikuju. Mi ćemo nastaviti da nudimo rešenja, koja će uvek biti zasnovana na dejtonskim principima, a to znači da nijedna odluka ne sme da bude doneta preglasavanjem, bez saglasnosti dva naroda i dva entiteta. A upravo su to radili visoki predstavnik i Ustavni sud BiH. Mi to razumemo kao nastojanje da se ovde provociraju krize i sukobi. Na to reagujemo pametno i nećemo dozvoliti da budemo okrivljeni za ono što je neko drugi smislio.
 
Da li je nametanje model po kom dugoročno može disati BiH? 
Ne, naprotiv, to je potpuno glupo, jer u BiH je već ispod 1,5 miliona Bošnjaka, oko milion Srba i manje od pola miliona Hrvata. Niko nikog tu ne može da nadjača i ugrozi. Mogu samo da se stvaraju nepotrebne krize. Razumem frustraciju Bošnjaka zbog percepcije da samo oni nemaju svoju državu. Zato postoji neki prikriveni cilj da se preko geopolitičke osovine – koju ovde drže Amerikanci i Britanci, posredstvom OHR-a i stranih sudija – isposluje neka supremacija Bošnjaka. Ali to ne može i neće ići preko leđa druga dva naroda i može samo silom da se desi. To ne žele ni Hrvati, koji su u zadnje vreme bili zavisni od Srba, i čiju smo poziciju štitili samo zato da ne bismo mi došli na red, a ne zato što smo u ljubavi s onima koji često pokazuju proustaške stavove. Srpska nije osnovana voljom tih sila koji sada rade protiv nje, ali je od njih prihvaćena kao neminovnost. Ipak se nadležnosti Srpske stalno tope i ako se to nastavi biće kao da je nismo ni stvorili i zato je reakcija RS tako odlučna.
 
Dakle, sem brige za državnu imovinu, korake Srpske uslovila je akumulacija nezadovoljstva. Ipak stižu upozorenja. 
Sva briga kojom Dodika žele da predstave kao figuru koja krši Dejtonski sporazum i ustavni poredak velika je laž. Dodik ima poseban stil, ali on je samo alibi da se dovrši posao obesmišljavanja i obezvlašćivanja RS. Manji deo opozicije to ne razume. Pa još daju podsticaj alibiju međunarodnog faktora. Dodik ima veliki politički kapacitet i vuče najveći broj konaca. Ali to je stvar koja pripada političkom spektru. U pravnom spektru ni Dodik ni RS nikada nisu doneli odluke o disoluciji. Nijedna institucija RS nije donela odluku o otcepljenju. Naše odluke treba pažljivo čitati. Mi u njima tražimo da se izaberu sudije Ustavnog suda BiH, jer je tako predviđeno. Ali volje za to nema kod Bošnjaka koji te sudije mogu da koriste za atak na RS. I zato smo tu gde jesmo. Što se imovine RS tiče, kada smo 2012. potpisivali ugovor s nemačkom kompanijom u vezi s izgradnjom energetskih objekata – isti ovaj kakav sad imamo sa Srbijom, jer su Nemci odustali – tada Ustavni sud nije problematizovao imovinu. Nije smeo protiv stranaca, niti su federalni partneri vikali da ne možemo bez njihove saglasnosti. U pozadini je srbofobija, a ne zajednički razvoj.
 
Dakle, odgovornost za krizu smeštate pre svega u Sarajevo i kod međunarodnih predstavnika. 
Pogledajte, na 9. januar su ranije dolazili svi. Sve do momenta kada su stranci odlučili da izazovu krizu. Nakon što su Dan RS proglasili neustavnim, počinje kriza, a mi počinjemo još žešće da ga slavimo. Svetosavska nagrada je takođe problematizovana od Bošnjaka, ali je Ustavni sud odlučio da ona nije uvredljiva. Taj sud je ušao u formu da deli srpske svece. Da procenjuje koji svetac vređa interese bošnjačkog naroda. Pa ih valjda Sveti Sava ne vređa, jer je Srbin, a Sveti Stefan, ipak, vređa. Oni su se upustili i u meritum verskog, društvenog, običajnog i potpuno polupali lončiće.
 
Da li RS nastupa jedinstveno u aktuelnoj krizi? 
Kao osnivač SDS-a i iz kog sam izašao u vreme čudne nacionalne politike u najvećoj stranci opozicije, mogu samo da skinem kapu za poslednje stavove i da kažem da se ta partija ponaša državotvorno. Nadam se da će tako i ostati. Trenutno, SDS je stranka opozicije koja razume razliku između vlasti i države.
Setite se, targetiranje Karadžića nekada je bilo isto kao aktuelno prokazivanje Dodika. Karadžića su najpre oterali u šumu, pa u zatvor, a prethodno su mu garantovali da neće biti procesuiran. Pravili su hajku kako bi od njega napravili kriminalca, lažući da je iz Prijedorske banke odneo tri miliona maraka. Želeli su stvoriti nezadovoljstvo naroda prema njemu, što nije uspelo. Ne verujem ni da će uspeti aktuelni pokušaji po istom principu. Nismo mi društvo koje drugačije živi i radi ili ima drugačije demokratske principe od nemačkog, francuskog ili švajcarskog modela. U vreme evropske cenzure u vezi s ratom u Ukrajini možemo čak reći da smo pet puta slobodniji. U Banjaluci možete da kritikujete i hvalite Putina ili Zelenskog, a u Berlinu i Parizu to ne smete. Udar na RS, sem napada na naše vrednosti, jeste udar i na demokratsko društvo.
 
Neki u poslednjim dešavanjima u RS pronalaze baš uticaj dešavanja u Ukrajini. 
Sukob u Ukrajini ima veze sa situacijom u celom svetu. Pa ima refleksije i na Balkan. Mi u tom ratu ne učestvujemo. Nepoštovanje međunarodnih ugovora je uvek generator koji dovodi do ratova. Nepoštovanje Kumanovskog sporazuma i Rezolucije 1244 izaziva krizu na KiM, jer Srbi nisu dobili svoje bezbednosne snage da ih štite. Minski sporazumi nisu poštovani dok je trajala tortura nad stanovništvom Donbasa. Ako se setimo kako se pred Drugi svetski rat raspalo Veće naroda i kako se danas ljuljaju UN, možemo da povučemo mnoge paralele. Ali mi nigde ne treba da srljamo. BiH treba da se liši ambicije za priključivanje u bilo kakve vojne asocijacije. Ali EU je odlučila da pritisne BiH da se mora opredeliti. Na svu sreću bez mišljenja Srba to se ne može desiti. Blokirali smo pristupanje NATO-u i uvođenje sankcija Rusiji. Srpska može da se ponosi kako tretira ukrajinsku manjinu, koja je ovde najbrojnija. U Prnjavoru živi nekoliko hiljada Ukrajinaca, koji imaju svoje crkve i mi želimo da niko u Srpskoj nema ikakvih problema. To je za nas čast.
 
Verujete li u neka saznanja da se razmatra smena Dodika? 
Mi smo OHR još ranije potpuno pobedili, argumentima i dokazima. Dokazali smo da su svi visoki predstavnici imenovani rezolucijama SB UN. Prezentovaćemo dokumente koji su potpisani između parafa i potpisa Dejtonskog sporazuma, sa takozvane Konferencije za implementaciju mira u Londonu – koja je ustanovila Savet za sprovođenje mira (PIK) i pozvala zvaničnim dokumentima SB UN da potvrdi prvog visokog predstavnika. Dakle, čak i kada bi Šmit smenio Dodika, mi to ne bismo objavili, jer nema legalitet. Ako nema legalitet imenovanja i njegove odluke su nelegalne. Pa kako onda da njegove odluke objavljujemo u „Službenom glasniku RS”? Ovog trenutka, Srpska je ta koja čuva pravni poredak u BiH. Sve akcije iz RS zasnovane su na pravu i to svi dobro znaju. Zato su prešli na drugu strategiju – zloupotrebu Ustavnog suda.
 
Šmit je nametnuo zakon koji inkriminiše one koji ne poštuju njegove, kao i odluke Ustavnog suda. 
Time želi da upotrebi domaće institucije za izazivanje krize. To će opet raditi nametanjem zakona. Oni koji budu prihvatili da sprovode takve zakone mogu da naprave poremećaj mira. Zato je Dodik najavio da će u Nemačkoj tužiti Šmita za lažno predstavljanje, ali i za narušavanje mira, a to je najveći zločin. Mi u RS sem pravnog poretka RS i BiH čuvamo i mir.
 
Posebnu nervozu na Zapadu izazvala je najava suspenzije ingerencije Suda i Tužilaštva BiH i agencije Sipa. 
Jedan šeik je u otporu zapadnjačkoj agresiji rekao da muslimani ne jedu svinjetinu, ali da ako treba da umru od gladi, možda i mogu da ih nateraju na to. Ako naše postojanje bude ugroženo, bićemo prinuđeni da donosimo zakone koji će imati pravni legalitet i koji će se primenjivati na teritoriji RS. A sasvim drugi zakoni će važiti u FBiH. Imaćemo praktično dve zemlje. To ne priželjkujem, već se nadam da će biti pameti u međunarodnim centrima, što uključuje i neophodnu katarzu u EU, koja ovde treba da zameni OHR. Treba da se imenuju domaće sudije i da se sprovode domaći zakoni, te da niko nikome ne koči razvoj.
 
Na osnovu čega tvrdite da se neće dozvoliti da Srbi u BiH budu svedeni na manjinu i podvrgnuti nasilju kao na KiM? 
Teroristički režim koji na KiM ugrožava Srbe često pominje Srpsku, što je za nas veliko priznanje. Kada tvrde da neće dozvoliti RS na KiM, to je potvrda da je Srpska toliko etablirana da joj se ni ćošak ne može odbiti. Niko sem naše skupštine neće donosi odluke u ime nas, niti će imenovati gradonačelnike u ime naših građana tako što će da raspisuje izbore i sa dva-tri odsto izlaznosi priznaje njihove rezultate. A mnogi u Sarajevu bi to voleli. U RS postoje dva veća naselja sa Bošnjacima, Kozarac i Janja, koja uživaju svu našu pažnju, prava i ljubav. Ipak, BiH iz devedesetih i danas nije ista. U Sarajevu nema Srba, svi gradovi su monoetnički u oba entiteta, uz izuzetke Drvara, Glamoča, Grahova i Petrovca u FBiH. Izmaštana multietnička priča je samo lažni građanski model za konačnu supremaciju Bošnjaka.

Bajden: Saudijska Arabija i Izrael daleko su od sporazuma o normalizaciji odnosa
Izrael i Saudijska Arabija su daleko od sporazuma o normalizaciji koji bi uključivao sporazum o odbrani i američki civilni nuklearni program, rekao je predsednik SAD Džozef Bajden u intervjuu za Si-En-En.
Američki zvaničnici su posredovali u pokušaju da postignu dogovor o normalizaciji odnosa između dve zemlje, podseća Rojters.
„Daleko smo odatle. Imamo o mnogo čemu da razgovaramo”, rekao je Bajden.
Izraelski ministar energetike Izrael Kac je prošlog meseca izrazio protivljenje ideji da Saudijska Arabija razvija civilni nuklearni program kao deo bilo kakvog uspostavljanja odnosa između dve zemlje posredstvom SAD.
Bajden je ukazao na odluku Saudijske Arabije, uoči njegove posete kraljevstvu prošlog leta, da otvori svoj vazdušni prostor za sve avio-prevoznike, otvarajući put za više preleta ka i iz Izraela, prenosi Tanjug.

Bajden otputovao na evropsku turneju, posetiće Britaniju, Litvaniju i Finsku
Predsednik SAD Džozef Bajden otputovao je danas na evropsku turneju tokom koje će posetiti Veliku Britaniju, Litvaniju i Finsku, javlja Rojters.
Bajden će večeras stići u London, a narednog dana će se sresti sa britanskim kraljem Čarlsom III, prvi put od kada je krunisan.
On će razgovarati i sa britanskim premijerom Rišijem Sunakom u Dauning stritu.
Sledeća poseta je samit NATO u Viljnusu, u Litvaniji.
Bajden će provesti dva dana u glavnom gradu Litvanije, koja je domaćin godišnjeg samita NATO.
On ćee učestvovati na sastancima sa liderima i održati govor na Univerzitetu u Viljnusu.
Konačna stanica je Helsinki, gde se očekuje da će Bajden u četvrtak proslaviti proširenje NATO sa Finskom kao najnovijom članicom alijanse.
Ova nordijska zemlja je u aprilu postala 31. članica NATO.
Bajdenov savetnik za nacionalnu bezbednost Džejk Saliven rekao je da će Bajdenovo putovanje „pokazati predsednikovo vođstvo na svetskoj sceni”, navodi AP, prenosi Tanjug.

Budi hrabra – reci NE nasilju
Od početka godine čak 22 žene ubijene su u porodičnom nasilju, a među njima se nalaze i dve devojčice. Podaci Centra za podršku ženama govore da je od 2010. godine u porodično-partnerskom odnosu ubijeno više od 330 žena, a statistika svedoči da se svaka treća žena ranije obraćala institucijama sistema za pomoć. Brojke takođe upozoravaju da je u prethodnoj deceniji trećina žena ubijena vatrenim oružjem, a taj trend nastavlja se i u ovoj godini, u kojoj je šest žena stradalo na ovaj način. Statistika koja svedoči da osam od deset žena strada od ruke muža, oca ili brata postaje još bolnija kada se iza nje pomole lica više od 400 dece koja su u poslednjih deset godina ostala bez majki i odrastaju s doživotnim žigom da im je otac ubica – neki od njih nastavili su život s bakama i dekama, drugi odrastaju u hraniteljskim porodicama, a neki mališani detinjstvo provode u domovima za decu bez roditeljskog staranja.
Is­tra­ži­va­nje po­ve­re­ni­ka za za­šti­tu rav­no­prav­no­sti i Pro­gra­ma Uje­di­nje­nih na­ci­ja za raz­voj u Sr­bi­ji (UNDP), ko­je je ura­đe­no na re­pre­zen­ta­tiv­nom uzor­ku od 1.004 že­ne pokazalo je da najveći broj že­na ko­je su po­sta­le žr­tve po­ro­dič­nog ili part­ner­skog na­si­lja ne pri­ja­vlju­je nasilnika iz stra­ha od nje­go­ve osve­te. Po­lo­vi­na njih pri­zna­je da su stid i sra­mo­ta zbog agre­si­je ko­jom su iz­lo­že­ne, kao i spo­zna­ja da ne­ma­ju gde da odu ako od­lu­če da iza­đu iz začaranog kru­ga na­si­lja glav­ni raz­log zbog ko­jeg ne pri­ja­vlju­ju na­si­lje in­sti­tu­ci­ja­ma si­ste­ma.
Studija re­a­li­zo­va­na u okvi­ru pro­jek­ta „In­te­gri­sa­ni od­go­vor na na­si­lje nad ženama i de­voj­či­ca­ma u Sr­bi­ji”, ko­je u part­ner­stvu s Vla­dom Sr­bi­je spro­vo­de agen­ci­je Ujedinjenih na­ci­ja u Sr­bi­ji, ta­ko­đe po­ka­zuje da že­ne naj­ve­će po­ve­re­nje ima­ju u Si­gur­ne žen­ske ku­će, a po­tom u zdrav­stvo, po­li­ci­ju i ver­ske in­sti­tu­ci­je, a naj­ma­nje ve­ru­ju jav­nom tužilaštvu i cen­tri­ma za so­ci­jal­ni rad. Naj­ve­ći broj že­na ko­ji je uče­stvo­vao u ovom is­tra­ži­va­nju na­veo je da su raz­u­me­va­nje i podrška oko­li­ne, od­no­sno po­ro­di­ce i pri­ja­te­lja, ključ­na stvar ko­ja bi ih mo­ti­vi­sa­la da prijave na­si­lje u po­ro­di­ci – ako bi po­sta­le žr­tve na­si­lja, čak 38 od­sto že­na pr­vo bi tražilo podršku od čla­no­va po­ro­di­ce, 28 pro­ce­na­ta njih oti­šlo bi u po­li­ci­ju, dok bi se prijateljima po­ve­ri­lo sve­ga de­vet pro­ce­na­ta že­na.
Iako je veća šansa da neko ko je ekonomski zavisan od nasilnika ostane u nasilnom odnosu, u Sigurnoj ženskoj kući nalaze se i žene koje su na veoma visokim socijalnim položajima i koje su izbačene iz sopstvenog doma, a nasilnik koji je trebalo da završi u zatvoru, pronašao je rupu u zakonu kroz koju se provukao uz pomoć umešnog advokata.
Iskustvo govori da je situacija kada žena reši da ostavi nasilnika po nju najrizičnija – ubistva se dešavaju kada žena konačno „prelomi” i saopšti partneru da ga napušta, a neka istraživanja govore da se femicid obično dešava unutar tri meseca od odlaska žene. Iako stručnjaci apeluju da se mora napraviti veoma detaljan plan zaštite žrtve, dešava se da neka karika u lancu zaštite žrtve, koga čine policija, tužilaštvo i sud, jednostavno ne proceni dobro bezbednosni rizik.
Kako bi se sprečila kategorizacija na „laka” i „teška” ubistva, udruženje „FemPlatz” zahteva od nadležnih da se krivično delo femicida uvede kao posebno krivično delo. Istraživanje koje je uradilo ovo udruženje pokazuje da je u skoro trećini slučajeva femicida sud dosudio kaznu od 10 do 15 godina. „FemPlatz” takođe traži od nadležnih uspostavljanje nezavisnog tela za praćenje femicida, čime će se obezbediti prikupljanje podataka o ubistvima žena koji će biti dostupni javnosti i ujedno unaprediti rad institucija i poboljšati sistem zaštite žena od nasilja.
Mada sta­ti­sti­ka upozorava da sva­ke go­di­ne iz­me­đu 20 i 30 že­na bi­va ubi­je­no u po­ro­dič­nom ili part­ner­skom na­si­lju, ve­li­ki broj njih je i spa­sen za­hva­lju­ju­ći ade­kvat­noj re­ak­ci­ji dr­ža­ve – podaci Ministarstva pravde govore da je to­kom 2022. go­di­ne pro­du­že­no vi­še od 20.000 hitnih me­ra za­šti­te žr­tve i iz­ra­đe­no 19.017 pla­no­va za­šti­te žr­tve, a od 2017, od­no­sno od po­čet­ka pri­me­ne Za­ko­na o spre­ča­va­nju po­ro­dič­nog na­si­lja, pa do po­čet­ka ove go­di­ne iz­re­če­ne su 103.864 hit­ne me­re. Vi­še od hi­lja­du pred­stav­ni­ka pra­vo­sud­nog si­ste­ma bi­lo je na obu­ci i spe­ci­ja­li­zo­va­noj edu­ka­ci­ji o pre­ven­ci­ji po­ro­dič­nog na­si­lja.

I Harvard strepi od veštačke inteligencije
Upotreba veštačke inteligencije jeste fascinantna, sigurno će biti velikih promena u obrazovanju i mi na Harvardu dosta razmišljamo na temu „ChatGPT”, jer ne možemo to da ignorišemo. Studenti definitivno koriste VI u programiranju, ali na američkim univerzitetima i posebno na Harvardu postoji kod časti i potpuno poverenje da student neće čak ni kada radi ispit kod kuće da prepisuje i vara. Dešavalo se da nekada nekog uhvatimo, ali većini studenata je čast da budu na Harvardu i niko neće rizikovati da tu šansu prokocka. To je i najveća razlika u odnosu na naš sistem: nije poenta u bubanju, već da se mladi ljudi zainteresuju da nauče da razmišljaju, da postignu nešto u životu. Ništa mi ne znači da zapamte formulu napamet, mogu da je nađu u knjizi, ja sam na svom kursu rekao studentima da mogu da koriste bilo koji onlajn izvor, kaže na početku razgovora za „Politiku” prof. dr Marko Lončar sa Fakulteta tehničkih i primenjenih nauka Univerziteta Harvard. 
 
Dr Lončaru je ove nedelje u SANU uručena nagrada Fondacije „Prof. dr Marko V. Jarić” za 2019. godinu, što ranije nije bilo moguće zbog pandemije kovida 19. Ova nagrada, koja se u medijima naziva i „Srpski Nobel za fiziku”, dodeljuje se već punih 25 godina za izuzetne rezultate. Prema odluci žirija dr Lončar ju je više nego zaslužio za doprinose u oblasti nanofotonike, primenjene fizike i integrisane optike.
Nismo mogli a da ne pitamo profesora da li zna da je u Beogradu ove godine primljen jedan brucoš na fizici i šta savetuje – kako popuniti klupe na fakultetima prirodnih nauka. Odgovor nas je malo iznenadio:
– Mi imamo sličan problem na Harvardu, jer se tu dolazi zbog prava i medicine i borimo se za studente koji bi da postanu inženjeri, i to inženjeri elektrotehnike. Zato sam moj kurs prilagodio da bude praktičan, da bude više laboratorijskih vežbi, da rade projekte. Moj savet srpskim kolegama jeste da se reformišu studije, da bude više prakse. Ne mora baš sve da se nauči, uvek mogu knjigu da otvore ako im zatreba neka formula.
Svoj put do Harvarda opisuje kao kombinaciju genetike, pameti, sreće i podrške porodice i profesora. Detinjstvo je proveo gledajući oca, inženjera elektrotehnike, koji je radio u vojsci, kako stalno nešto popravlja. Krenuo je tatinim stopama, ali je na kraju odabrao svoj put. Kaže da su presudan uticaj imali fantastični profesori matematike i fizike, prvo u Osnovnoj školi „Svetozar Miletić” u Zemunu, koju je završio kao đak generacije, a potom i u Matematičkoj gimnaziji na programerskom smeru u vreme kada su kompjuteri bili retkost i papreno koštali.
– Fizika me zanimala, ali sam upisao elektroniku na Elektrotehničkom fakultetu. Po završetku studija sam aplicirao za Ameriku jer kod nas gotovo ništa nisam mogao eksperimentalno da radim, neka istraživanja su vrlo skupa i tako sam stigao 1997. do Kal teka i profesora Ćuka. Ali stara ljubav zaborava nema i vratio sam se fizici – priča ovaj harvardski profesor.
Prvi šok je bio kada je shvatio koliko je neverovatno teorijski potkovan u odnosu na američke kolege, ali praksa je bila slaba tačka, zbog nedostatka opreme i materijala na fakultetima u Srbiji u to vreme pogotovu.
– Brzo se čovek navikne na bolje. Tu sam završilo i doktorat. Posle šest godina u Los Anđelesu preselio sam se u Boston, najevropski američki grad i krenuo na postdoktorske studije na Harvardu. U SAD nije uobičajeno da student koji „izuči zanat” na jednom univerzitetu tu i ostane, gledaju da dovode profesore koji donose nešto novo, ali eto ja sam ostao i danas imam svoju katedru i predajem osnove elektrotehnike – priča profesor i dodaje da je na postdoktorskim studijama trenutno jedan student iz naše zemlje. Koliko mu je poznato, na Harvardu je jedini profesor iz Srbije, ali ima kolegu iz naših krajeva na MIT.
Uglavnom su mi prijatelji roditelji moje dece, kaže i dodaje da se dosta njegovih prijatelja iz Matematičke gimnazije preselilo u Ameriku i nastanilo u istom predgrađu u kojem i on živi sa suprugom Evelin, koju je upoznao u Los Anđelesu. Danas su u istoj ulici kuće osam đaka Matematičke gimnazije, tako da se svi lepo druže, kao i njihova deca.
Ostati ili otići – pitamo ga na kraju. To je sve individualno, odgovara. – Ja sam uvek zamišljao da ću da se vratim negde u Evropu, ali u Americi su resursi za bavljenje naukom zaista veliki. Možda se vratim kad se penzionišem, ako se to ikada dogodi – kaže kroz osmeh.
Bilo je tu još mnogo toga da se kaže i pita, ali je profesor morao nazad u Boston, uz obećanje da će se brzo vratiti u Beograd. Čekalo ga je i predavanje našim studentima elektrotehnike, među kojima će možda pronaći nekog budućeg kolegu na Harvardu. U hodnicima SANU ostale su reči dr Aleksandra Bogojevića, direktora Instituta za fiziku, inače institucije koja je pokrovitelj ove nagrade: „Mi smo mala zemlja sa visokim procentom uspešnih ljudi u naučnoj dijaspori, nema osobe koja nije čula za Teslu ili Pupina. A dr Marko Lončar je još jedan dokaz da Srbiji dobro ide fizika”.
 
 
Antrfile
 
Impresivna biografija
Dr Lončar je posle Matematičke gimnazije završio Elektrotehnički fakultetu u Beogradu, a potom doktorirao na Kalifornijskom institutu za tehnologiju na temi lasera i talasovoda na bazi fotonskih kristala. Postdoktorske studije je završio na Harvardu, gde je postao docent, pa vanredni i redovni profesor, da bi 2012. bio unapređen u profesora sa katedrom. Danas je jedan od vodećih svetskih stručnjaka u nanofotonici i nanotehnologiji, a posebno su zapažena njegova dostignuća u nanofabrikaciji dijamanata. Dobitnik je brojnih nagrada, ima više od 20 patenata i autor je impresivnog broja radova koji se objavljuju u najuticajnijim naučnim časopisima.
 
Antrfile
 
Plavi dijamanti najpopularniji, roze najskuplji
 
Zašto od studenata neprekidno dobija nagrade za najinteresantnija predavanja, pokazao je okupljenima u SANU, gde je govorio o tome zašto su dijamanti najbolji prijatelji fizičara. Iako su u publici mahom bili akademici, on je pričao jednostavno, da svako može da razume, duhovito kombinujući slike, citate i primerke veštačkih dijamanata koje je iz Amerike doneo u koferčiću. Saznali smo od čega se sastoje dijamanti, zašto imaju boju, da su plavi najpopularniji, žuti najjeftiniji, a da su roze retki i zato i skupi. Uz uobičajenu priču o tome kako je dijamant najtvrđi mineral u prirodi koji se koristi za bušenje, sečenje i brušenje, mogli smo, recimo, koristeći samo toplotu svog tela da dijamantom sečemo led u čaši…

Za Ivanku Tramp šiju za minimalac
Desetak dana otkako su u Kini pritvoreni aktivisti koji istražuju loše stanje u fabrici obuće koja radi za Ivanku Tramp, „Gardijan” je otkrio da se i odeća koja nosi potpis američke „prve ćerke” proizvodi u neljudskim uslovima. Radnici u Indoneziji imaju toliko male plate, među najnižim u celoj u Aziji, da neki ne mogu da priušte da žive sa decom. Postavljaju im se nerealno visoke proizvodne norme, a prekovremeni rad se retko plaća.
Desetak zaposlenih govorilo je za britanski list pod uslovom da im se ne pominju imena. Žena koja se predstavila kao Alija, majka je dvoje dece, ali ona žive s bakom, nekoliko sati vožnje motociklom od skromne sobe koju ona iznajmljuje s mužem da bi u fabrici šila odeću za poznati brend. Decu viđaju jednom mesečno, ako im ostane novca za benzin. Kada joj je novinar rekao da Ivanka ima novu knjigu namenjenu zaposlenim ženama sa savetima kako da usaglase posao i porodicu, grohotom se nasmejala i rekla da bi za nju idealna ravnoteža bila kad bi mogla da viđa decu češće.




U fabrici u Kini rade 15 sati dnevno za 360 dolara mesečno


Na Trampovu ćerku i savetnicu trenutno se vrši pritisak da javno zatraži oslobađanje američkih aktivista pritvorenih prošlog meseca u Kini dok su istraživali uslove u fabrici obuće koja radi i za nju. Ona to do sada nije učinila, već je menadžment pokušao da se distancira od svega, saopštivši da je proizvodnja u toj fabrici završena pre tri meseca. Aktivisti su od nje još u aprilu zatražili da kao neko ko je zagovornik ženskih prava i ima uticaja na predsednika zatraži bolje uslove u fabrikama u kojima se radi 15 sati dnevno za 360 dolara mesečno, sa samo dva slobodna dana.

Ciljna grupa Ivankinog brenda su žene koje rade, ali to se očigledno ne odnosi na žene koje rade za nju u fabrikama širom sveta, prokomentarisala je jedna aktivistkinja za radnička prava.
Plata u fabrici „PT Buma” čiji su vlasnici Korejci, iznosi 173 dolara mesečno, što je minimalac u Indoneziji i skoro upola manje nego što primaju u kineskim fabrikama u kojima se takođe radi za ćerku Donalda Trampa. Postavljaju im se nerealno visoke norme, što menadžment koristi da im ne bi platio prekovremeni rad, a uredno im otkucaju kartice u 16 sati da ne bi mogli ništa da dokažu. Neretko ih vređaju nazivajući ih moronima i majmunima. Sve ovo je, kažu u sindikalnim udruženjima Zapadne Jave, čest slučaj za fabrike u ovom delu Indonezije, na Zapadnoj Javi.
Dve trećine zaposlenih su žene i rade uglavnom po ugovoru jer je to način da poslodavac izbegne dodatne troškove. Kada im istekne ugovor, ne dobijaju otpremninu, a ugovori često ističu pred ramazan i obnavljaju se posle praznika da bi izbegli da plate bonus za verski praznik.
Neke pogodnosti ipak imaju, kao što su tri meseca plaćenog porodiljskog odsustva i obavezno zdravstveno osiguranje. I nisu svi nezadovoljni. Juma, mlada neudata žena srećna je što radi u „Bumi” jer je poljoprivreda kojom se njena porodica bavi mnogo teži posao.
„Ovde barem ima klima-uređaja”, kaže pomirljivo Juma.
I njen kolega je srećan što radi za poznati brend, ali kada vidi etiketu s cenom za američko tržište, pita se zašto ne mogu malo više da ih plaćaju.
Zaposleni su primetili etiketu sa imenom Ivanke Tramp pre godinu dana. Kažu da ne vole politiku Donalda Trampa, ali da nisu u situaciji da odlučuju o zaposlenju na osnovnu principa. Korejska fabrika u Indoneziji ima oko 2.800 zaposlenih i ugovor sa kompanijom „G-3 aparel”, koja radi sa više poznatih brendova.

Ivanka Tramp nedavno je objavila novu knjigu namenjenu zaposlenim ženama sa savetima kako da usaglase posao i porodicu

Ivanka Tramp bila je veoma aktivna u očevoj kampanji, a sada mu je savetnik. U januaru je zbog toga napustila upravljačke funkcije u kompaniji, ali njeno ime je i dalje na etiketi skupih bluza i haljina, mada ne svih. Dok je za vreme kampanje prodaja porasla za 18 miliona dolara, poslednjih meseci neki trgovci povlače bernd, pa je „G-3” diskretno na neke komade nalepio drugi svoj brend „adrijana vitadini”. Niko iz Bele kuće niti iz kompanije Ivanke Tramp nije hteo da odgovara na pitanja „Gardijana”.

Reper Didi najviše zaradio u protekloj godini
Američki reper Šon „Didi” Kombz prvi je na listi slavnih osoba po prihodima u protekloj godini. Muzičar ranije poznat kao Paf Dedi zaradio je od juna prošle do juna ove godine 130 miliona dolara zahvaljujući uspešnoj turneji, ali pre svega prodajom dela svog lanca odeće za 70 miliona dolara.
Sveukupno manje je zaradio nego Tejlor Svift prošle godine, koja je tada bila na vrhu sa 150 miliona dolara, a sada je pala na 49. mesto čuvene „Forbsove” liste sa zaradom od 44 miliona.
Bijonse je na drugom mestu zbog uspešne svetske turneje i albuma „Limunada”, a spisateljica Dž. K. Rouling i dalje fino prihoduje od serijala „Hari Poter”, što joj je osiguralo visoko treće mesto.
Najveći porast prihoda u odnosu na prošlu godinu zabeležili su zabavljači koji zarađuju od striminga. Najuspešniji među njima je Abel Tesfaje, muzičar poznat kao Vikend.
Dve trećine slavnih osoba na listi su stanovnici Sjedinjenih Američkih Država, Britanaca je 12, a Kanađana četvoro. Među njima je Drejk, muzičar iz Toronta koji je zauzeo visoko četvrto mesto, ostavivši deset mesta iza sebe argentinsku fudbalsku legendu Lionela Mesija.
Na „Forbsovoj” listi 100 poznatih koji su najviše zaradili u protekloj godini samo je 16 žena i nema nijedne filmske glumice, dok je glumaca deset. Najplaćenija holivudska glumica Dženifer Lorens prethodne dve godine je bila na polovini liste sa zaradom od oko 50 miliona dolara, a ove godine nije ni ušla među sto. Sofija Vergara koja se proslavila kao TV glumica zauzela je 58. mesto.
Među uspešnim damama su voditeljke Elen Dedženeris i Džudi Šajndlin, Kim Kardašijan Vest i njena polusestra Kajli Džener.

Zahvaljujući Novaku Đokoviću Srbija je među 18 zemalja iz kojih dolaze najbolje plaćene slavne ličnosti: naš najbolji teniser zauzeo je 68. mesto sa zaradom od 37,6 miliona dolara, dok je prošle godine bio 26. sa 56 miliona

Džudi Šajndlin (74) najstarija je na listi. Najmlađa je Kajli Džener (19), pripadnica klana Kardašijan-Džener. Ona je sa zaradom od 41 milion dolara od reklama, odeće, kozmetike i rijaliti serijala, zauzela 59. mesto. Adel je na 18. poziciji, a Rijana na 77.
Zahvaljujući Novaku Đokoviću Srbija je među 18 zemalja iz kojih dolaze najbolje plaćene slavne ličnosti. Naš najbolji teniser zauzeo je 68. mesto sa zaradom od 37,6 miliona dolara, dok je prošle godine bio 26. sa 56 miliona.
Bokser Flojd Mejveder, koji je 2015. godine bio prvi sa zaradom od 300 miliona dolara, skoro kao sva tri prvoplasirana na aktuelnoj listi, ove godine nije uopšte među sto najbogatijih.
Voditelj Hauard Stern je na visokom sedmom mestu, kao i pisac Džejms Paterson koji je na devetoj poziciji liste.
„Forbs” poredi slavne ličnosti po zaradi od 1999. godine i zanimljivo je da se Paf Dedi našao na naslovnoj strani prvog broja koji je objavio listu najplaćenijih zvezda, pre skoro 20 godina.

Amela Terzić pobedila u Uelvi i ispunila normu za SP u Londonu
UELVA – Reprezentativka Srbije u atletici Amela Terzić pobedila je danas u disciplini 1.500 metara na mitingu u španskoj Uelvi i ispunila normu za ovogodišnje Svetsko prvenstvo u Londonu.Ova 24-godišnja Novopazarka je vremenom od četiri minuta, šest sekundi i 30 stotiniki bila najbrža od 18 atletičarki koje su završile trku, nadmašivši kriterijum za nastup na šampionatu sveta za sekundu i 20 stotinki.
Drugo mesto pripalo je Australijanki Zoi Bukman sa četiri minuta, osam sekundi i 10 stotinki, a treće Marti Perez iz Španije sa četiri minuta, osam sekundi i 87 stotinki.
Takmičenje u Uelvi pripada Evropskoj klasik seriji.
Svetsko prvenstvo u Londonu održaće se od 4. do 13. avgusta. (Beta)

Rukometaši propustili prvu meč loptu
Rukometaši Srbije nisu iskoristili prvu meč loptu da se plasiraju na Evropski šampionat koji će naredne godine biti održan u Hrvatskoj. Naša reprezentacija je odigrala nerešeno sa Poljskom, pa će priliku za popravni imati u nedelju u Belorusiji kada će joj biti potreban bod: Srbija – Poljska 34:34 (19:19). Najefikasniji u našoj ekipi bio je Petar Nenadić sa devet pogodaka, dok su Rastko Stojković i Dobrivoje Marković postigli po pet.
Srbija je dobro počela meč iskoristivši prva dva napada da golovima Petra Nenadića i Obradovića povede sa 2:0. Brzim napadima Poljaci su preko Pržibilskog izjednačili (2:2), ali su naši pogotkom Markovića ponovo došli na „plus dva“ (6:4). Naši rukometaši, koji su ovaj susret dočekali desetkovani povredama, dobro su igrali u uvodnim minutima, a Nenadić je svojim četvrtim golom doneo našem timu najveće vođstvo (8:5).
Protivnik, koji je igrao u podmlađenom sastavu i za kog ovaj susret nije imao rezultatski značaj, došao je u Niš da se nadigrava. Agresivnom igrom u napadu Poljska je golom Krajevskog izjednačila na 9:9, a pogotkom Morita je prvi put i povela (11:10). Rival je iskoristio isključenje Obradovića da stekne dva gola prednosti (15:13), a ubrzo su otišli i na „plus tri“ (17:14). Tajm-aut koji je zatražio naš selektor Jovica Cvetković je urodio plodom pošto su se naši igrači preko Draška Nenadića i Marsenića primakli na gol zaostatka. Stojković je zatim iz sedmerca poravnao na 19:19.
Srpski rukometaši su i u nastavku igrali brzopleto i neorganizovano u napadu što je protivnik iskoristio da već na startu drugog dela povede sa 21:19, a zatim i da ponovo stekne osetljiviju prednost (25:22). Naši su pri rezultatu 26:25 imali dva napada za izjednačenje, ali Draško Nenadić nije bio precizan, pa je rival ponovo poveo sa dva gola razlike (27:25).
Izabranici Jovice Cvetkovića su iskoristili tek šesti pokušaj da izjednače kada je precizan bio Dobrivoje Marković minut i po pre kraja susreta (34:34). Cupara je zatim odbranio zicer protivničkim igračima, ali Petar Nenadić, za razliku od meča sa Rumunijom, nije postigao pogodak u poslednjim trenucima meča.
Hala: „Čair“. Gledalaca: oko 4.000. Sudije: Sondors i Licis (Letonija). Sedmerci: Srbija 3 (2), Poljska 2 (1). Isključenja: Srbija 4, Poljska 10 minuta.
SRBIJA: Nikolić, Obradović 1, Đukić 2, P. Nenadić 9, Radivojević, Marković 5, Đorđić 1, Stojković 5, Ilić 3, Rnić, Milić, Zelenović 4, D. Nenadić 2, Marsenić 2, Stanojević, Cupara. Selektor: Cvetković.
POLjSKA: Krajevski 7, Sicko, Valčak 1, Kornecki, Langovski, Genda, Čuvara 1, Špera, Siprzak 1, Potočni 3, Morito 6, Kondratik, Bak, Przibilski 8, Črapkovski 7, Malčer. Selektor: Pržibecki.

Rukometašice rutinski potvrdile plasman na SP
Rukometašice Srbije izborile su plasman na Svetski šampionat, treći put u nizu. Nakon pobede nad Italijom u Padovi (33:23) naša reprezentacija je istog rivala ubedljivo savladala i u revanš meču baraža odigranom u Nišu – 34:16 (14:4). Gotovo sve igračice iz naše ekipe su se „upisale“ u listu strelaca, a najzaslužnije za pobedu su bile Jovana Stoiljković sa pet i Marija Obradović sa četiri pogotka.
Iako je Srbija imala deset golova prednosti iz prvog meča protiv reprezentacije koja nikada nije učestvovala na svetskim i evropskim šampionatima to nije dovelo do opuštanja kod naših igračica. Izabranice Ljubomira Obradovića su od početka zaigrale čvrsto u odbrani ne dozvolivši rivalu osam minuta da postigne gol. Za to vreme Srpkinje su povele sa 5:0 golovima Stoiljkovićeve, Dmitrovićeve i Radosavljevićeve, a seriju našeg tima je prekinula Rotondo smanjivši na 5:1.
Selektor Italijanki Peter Nađi je izvođenjem golmana, a uvođenjem još jedne igračice pokušavao da promeni nešto u igri svog tima, ali bezuspešno. Njegove igračice su za 17 minuta postigle samo dva pogotka, a naše su golom Katarine Krpež Šlezak povele sa „plus sedam“ (9:2). Velika prednost omogućila je selektoru da isproba neke taktičke zamisli, ali to se nije odrazilo na rezultat pošto su naše rukometašice sa tri vezana gola Marije Obradović povele sa „plus deset“ (13:3).
Odnos snaga se nije promenio ni u nastavku. Italijanke su se mučile i u napadu i u odbrani što je naša reprezentacija iskoristila da poveća prednost. Golovima Milojevićeve, Krpež Šlezak i Stoiljkovićeve povele su sa maksimalnih trinaest golova u 38. minutu (18:5).
Usled velike prednosti došlo je do manjeg opuštanja u igri našeg tima što su Italijanke iskoristile da sa tri uzastopna gola Laure Rotondo načine seriju od 3:0 (20:9). Međutim, naše su ubrzo prekinule tu seriju, a zatim su golom Marine Dmitrović povele sa velikih 16 golova razlike (28:12).
Dvorana: „Čair“. Gledalaca: oko 2.000. Sudije: Panajides i Andreou (Kipar). Sedmerci: Srbija 1 (1), Italija 1 (2). Isključenja: Srbija 4, Italija 4 minuta.
SRBIJA: Radosavljević 3, Krpež Šlezak 3, Milojević 1, Kuridža 1, Lavko 1, Damnjanović, Janjušević 1, Georgijev 3, Pop Lazić 3, Obradović 4, Kolundžić (7 odbrana), Nikolić 3, Milošević 3, Stoiljković 5, Graovac (10 odbrana), Dmitrović 3. Trener: Obradović.
ITALIJA: Trombeta 1, Đorđi 1, Dala Kosta 1, Rotondo 6, Del Balco 2, Kapelaro, Pruenster (12 odbrana), Đilardi, Etaki, Lučin (1 odbrana), Dibona, Napoletano, Babo 1, Fanton 2, Ravas, Krosta 2. Trener: Nađi.

Rukometašima prva meč lopta
Rukometaši Srbije imaće večeras protiv Poljske prvu meč loptu da izbore plasman na Evropski šampionat koji će naredne godine biti održan u Hrvatskoj (20.45 č). Našoj reprezentaciji, koja je na liderskoj poziciji u grupi, potrebna je jedna pobeda u naredna dva susreta.
Selektor Jovica Cvetković se pred duel u Nišu susreo sa velikim brojem otkaza zbog povreda. On večeras neće moći da računa na kapitena Žarka Šešuma, ali ni na Marka Vujina, Iliju Abutovića, Rajka Prodanovića, Darka Arsića, Veljka Inđića, Aleksandra Stanojevića...
I pored toga naši najavljuju da će ići na pobedu protiv ekipe koja je najneprijatnije iznenađenje dosadašnjeg toka kvalifikacija. Poljaci su u prva četiri kola osvojili samo bod, protiv Belorusije, zbog čega je selektor Talant Dušebajev podneo ostavku. Njegov naslednik je Pjotr Pržbecki koji će izvesti podmlađeni sastav u kom neće neće biti dosadašnjih nosilaca igre Šmala, Bileckog, Jureckog, Jurkieviča i Lijevskog.
Desno krilo naše reprezentacije i poljskog Kielcea, Darko Đukić, odlično poznaje većinu protivničkih igrača.
– U reprezentaciji nemaju više nijednog igrača iz Kielcea, s obzirom da je Črapkovski otišao u Magdeburg. Tu su dva momka iz Visle, ali i nekoliko igrača veoma dobrog kluba Azoti Pulavi. Ne znam zbog čega ne igraju u najjačem sastavu, verovatno zbog želje da se odmore posle godine u kojoj su igrali i na Olimpijskim igrama u Riju. Poljaci su sportska nacija i uvek maksimalno igraju za svoj nacionalni tim. Liga im je sve jača. Igraće opušteno jer ova utakmica nema za njih rezultatski značaj, ali će se svako od njih boriti za svoje mesto u selekciji. Naš ulog je plasman na Evropsko prvenstvo i prvo mesto u grupi. Moramo da odigramo na najvišem nivou kako bismo ih savladali – kaže Đukić.
Rođeni Nišlija poziva navijače da podrže njegovu ekipu, ali i rukometašice koje će igrati pre njih.
– Imamo dosta povređenih igrača, a tek juče smo trenirali u kompletnom sastavu. To, međutim, ne utiče na atmosferu. Sve probleme ćemo rešiti ako budemo igrali sa sto odsto mogućnosti. Nećemo dozvoliti da nam se desi pad kao protiv Belorusije u novembru. Tada smo se možda malo i opustili posle trijumfa u Poljskoj, ali sada to neće biti slučaj. Raduje me što ponovo u Nišu igramo za jedno veliko takmičenje. Verujem da će navijači podržati i nas i devojke. A i svi oni koji idu na vaterpolo imaće dovoljno vremena da pogledaju i obe rukometne utakmice u hali „Čair” – smatra Đukić.
Prva pozicija u grupi donela bi našoj reprezentaciji i bolje mesto na žrebu koji će biti održan 23. juna u Zagrebu.

Rukometašice overavaju plasman na Svetsko prvenstvo
Rukometašice Srbije nalaze se nadomak plasmana na Svetsko šampionat koji će krajem godine biti održan u Nemačkoj. Nakon ubedljive pobede u Padovi (33:23), večeras bi u Nišu (18 č) trebalo da se dogodi čudo pa da se ne plasiraju na treće planetarno prvenstvo u nizu.
Izabranice Ljubomira Obradovića su već u prvom baraž meču protiv Italije pokazale kolika je razlika u kvalitetu između ove dve reprezentacije. Srpkinje su rutinski savladale protivnika, a selektor je na tom susretu mogao da pruži šansu svim igračicama, ali i da isproba neke nove taktičke zamisli.
– Možemo da budemo zadovoljne prvom utakmicom. Bile smo superiorne od samog starta i slavile smo sa deset golova prednosti što nam praktično donosi plasman u Nemačku. Bilo je segmenata u igri gde smo mogle bolje da odreagujemo. Vežbale smo odbranu 3-2-1 što je nešto novo za nas, ali je selektor na tome insistirao zbog nekih narednih akcija i utakmica. Uvežbavali smo za ono što nas tek očekuje tako da nismo igrale klasičnu 6-0 odbranu na koju smo navikle. Nastavićemo da radimo i sprovodimo ideje selektora. Agresivna odbrana je u prvom planu, a sve će doći na svoje kada prođe neophodno vreme i kada kompletiramo sastav – kaže levi bek Sanja Damnjanović.
Ona i u večerašnjem revanš susretu očekuje ubedljivu pobedu.
– Nema potrebe da se obaziremo na rezultat, pogotovo posle ovako ubedljive pobede u gostima. Očekujem sličnu utakmicu i da ćemo slaviti sa 10-15 golova razlike. Možda čak i ubedljivije pošto ćemo igrati pred našim navijačima.
Nakon rukometašica na teren će izaći i muška reprezentacija koja će protiv Poljske moći da se plasira na Evropski šampionat.
– To je baš lepo, očekuje nas pravi spektakl. Prošlo je dosta vremena otkada su reprezentacije zajedno nastupale. Iskreno se nadam da će i momci pobediti i tako izboriti plasman na Evropsko prvenstvo u Hrvatskoj. Verujem da ćemo se zajedno radovati večeras – zaključila je Damnjanovićeva.
Selektor Ljubomir Obradović se najpre osvrnuo na prethodni period:  
– Dobro smo iskoristili dosadašnji period za rešavanje nekih problema i nedoumica, odnosno za primenu novih taktičkih rešenja u igri. To smo pokazali u Padovi. Proučili smo napad Italijanki, a u našem napadu smo povećali protok i brzinu lopte. Svaki početak je težak, ali možemo biti zadovoljni. Kako vreme bude prolazilo i devojke će lakše usvajati stvari koje tražim od njih.
On je dodao da neće doći do opuštanja iako naša reprezentacija ima veliku prednost iz prvog meča.
– Italija je borbena ekipa, izdržljiva u trčanju, igraju organizovano u kontranapadu. Poručio sam im posle utakmice da nedostaju na mapi evropskog rukometa. Nema razloga da igraju košarku, odbojku, vaterpolo i fudbal, a da ih nema u rukometu – smatra Obradović.
Šampionat sveta biće održan od 1-17 decembra u šest nemačkih gradova.

Federer: Đoković će ponovo osvajati gren slem titule
LONDON – Švajcarski teniser Rodžer Federer, rekorder sa 18 gren slem titula, veruje da će se Novak Đoković vratiti u staru formu i na pravi način reagovati posle pada na četvrto mesto ATP liste.
Đoković je porazom od Dominika Tima u četvrtfinalu ovogodišnjeg Rolan Garosa, na kojem je branio titulu, pao za dva mesta i prvi put od 2009. godine nije među tri najbolja tenisera na listi.
„Poredeći Novakovu prošlu godinu u trenutku kada je imao sva četiri gren slema u svojim rukama, onda može da se kaže da je u relativno teškoj situaciji. Ipak, i dalje je među četiri najbolja, u trci za titulama i lako među Top10. Nema sumnje da je pružao slabe partije za igrača njegovih kvaliteta”, rekao je Federer, a prenosi Jahu sport.
Federer veruje da se Đoković neće zaustaviti na brojci od 12 gren slem titula i da će ponovo biti ozbiljan rival u borbi za prvu poziciju na ATP listi.
„Ne mislim da je u previše lošoj situaciji, zavisi iz kojeg ugla se gleda situacija. Jasno je da je imao sjajnu prošlu sezonu, tokom prve polovine godine, ali je neočekivano posustao posle Rolan Garosa. Međutim, previše je dobar igrač da ostane ovakav. Siguran sam da će osvajati gren slem titule u budućnosti i da će se boriti za prvo mesto. Očekujem snažnog Đokovića”, zaključio je Federer. (Tanjug)

Zvezda korak od titule
Ubedljivom pobedom u Železniku košarkaši Crvene zvezde su poveli protiv FMP-a sa 2-0 u finalnoj seriji plej-ofa i sutra u svojoj dvorani imaće prvu meč loptu za treću uzastopnu titulu prvaka Srbije. Sudeći prema dva odigrana duela, čudo bi moralo da se desi da najbolji tim u regionu ne završi posao ekspresno i „triplom krunom“ stavi tačku na jednu od najuspešnijih sezona u istoriji kluba.
Od početka utakmice nije bilo neizvesnosti. Šampion je ušao u utakmicu čvrstom igrom u odbrani i napadački veoma raspoložen, lako je dolazio do koša protivnika preko Mitrovića i Gudurića. Već posle tri i po minuta „crveno-beli“ su imali dvocifrenu prednost, koju su znalački zadržali do kraja. Taktički je posao odradila odbrana, Dženkins je jurio po čitavom terenu organizatora igre FMP-a Čovića i uz pomoć saigrača prinudioo ga na greške. Iskusni plejmejker izgubio je četiri lopte koje je zvezda pretvoriula u lake poene, a ofanzivno se kod domaćina „isprsio“ jedino Amerikanac ostin koji je odigrao jednu od najboljih utakmica od dolaska u Železnik. Završio je duel sa 25 poena (šut 14-10), uhvatio se sedam lopti i imao četiri blokade, za najveći indeks koriosnosti – 30.
Za razliku od prve utakmice kada je Zvezda napravila veliku razliku „trojkama“, FMP je taktički reagovao, ali to nije bitnije promenilo odnos snaga i poremetilo igru šampiona. Do koša su „crveno-beli“ dolazili pasom više i koristili kvalitet u igru „jedan na jedan“. Posebno je raspoložen bio kapiten Mitrović, koji je promašio samo jedan od osam šuteva, uz sedam uhvaćenih lopti. Kada nije bilo rešenja pod košem, Gudurić se odličnim kretanjem izborio za otvorene pozicije i gotovo nepogrešivo kažnjavao sa distance. Uz 19 poena (šut 10-7), bio je i najbolji asistent kod pobednika, a Simonović je na momente pokazao realizatoreske sposobnosti iz većeg dela vrolige. Učinkom se izdovio i Čović, sa „dabl-dabl“ kfreacijom, pored 10 poena imao je čak 11 asistencija. Zvezda je procentom šuta za dva poena (36-25, 69 odsto), krunisala odličnu timsku igru, što je i njen najveći kvalitet.
Treća utakmica je sutra u dvorani „Aleksandar Nikolić“ (20 č).
Dvorana u Železniku. Gledalaca: 1.500. Sudije: Nešković, Glišić i Juras.
FMP: Radanov 5, Čović 10 (jedna „trojka“), Davidovac 12, Apić 8, Bursać 2, Šešlija 9, Kutlešić 2, Ljubičić 3 (1), Radovanović, Ostin 25 (3). Nije igrao Kaplanović.
CRVENA ZVEZDA: Volters 1, Tomposn 5, Dangubić 12 (1), Mitrović 14, Lazić 5 (1), Simanić 2, Dobrić 7 (1), Simonović 10 (2), Dženkins 10 (1), Gudurić 19 (3), Kuzmić 6, Bjelica.

Predsednik KK Partizan Nikola Peković podneo ostavku
Predsednik košarkaškog kluba Partizan Nikola Peković podneo je danas ostavku na tu funkciju pošto, kako je rekao, „ne može u potpunosti da se posveti poslu”.
Peković je u pismu objavljenom na klupskom sajtu naveo da je preuzeo klub u teškoj situaciji uz dug od 6,5 miliona evra i da je za manje od dve godine dug smanjen za blizu dva miliona evra. On je zahvalio na pomoći Vladi Srbije i predsedniku Aleksandru Vučiću.
On je rekao da je došao u klub u jesen 2015. sa željom da Patizan bude na temeljima koji bi omogućili da klub opet bude moćan u Evropi.
„Prvo i osnovno, bilo je da uz 6,5 miliona evra duga pronađemo način na koji bi klub mogao da funkcioniše i istovremeno, postepeno, smanjuje dugovanja koja su se gomilala godinama unazad. Od samog starta, uz moje lično finansijsko ulaganje, započeli smo sa konsolidacijom kluba koja podrazumeva mnogo odricanja i rada kako bi zacrtani plan bio sproveden u delo. Za manje od dve godine, dug je smanjen za blizu dva miliona evra, dok su se naše selekcije na takmičarskom planu maksimalno borile i dostojno branile boje Partizana”, dodao je on.
Peković je rekao da za takav finansijski rezultat veliku zahvalnost duguje sponzorima Partizana, kao i Vladi Srbije i doskorašnjem premijeru a sada predsedniku Srbije „bez čije pomoći bi rad na finansijskoj stabilnosti kluba bio neuporedivo teži”.
On je iskazao zahvalnost svima u Partizanu na energiji i naporima koje su učinili da klub funkcioniše i nastavi putem oporavka.
„Ipak, svestan da zbog ličnih obaveza, u ovom trenutku više nisam u mogućnosti da se 24 časa dnevno posvetim Partizanu, odlučio sam da postupim odgovorno i na jedini način koji smatram ispravnim, a to je da podnesem ostavku i mesto ustupim nekome ko će biti u stanju da se 100 odsto posveti klubu”, rekao je on.
Peković je rekao da će nastaviti da pomaže klubu koliko bude mogao i njegovom nasledniku na mestu predsednika.
„Partizan je kuća svih Partizanovaca i samo zajedno ga možemo oporaviti i vratiti na vrh, mesto koje mu po mnogo čemu pripada”, rekao je Peković.
Klub je juče napustio i trener Aleksandar Džikić.
(Beta)

Mi ne idemo nikud i ne radimo ništa
Prozapadne opozicione stranke koje organizuju proteste nikako ne žele da se oprobaju na izborima nakon što su već deset puta okupili svoje pristalice na ulicama.
Nesvakidašnji zahtev dela opozicije da se nikako ne raspisuju izbori politički je fenomen kakav se retko može videti u svetu, ali u Srbiji je izgleda i to moguće. Samo u Srbiji postoji opozicija kojoj nije cilj dolazak na vlast ili bar ne dolazak na vlast na izborima.
Tokom jučerašnje protesne šetnje imali smo priliku da ovo čujemo od predsednika Demokratske stranke Zorana Lutovca koji je dao izjavu za televiziju N1 koja je medijski promoter protesta i dela opozicije koji ih organizuje.
Na pitanje reporterke N1 da li misli da su izbori pravi način da se protesti kapitalizuju kako smatraju brojni analitičari, Lutovac kaže da to nije dobra procena.
- Leto je, manje je ljudi na ulicama, to treba raditi kad ste najjači, a ne kad slabite. Najjači ste krajem avgusta ili početkom septembra kad se ljudi vrate sa odmora - rekao je Lutovac.

OVO NEMA NIGDE NA SVETU: OPOZICIJA PRETI VUČIĆU AKO RASPIŠE IZBORE!

N1: Analitičari misle da opozicija treba da kapitalizuje ove proteste. Mislite li da su izbori način?

Zoran Lutovac: Ne, to nije dobra procena! Leto je, manje je ljudi na ulicama, to treba raditi kad ste… pic.twitter.com/gqcZWohz1o
— Detektor laži (@LaziDetektor) July 9, 2023

Po svemu sudeći, okupljenih je zaista sve manje, a deluje da su pristalice prozapadne opozicije morale da napuste Srbiju zbog ,,diktature” i lošeg života te da svoju tugu blaže na plažama primorskih zemalja.
Ipak, Lutovac ne sumnja da će se pristalice vratiti. Samo da se završe letovanja. 
Međutim, ni tada, izbori neće biti tema za ovaj deo opozicije već formiranje prelazne vlade bez izbora, legitimiteta i mimo volje naroda kako je to već viđeno tokom dvehiljaditih.
- Izbori za nas nisu tema. Ako raspišu izbore, imaće građane na ulicama - poručio je Lutovac.

Srpska jedina štiti Ustav BiH i Dejton
Od našeg stalnog dopisnika 
Banjaluka – Republika Srpska nije izvor problema, već mesto na kom se donose odluke koje pozivaju na domaći dogovor i pronalazak rešenja. U Banjaluci nisu izglasani akti o secesiji, već akti koji omogućavaju relaksaciju i koji pozivaju na dijalog i dogovor. Kao što se desilo na nedavnoj sednici dve entitetske vlade, što mi vidimo kao model odnosa za budućnost, rekao je Nenad Stevandić, predsednik Narodne skupštine Republike Srpske. On je u razgovoru za „Politiku” istakao da je već posle tri dana nakon zajedničke sednice vlada Republike Srpske i Federacije BiH došao „doprinos” saradnji naroda i entiteta i od strane Kancelarije visokog predstavnika (OHR).
„Oni su svoje sporne odluke doneli svega tri dana posle sednice na kojoj su započeti domaći dogovori. To sve objašnjava. Ne dozvoljavaju da se sami dogovorimo. Ne odgovara im da se priča o investicijama, o povratku mladih, zapošljavanju i rastu BDP-a”, rekao je on. Govoreći o podeli državne imovine, podsetio je da su jedine granice koje su nacrtane posle Drugog svetskog rata one koje su podelile entitete u BiH. „Te granice su plod međunarodnog ugovora. Šta one dele ako već nisu međudržavne granice? Pa dele imovinu entiteta! Stoga pokušaj osporavanja imovine Republike Srpske u stvari predstavlja svesno izazivanje krize i sukoba.”
 
Utisak je da BiH ulazi u ozbiljnu krizu. Skupština je usvojila dva zakona i njima odbacila odluke visokog predstavnika i Ustavnog suda BiH. Oba zakona suspendovao je Kristijan Šmit. Šta je Srpsku opredelilo na ove korake? 
Nesporno je da je visoki predstavnik generator sukoba i nesporazuma u BiH. To proističe iz činjenice da on nema legalno imenovanje. Po relevantnim rezolucijama SB UN, BiH je bez visokog predstavnika. Jake zemlje, koje ne zavise mnogo od SB UN, progurale su da Šmit sedne u kancelariju visokog predstavnika bez obzira na to što nema legalitet. Zato imamo stvaranje cikličnih krugova krize. Takođe, Ustavni sud BiH je jedina institucija koja ne počiva na dejtonskim principima – konsenzusu dva entiteta i tri naroda. Tamo dominiraju tri stranca, koji zajedno s dva Bošnjaka preglasavaju Srbe i Hrvate. To je izvor svih problema. Sve što je i ranije radila Narodna skupština RS bila je reakcija na odluke koje donose ove institucije. Neverovatno je da Bošnjaci ne žele da imaju još jednog Bošnjaka u Ustavnom sudu, već nastoje da tamo ostane Nemac ili Albanac. To je za nas znak da se sa BiH upravlja spolja, a za druge nada da će strane sudije, kao u ratu strani avioni, doneti prednost Bošnjacima.
 
Odluke Skupštine RS nailaze na ozbiljnu ljutnju na Zapadu. 
Mi moramo ostati jedinstveni i uporni, ne sme biti pukotina među Srbima. Moramo sačuvati odlične odnose sa Srbijom i svoju neutralnost. Imamo otvorene sve komunikacijske kanale, čak i sa zemljama koje nas stalno kritikuju. Mi ćemo nastaviti da nudimo rešenja, koja će uvek biti zasnovana na dejtonskim principima, a to znači da nijedna odluka ne sme da bude doneta preglasavanjem, bez saglasnosti dva naroda i dva entiteta. A upravo su to radili visoki predstavnik i Ustavni sud BiH. Mi to razumemo kao nastojanje da se ovde provociraju krize i sukobi. Na to reagujemo pametno i nećemo dozvoliti da budemo okrivljeni za ono što je neko drugi smislio.
 
Da li je nametanje model po kom dugoročno može disati BiH? 
Ne, naprotiv, to je potpuno glupo, jer u BiH je već ispod 1,5 miliona Bošnjaka, oko milion Srba i manje od pola miliona Hrvata. Niko nikog tu ne može da nadjača i ugrozi. Mogu samo da se stvaraju nepotrebne krize. Razumem frustraciju Bošnjaka zbog percepcije da samo oni nemaju svoju državu. Zato postoji neki prikriveni cilj da se preko geopolitičke osovine – koju ovde drže Amerikanci i Britanci, posredstvom OHR-a i stranih sudija – isposluje neka supremacija Bošnjaka. Ali to ne može i neće ići preko leđa druga dva naroda i može samo silom da se desi. To ne žele ni Hrvati, koji su u zadnje vreme bili zavisni od Srba, i čiju smo poziciju štitili samo zato da ne bismo mi došli na red, a ne zato što smo u ljubavi s onima koji često pokazuju proustaške stavove. Srpska nije osnovana voljom tih sila koji sada rade protiv nje, ali je od njih prihvaćena kao neminovnost. Ipak se nadležnosti Srpske stalno tope i ako se to nastavi biće kao da je nismo ni stvorili i zato je reakcija RS tako odlučna.
 
Dakle, sem brige za državnu imovinu, korake Srpske uslovila je akumulacija nezadovoljstva. Ipak stižu upozorenja. 
Sva briga kojom Dodika žele da predstave kao figuru koja krši Dejtonski sporazum i ustavni poredak velika je laž. Dodik ima poseban stil, ali on je samo alibi da se dovrši posao obesmišljavanja i obezvlašćivanja RS. Manji deo opozicije to ne razume. Pa još daju podsticaj alibiju međunarodnog faktora. Dodik ima veliki politički kapacitet i vuče najveći broj konaca. Ali to je stvar koja pripada političkom spektru. U pravnom spektru ni Dodik ni RS nikada nisu doneli odluke o disoluciji. Nijedna institucija RS nije donela odluku o otcepljenju. Naše odluke treba pažljivo čitati. Mi u njima tražimo da se izaberu sudije Ustavnog suda BiH, jer je tako predviđeno. Ali volje za to nema kod Bošnjaka koji te sudije mogu da koriste za atak na RS. I zato smo tu gde jesmo. Što se imovine RS tiče, kada smo 2012. potpisivali ugovor s nemačkom kompanijom u vezi s izgradnjom energetskih objekata – isti ovaj kakav sad imamo sa Srbijom, jer su Nemci odustali – tada Ustavni sud nije problematizovao imovinu. Nije smeo protiv stranaca, niti su federalni partneri vikali da ne možemo bez njihove saglasnosti. U pozadini je srbofobija, a ne zajednički razvoj.
 
Dakle, odgovornost za krizu smeštate pre svega u Sarajevo i kod međunarodnih predstavnika. 
Pogledajte, na 9. januar su ranije dolazili svi. Sve do momenta kada su stranci odlučili da izazovu krizu. Nakon što su Dan RS proglasili neustavnim, počinje kriza, a mi počinjemo još žešće da ga slavimo. Svetosavska nagrada je takođe problematizovana od Bošnjaka, ali je Ustavni sud odlučio da ona nije uvredljiva. Taj sud je ušao u formu da deli srpske svece. Da procenjuje koji svetac vređa interese bošnjačkog naroda. Pa ih valjda Sveti Sava ne vređa, jer je Srbin, a Sveti Stefan, ipak, vređa. Oni su se upustili i u meritum verskog, društvenog, običajnog i potpuno polupali lončiće.
 
Da li RS nastupa jedinstveno u aktuelnoj krizi? 
Kao osnivač SDS-a i iz kog sam izašao u vreme čudne nacionalne politike u najvećoj stranci opozicije, mogu samo da skinem kapu za poslednje stavove i da kažem da se ta partija ponaša državotvorno. Nadam se da će tako i ostati. Trenutno, SDS je stranka opozicije koja razume razliku između vlasti i države.
Setite se, targetiranje Karadžića nekada je bilo isto kao aktuelno prokazivanje Dodika. Karadžića su najpre oterali u šumu, pa u zatvor, a prethodno su mu garantovali da neće biti procesuiran. Pravili su hajku kako bi od njega napravili kriminalca, lažući da je iz Prijedorske banke odneo tri miliona maraka. Želeli su stvoriti nezadovoljstvo naroda prema njemu, što nije uspelo. Ne verujem ni da će uspeti aktuelni pokušaji po istom principu. Nismo mi društvo koje drugačije živi i radi ili ima drugačije demokratske principe od nemačkog, francuskog ili švajcarskog modela. U vreme evropske cenzure u vezi s ratom u Ukrajini možemo čak reći da smo pet puta slobodniji. U Banjaluci možete da kritikujete i hvalite Putina ili Zelenskog, a u Berlinu i Parizu to ne smete. Udar na RS, sem napada na naše vrednosti, jeste udar i na demokratsko društvo.
 
Neki u poslednjim dešavanjima u RS pronalaze baš uticaj dešavanja u Ukrajini. 
Sukob u Ukrajini ima veze sa situacijom u celom svetu. Pa ima refleksije i na Balkan. Mi u tom ratu ne učestvujemo. Nepoštovanje međunarodnih ugovora je uvek generator koji dovodi do ratova. Nepoštovanje Kumanovskog sporazuma i Rezolucije 1244 izaziva krizu na KiM, jer Srbi nisu dobili svoje bezbednosne snage da ih štite. Minski sporazumi nisu poštovani dok je trajala tortura nad stanovništvom Donbasa. Ako se setimo kako se pred Drugi svetski rat raspalo Veće naroda i kako se danas ljuljaju UN, možemo da povučemo mnoge paralele. Ali mi nigde ne treba da srljamo. BiH treba da se liši ambicije za priključivanje u bilo kakve vojne asocijacije. Ali EU je odlučila da pritisne BiH da se mora opredeliti. Na svu sreću bez mišljenja Srba to se ne može desiti. Blokirali smo pristupanje NATO-u i uvođenje sankcija Rusiji. Srpska može da se ponosi kako tretira ukrajinsku manjinu, koja je ovde najbrojnija. U Prnjavoru živi nekoliko hiljada Ukrajinaca, koji imaju svoje crkve i mi želimo da niko u Srpskoj nema ikakvih problema. To je za nas čast.
 
Verujete li u neka saznanja da se razmatra smena Dodika? 
Mi smo OHR još ranije potpuno pobedili, argumentima i dokazima. Dokazali smo da su svi visoki predstavnici imenovani rezolucijama SB UN. Prezentovaćemo dokumente koji su potpisani između parafa i potpisa Dejtonskog sporazuma, sa takozvane Konferencije za implementaciju mira u Londonu – koja je ustanovila Savet za sprovođenje mira (PIK) i pozvala zvaničnim dokumentima SB UN da potvrdi prvog visokog predstavnika. Dakle, čak i kada bi Šmit smenio Dodika, mi to ne bismo objavili, jer nema legalitet. Ako nema legalitet imenovanja i njegove odluke su nelegalne. Pa kako onda da njegove odluke objavljujemo u „Službenom glasniku RS”? Ovog trenutka, Srpska je ta koja čuva pravni poredak u BiH. Sve akcije iz RS zasnovane su na pravu i to svi dobro znaju. Zato su prešli na drugu strategiju – zloupotrebu Ustavnog suda.
 
Šmit je nametnuo zakon koji inkriminiše one koji ne poštuju njegove, kao i odluke Ustavnog suda. 
Time želi da upotrebi domaće institucije za izazivanje krize. To će opet raditi nametanjem zakona. Oni koji budu prihvatili da sprovode takve zakone mogu da naprave poremećaj mira. Zato je Dodik najavio da će u Nemačkoj tužiti Šmita za lažno predstavljanje, ali i za narušavanje mira, a to je najveći zločin. Mi u RS sem pravnog poretka RS i BiH čuvamo i mir.
 
Posebnu nervozu na Zapadu izazvala je najava suspenzije ingerencije Suda i Tužilaštva BiH i agencije Sipa. 
Jedan šeik je u otporu zapadnjačkoj agresiji rekao da muslimani ne jedu svinjetinu, ali da ako treba da umru od gladi, možda i mogu da ih nateraju na to. Ako naše postojanje bude ugroženo, bićemo prinuđeni da donosimo zakone koji će imati pravni legalitet i koji će se primenjivati na teritoriji RS. A sasvim drugi zakoni će važiti u FBiH. Imaćemo praktično dve zemlje. To ne priželjkujem, već se nadam da će biti pameti u međunarodnim centrima, što uključuje i neophodnu katarzu u EU, koja ovde treba da zameni OHR. Treba da se imenuju domaće sudije i da se sprovode domaći zakoni, te da niko nikome ne koči razvoj.
 
Na osnovu čega tvrdite da se neće dozvoliti da Srbi u BiH budu svedeni na manjinu i podvrgnuti nasilju kao na KiM? 
Teroristički režim koji na KiM ugrožava Srbe često pominje Srpsku, što je za nas veliko priznanje. Kada tvrde da neće dozvoliti RS na KiM, to je potvrda da je Srpska toliko etablirana da joj se ni ćošak ne može odbiti. Niko sem naše skupštine neće donosi odluke u ime nas, niti će imenovati gradonačelnike u ime naših građana tako što će da raspisuje izbore i sa dva-tri odsto izlaznosi priznaje njihove rezultate. A mnogi u Sarajevu bi to voleli. U RS postoje dva veća naselja sa Bošnjacima, Kozarac i Janja, koja uživaju svu našu pažnju, prava i ljubav. Ipak, BiH iz devedesetih i danas nije ista. U Sarajevu nema Srba, svi gradovi su monoetnički u oba entiteta, uz izuzetke Drvara, Glamoča, Grahova i Petrovca u FBiH. Izmaštana multietnička priča je samo lažni građanski model za konačnu supremaciju Bošnjaka.

Bajden: Saudijska Arabija i Izrael daleko su od sporazuma o normalizaciji odnosa
Izrael i Saudijska Arabija su daleko od sporazuma o normalizaciji koji bi uključivao sporazum o odbrani i američki civilni nuklearni program, rekao je predsednik SAD Džozef Bajden u intervjuu za Si-En-En.
Američki zvaničnici su posredovali u pokušaju da postignu dogovor o normalizaciji odnosa između dve zemlje, podseća Rojters.
„Daleko smo odatle. Imamo o mnogo čemu da razgovaramo”, rekao je Bajden.
Izraelski ministar energetike Izrael Kac je prošlog meseca izrazio protivljenje ideji da Saudijska Arabija razvija civilni nuklearni program kao deo bilo kakvog uspostavljanja odnosa između dve zemlje posredstvom SAD.
Bajden je ukazao na odluku Saudijske Arabije, uoči njegove posete kraljevstvu prošlog leta, da otvori svoj vazdušni prostor za sve avio-prevoznike, otvarajući put za više preleta ka i iz Izraela, prenosi Tanjug.

Bajden otputovao na evropsku turneju, posetiće Britaniju, Litvaniju i Finsku
Predsednik SAD Džozef Bajden otputovao je danas na evropsku turneju tokom koje će posetiti Veliku Britaniju, Litvaniju i Finsku, javlja Rojters.
Bajden će večeras stići u London, a narednog dana će se sresti sa britanskim kraljem Čarlsom III, prvi put od kada je krunisan.
On će razgovarati i sa britanskim premijerom Rišijem Sunakom u Dauning stritu.
Sledeća poseta je samit NATO u Viljnusu, u Litvaniji.
Bajden će provesti dva dana u glavnom gradu Litvanije, koja je domaćin godišnjeg samita NATO.
On ćee učestvovati na sastancima sa liderima i održati govor na Univerzitetu u Viljnusu.
Konačna stanica je Helsinki, gde se očekuje da će Bajden u četvrtak proslaviti proširenje NATO sa Finskom kao najnovijom članicom alijanse.
Ova nordijska zemlja je u aprilu postala 31. članica NATO.
Bajdenov savetnik za nacionalnu bezbednost Džejk Saliven rekao je da će Bajdenovo putovanje „pokazati predsednikovo vođstvo na svetskoj sceni”, navodi AP, prenosi Tanjug.

Budi hrabra – reci NE nasilju
Od početka godine čak 22 žene ubijene su u porodičnom nasilju, a među njima se nalaze i dve devojčice. Podaci Centra za podršku ženama govore da je od 2010. godine u porodično-partnerskom odnosu ubijeno više od 330 žena, a statistika svedoči da se svaka treća žena ranije obraćala institucijama sistema za pomoć. Brojke takođe upozoravaju da je u prethodnoj deceniji trećina žena ubijena vatrenim oružjem, a taj trend nastavlja se i u ovoj godini, u kojoj je šest žena stradalo na ovaj način. Statistika koja svedoči da osam od deset žena strada od ruke muža, oca ili brata postaje još bolnija kada se iza nje pomole lica više od 400 dece koja su u poslednjih deset godina ostala bez majki i odrastaju s doživotnim žigom da im je otac ubica – neki od njih nastavili su život s bakama i dekama, drugi odrastaju u hraniteljskim porodicama, a neki mališani detinjstvo provode u domovima za decu bez roditeljskog staranja.
Is­tra­ži­va­nje po­ve­re­ni­ka za za­šti­tu rav­no­prav­no­sti i Pro­gra­ma Uje­di­nje­nih na­ci­ja za raz­voj u Sr­bi­ji (UNDP), ko­je je ura­đe­no na re­pre­zen­ta­tiv­nom uzor­ku od 1.004 že­ne pokazalo je da najveći broj že­na ko­je su po­sta­le žr­tve po­ro­dič­nog ili part­ner­skog na­si­lja ne pri­ja­vlju­je nasilnika iz stra­ha od nje­go­ve osve­te. Po­lo­vi­na njih pri­zna­je da su stid i sra­mo­ta zbog agre­si­je ko­jom su iz­lo­že­ne, kao i spo­zna­ja da ne­ma­ju gde da odu ako od­lu­če da iza­đu iz začaranog kru­ga na­si­lja glav­ni raz­log zbog ko­jeg ne pri­ja­vlju­ju na­si­lje in­sti­tu­ci­ja­ma si­ste­ma.
Studija re­a­li­zo­va­na u okvi­ru pro­jek­ta „In­te­gri­sa­ni od­go­vor na na­si­lje nad ženama i de­voj­či­ca­ma u Sr­bi­ji”, ko­je u part­ner­stvu s Vla­dom Sr­bi­je spro­vo­de agen­ci­je Ujedinjenih na­ci­ja u Sr­bi­ji, ta­ko­đe po­ka­zuje da že­ne naj­ve­će po­ve­re­nje ima­ju u Si­gur­ne žen­ske ku­će, a po­tom u zdrav­stvo, po­li­ci­ju i ver­ske in­sti­tu­ci­je, a naj­ma­nje ve­ru­ju jav­nom tužilaštvu i cen­tri­ma za so­ci­jal­ni rad. Naj­ve­ći broj že­na ko­ji je uče­stvo­vao u ovom is­tra­ži­va­nju na­veo je da su raz­u­me­va­nje i podrška oko­li­ne, od­no­sno po­ro­di­ce i pri­ja­te­lja, ključ­na stvar ko­ja bi ih mo­ti­vi­sa­la da prijave na­si­lje u po­ro­di­ci – ako bi po­sta­le žr­tve na­si­lja, čak 38 od­sto že­na pr­vo bi tražilo podršku od čla­no­va po­ro­di­ce, 28 pro­ce­na­ta njih oti­šlo bi u po­li­ci­ju, dok bi se prijateljima po­ve­ri­lo sve­ga de­vet pro­ce­na­ta že­na.
Iako je veća šansa da neko ko je ekonomski zavisan od nasilnika ostane u nasilnom odnosu, u Sigurnoj ženskoj kući nalaze se i žene koje su na veoma visokim socijalnim položajima i koje su izbačene iz sopstvenog doma, a nasilnik koji je trebalo da završi u zatvoru, pronašao je rupu u zakonu kroz koju se provukao uz pomoć umešnog advokata.
Iskustvo govori da je situacija kada žena reši da ostavi nasilnika po nju najrizičnija – ubistva se dešavaju kada žena konačno „prelomi” i saopšti partneru da ga napušta, a neka istraživanja govore da se femicid obično dešava unutar tri meseca od odlaska žene. Iako stručnjaci apeluju da se mora napraviti veoma detaljan plan zaštite žrtve, dešava se da neka karika u lancu zaštite žrtve, koga čine policija, tužilaštvo i sud, jednostavno ne proceni dobro bezbednosni rizik.
Kako bi se sprečila kategorizacija na „laka” i „teška” ubistva, udruženje „FemPlatz” zahteva od nadležnih da se krivično delo femicida uvede kao posebno krivično delo. Istraživanje koje je uradilo ovo udruženje pokazuje da je u skoro trećini slučajeva femicida sud dosudio kaznu od 10 do 15 godina. „FemPlatz” takođe traži od nadležnih uspostavljanje nezavisnog tela za praćenje femicida, čime će se obezbediti prikupljanje podataka o ubistvima žena koji će biti dostupni javnosti i ujedno unaprediti rad institucija i poboljšati sistem zaštite žena od nasilja.
Mada sta­ti­sti­ka upozorava da sva­ke go­di­ne iz­me­đu 20 i 30 že­na bi­va ubi­je­no u po­ro­dič­nom ili part­ner­skom na­si­lju, ve­li­ki broj njih je i spa­sen za­hva­lju­ju­ći ade­kvat­noj re­ak­ci­ji dr­ža­ve – podaci Ministarstva pravde govore da je to­kom 2022. go­di­ne pro­du­že­no vi­še od 20.000 hitnih me­ra za­šti­te žr­tve i iz­ra­đe­no 19.017 pla­no­va za­šti­te žr­tve, a od 2017, od­no­sno od po­čet­ka pri­me­ne Za­ko­na o spre­ča­va­nju po­ro­dič­nog na­si­lja, pa do po­čet­ka ove go­di­ne iz­re­če­ne su 103.864 hit­ne me­re. Vi­še od hi­lja­du pred­stav­ni­ka pra­vo­sud­nog si­ste­ma bi­lo je na obu­ci i spe­ci­ja­li­zo­va­noj edu­ka­ci­ji o pre­ven­ci­ji po­ro­dič­nog na­si­lja.

I Harvard strepi od veštačke inteligencije
Upotreba veštačke inteligencije jeste fascinantna, sigurno će biti velikih promena u obrazovanju i mi na Harvardu dosta razmišljamo na temu „ChatGPT”, jer ne možemo to da ignorišemo. Studenti definitivno koriste VI u programiranju, ali na američkim univerzitetima i posebno na Harvardu postoji kod časti i potpuno poverenje da student neće čak ni kada radi ispit kod kuće da prepisuje i vara. Dešavalo se da nekada nekog uhvatimo, ali većini studenata je čast da budu na Harvardu i niko neće rizikovati da tu šansu prokocka. To je i najveća razlika u odnosu na naš sistem: nije poenta u bubanju, već da se mladi ljudi zainteresuju da nauče da razmišljaju, da postignu nešto u životu. Ništa mi ne znači da zapamte formulu napamet, mogu da je nađu u knjizi, ja sam na svom kursu rekao studentima da mogu da koriste bilo koji onlajn izvor, kaže na početku razgovora za „Politiku” prof. dr Marko Lončar sa Fakulteta tehničkih i primenjenih nauka Univerziteta Harvard. 
 
Dr Lončaru je ove nedelje u SANU uručena nagrada Fondacije „Prof. dr Marko V. Jarić” za 2019. godinu, što ranije nije bilo moguće zbog pandemije kovida 19. Ova nagrada, koja se u medijima naziva i „Srpski Nobel za fiziku”, dodeljuje se već punih 25 godina za izuzetne rezultate. Prema odluci žirija dr Lončar ju je više nego zaslužio za doprinose u oblasti nanofotonike, primenjene fizike i integrisane optike.
Nismo mogli a da ne pitamo profesora da li zna da je u Beogradu ove godine primljen jedan brucoš na fizici i šta savetuje – kako popuniti klupe na fakultetima prirodnih nauka. Odgovor nas je malo iznenadio:
– Mi imamo sličan problem na Harvardu, jer se tu dolazi zbog prava i medicine i borimo se za studente koji bi da postanu inženjeri, i to inženjeri elektrotehnike. Zato sam moj kurs prilagodio da bude praktičan, da bude više laboratorijskih vežbi, da rade projekte. Moj savet srpskim kolegama jeste da se reformišu studije, da bude više prakse. Ne mora baš sve da se nauči, uvek mogu knjigu da otvore ako im zatreba neka formula.
Svoj put do Harvarda opisuje kao kombinaciju genetike, pameti, sreće i podrške porodice i profesora. Detinjstvo je proveo gledajući oca, inženjera elektrotehnike, koji je radio u vojsci, kako stalno nešto popravlja. Krenuo je tatinim stopama, ali je na kraju odabrao svoj put. Kaže da su presudan uticaj imali fantastični profesori matematike i fizike, prvo u Osnovnoj školi „Svetozar Miletić” u Zemunu, koju je završio kao đak generacije, a potom i u Matematičkoj gimnaziji na programerskom smeru u vreme kada su kompjuteri bili retkost i papreno koštali.
– Fizika me zanimala, ali sam upisao elektroniku na Elektrotehničkom fakultetu. Po završetku studija sam aplicirao za Ameriku jer kod nas gotovo ništa nisam mogao eksperimentalno da radim, neka istraživanja su vrlo skupa i tako sam stigao 1997. do Kal teka i profesora Ćuka. Ali stara ljubav zaborava nema i vratio sam se fizici – priča ovaj harvardski profesor.
Prvi šok je bio kada je shvatio koliko je neverovatno teorijski potkovan u odnosu na američke kolege, ali praksa je bila slaba tačka, zbog nedostatka opreme i materijala na fakultetima u Srbiji u to vreme pogotovu.
– Brzo se čovek navikne na bolje. Tu sam završilo i doktorat. Posle šest godina u Los Anđelesu preselio sam se u Boston, najevropski američki grad i krenuo na postdoktorske studije na Harvardu. U SAD nije uobičajeno da student koji „izuči zanat” na jednom univerzitetu tu i ostane, gledaju da dovode profesore koji donose nešto novo, ali eto ja sam ostao i danas imam svoju katedru i predajem osnove elektrotehnike – priča profesor i dodaje da je na postdoktorskim studijama trenutno jedan student iz naše zemlje. Koliko mu je poznato, na Harvardu je jedini profesor iz Srbije, ali ima kolegu iz naših krajeva na MIT.
Uglavnom su mi prijatelji roditelji moje dece, kaže i dodaje da se dosta njegovih prijatelja iz Matematičke gimnazije preselilo u Ameriku i nastanilo u istom predgrađu u kojem i on živi sa suprugom Evelin, koju je upoznao u Los Anđelesu. Danas su u istoj ulici kuće osam đaka Matematičke gimnazije, tako da se svi lepo druže, kao i njihova deca.
Ostati ili otići – pitamo ga na kraju. To je sve individualno, odgovara. – Ja sam uvek zamišljao da ću da se vratim negde u Evropu, ali u Americi su resursi za bavljenje naukom zaista veliki. Možda se vratim kad se penzionišem, ako se to ikada dogodi – kaže kroz osmeh.
Bilo je tu još mnogo toga da se kaže i pita, ali je profesor morao nazad u Boston, uz obećanje da će se brzo vratiti u Beograd. Čekalo ga je i predavanje našim studentima elektrotehnike, među kojima će možda pronaći nekog budućeg kolegu na Harvardu. U hodnicima SANU ostale su reči dr Aleksandra Bogojevića, direktora Instituta za fiziku, inače institucije koja je pokrovitelj ove nagrade: „Mi smo mala zemlja sa visokim procentom uspešnih ljudi u naučnoj dijaspori, nema osobe koja nije čula za Teslu ili Pupina. A dr Marko Lončar je još jedan dokaz da Srbiji dobro ide fizika”.
 
 
Antrfile
 
Impresivna biografija
Dr Lončar je posle Matematičke gimnazije završio Elektrotehnički fakultetu u Beogradu, a potom doktorirao na Kalifornijskom institutu za tehnologiju na temi lasera i talasovoda na bazi fotonskih kristala. Postdoktorske studije je završio na Harvardu, gde je postao docent, pa vanredni i redovni profesor, da bi 2012. bio unapređen u profesora sa katedrom. Danas je jedan od vodećih svetskih stručnjaka u nanofotonici i nanotehnologiji, a posebno su zapažena njegova dostignuća u nanofabrikaciji dijamanata. Dobitnik je brojnih nagrada, ima više od 20 patenata i autor je impresivnog broja radova koji se objavljuju u najuticajnijim naučnim časopisima.
 
Antrfile
 
Plavi dijamanti najpopularniji, roze najskuplji
 
Zašto od studenata neprekidno dobija nagrade za najinteresantnija predavanja, pokazao je okupljenima u SANU, gde je govorio o tome zašto su dijamanti najbolji prijatelji fizičara. Iako su u publici mahom bili akademici, on je pričao jednostavno, da svako može da razume, duhovito kombinujući slike, citate i primerke veštačkih dijamanata koje je iz Amerike doneo u koferčiću. Saznali smo od čega se sastoje dijamanti, zašto imaju boju, da su plavi najpopularniji, žuti najjeftiniji, a da su roze retki i zato i skupi. Uz uobičajenu priču o tome kako je dijamant najtvrđi mineral u prirodi koji se koristi za bušenje, sečenje i brušenje, mogli smo, recimo, koristeći samo toplotu svog tela da dijamantom sečemo led u čaši…

Lalatović već spremio taktiku za Portugalce
Nakon dve nedelje vrlo ozbiljnog rada, kao i sedam dana boravka u Poljskoj, zemlji domaćinu predstojećeg šampionata Evrope za mlade fudbalere, naša ekspedicija je stigla u grad Bidgošć, gde će boraviti sve do 23. juna.
Srpsku fudbalsku delegaciju dočekao je gradonačelnik Bidgošća, poželeo im prijatan boravak u gradu koji ima oko pola miliona stanovnika i što duži ostanak na šampionatu. Srbija je kao što je poznato u grupi sa selekcijama Portugalije (17. jun), BJR Makedonije (20) i Španije (23), što je po svim važećim fudbalskim parametrima jedna od najjačih gupa na prvenstvu.

Pitanje genocida opet deli BiH
Od našeg dopisnika
Sarajevo – Izmene Krivičnog zakona BiH (koje je utvrdio Savet ministara BiH i o čemu tek predstoji parlamentarna rasprava) kojima se negiranje genocida kažnjava zatvorom od pet do 10 godina, predstavlja, saglasni su mnogi, pokušaj Sarajeva da po svaku cenu nametne svoje viđenje poslednjih ratnih dešavanja u BiH. Da apsurd bude veći, te izmene, na čiju neprihvatljivost je na vreme ukazano iz Republike Srpske, podržali su i srpski ministri u kabinetu Denisa Zvizdića.

Marković: Vojska CG otvorila vrata NATO
PODGORICA – Premijer Duško Marković obišao je danas kasarnu „Milan Šaranović” u Danilovgradu i tom prilikom poručio da je Vojska Crne Gore dala ogroman doprinos ostvarenju strateškog cilja države, te da su upravo vojnici prvi otvorili vrata NATO za Crnu Goru.
Marković je čestitajući vojnicima i oficirima Vojske Crne Gore članstvo te zemlje u NATO, Marković je podsetio da su još u martu 2010. vojnici Crne Gore prvi put otišli u mirovnu misiju u Avganistanu, pod okriljem snaga NATO-a.
Bio je to, istakao je Marković, jasan znak da saveznici visoko cene spremnost, obučenost i odlučnost crnogorske vojske i na taj način poslata je nedvosmislena poruka.
„Kada crnogorsko društvo u celini bude spremno za ispunjavanje visokih standarda, onako kako su pripadnici vojske već tada bili spremni - Crna Gora će dobiti svoje mesto u društvu najmoćnijih država današnjice. Vi ste, dakle, prvi otvorili vrata Alijanse za svoju državu”, rekao je Marković.
Premijer je istakao da je napor vredeo rezultata, jer je prvi put Crna Gora „trajno obezbedila državnu nezavisnost, mir i bezbednost za svoje građane i sve pretpostavke da se celokupna društvena energija usmeri ka ekonomskom napretku i stvaranju uslova za bolji i kvalitetniji život građana”.
Marković je rekao da je svaki četvrti pripadnik Vojske Crne Gore proveo određeno vreme u nekoj od međunarodnih misija i operacija i da to predstavlja dragoceno iskustvo.
„To je podatak kojim se malo ko od saveznika može pohvaliti. Snažna vojska ne zavisi samo od svoje brojnosti već od spremnosti njenih pripadnika da profesionalno i u skladu sa najvišim standardima i vojnim doktrinama obavljaju postavljene zadatke”, rekao je Marković i izrazio uverenje da će tako biti i ubuduće.
Premijer je obećao da će Vlada Crne Gore uvek sa posebnim senzibilitetom voditi računa o potrebama Vojske.
„I kada je u pitanju tehnička osposobljenost i modernizacija opreme i naoružanja i kada je u pitanju materijalni položaj oficira, podoficira i vojnika. Naša obaveza koja proističe iz članstva u NATO je da od 2024. godine izdvajamo iz bruto-društvenog proizvoda dva odsto za potrebe Vojske. Mi ćemo tu obavezu ispuniti. Želim takođe da znate da je trošak koji će država imati po osnovu članstva u Alijansi svega 450.000 eura; sav ostali novac koji izdvajamo biće utrošen isključivo za potrebe Vojske i njenih pripadnika”, istakao je Marković. (Tanjug)

Obeležen Dan Rusije
Ambasador Rusije u Beogradu Aleksandar Čepurin organizovao je prijem u ambasadi ove zemlje u Deligradskoj ulici povodom nacionalnog praznika – Dana Rusije.
Svečanosti je prisustvovao predsednik Srbije Aleksandar Vučić, ali i mnogobrojne zvanice, među kojima i predsednica Skupštine Srbije Maja Gojković, ministri u Vladi Srbije, načelnik Generalštaba Vojske Srbije Ljubiša Diković, direktor BIA Bratislav Gašić, lider radikala Vojislav Šešelj, predsednik pokreta Dveri Boško Obradović, lider Jedinstvene Srbije Dragan Marković Palma, predstavnici diplomatskog kora, patrijarh Irinej i druge ličnosti iz javnog i kulturnog života zemlje.
Ambasador je gostima poželeo dobrodošlicu u bašti ambasade.
– Ruska država napunila je 1.155 godina, a Ruska Federacija 27 godina – podsetio je Čepurin, čestitajući sunarodnicima državni praznik. U svom obraćanju on je poručio da je Rusija za celovitu, prosperitetnu Srbiju i miran Balkan.
Strateški cilj Rusije, prema njegovim rečima, jeste da osigura bezbednost u prijateljstvu sa Istokom i Zapadom, kao i energičan ekonomski, kulturni i duhovni razvoj, prosperitet zemlje i naroda.
– Mi ćemo se oslanjati na interese našeg naroda, na iskustvo naše države koja traje više od hiljadu godina. Ka tom cilju ići ćemo u prijateljskoj slozi sa Srbijom – rekao je Čepurin.
Kako običaji nalažu, za praznik se dodeljuju pokloni, pa je ambasador uz blagoslov patrijarha, novoizabranom predsedniku Srbije uručio jedan od ruskih simbola – žostovski poslužavnik oslikan cvećem. Kako je objasnio ambasador, ova zanatska tradicija Žostova traje 250 godina.
Autorka kompozicije koja je poklonjena Vučiću jeste umetnica Gogina, predstavnica najpoznatije porodice umetnika Žostova u 20. veku.
– Poželimo predsedniku da na ovom čeličnom poslužavniku sa cvećem pažljivo nosi dobre odnose između naših zemalja – poručio je ambasador.
Čepurin je zapazio da je kao i prošle godine na ovom događaju prisutna elita navodeći da nije važno da li predstavlja vlast ili opoziciju, da li je iz sfere politike ili kulture. Važno je, prema oceni ambasadora, da je prijateljski raspoložena prema Rusiji. On je svoje obraćanje završio zdravicom: – Za bratske narode – ruski i srpski!

Zbog manjka autobusa GSP ustupa privatnicima „potez 500”
Žitelje Ostružnice, Sremčice, Resnika, Rušnja, Ripnja, Velike Moštanice, Umke, Orlovače, Železnika, Rucke, uskoro će prevoziti neko od privatnih prevoznika, a ne GSP „Beograd”.
Za 12 linija takozvanog poteza 500 (linije: 503, 504, 511, 512, 521, 531, 532, 533, 534, 551, 552, 553) i linije 91 i 92 trebalo bi da bude upućen poziv za javno-privatno partnerstvo na deset godina, a taj ugovor biće „težak” oko 11.330.000.000 dinara sa PDV-om.
Zeleno svetlo za ovaj posao treba da daju odbornici Skupštine grada koji najpre moraju da usvoje konačnu odluku.

Na ulicama radnim danima 274 vozila manje
Kraj obaveza za đake i studente i početak sezone godišnjih odmora, kao i svake godine u ovo doba, najavljuju i letnji red vožnje u javnom prevozu.
To znači i manji broj vozila na ulicama.
Ovog leta sugrađane će radnim danima u jutarnjem i popodnevnom špicu prevoziti 1.044 vozila, što je 274 vozila manje u odnosu na zimski red vožnje, ali je i 27 vozila više nego u isto vreme prošlog leta.
Letnji red vožnje, koji će kao i ranije važiti do početka nove školske godine, startovaće 24. juna. Radnim danima van špica na ulicama će biti 870 vozila, subotom 708, a nedeljom 652.

Napad na romskog učenika – jedinica iz tolerancije
Jedini greh romskog dečaka, učenika sedmog razreda Osnovne škole „Karađorđe” sa Voždovca, bio je taj što je nosio zastavu sopstvene zemlje. To je za grupu nasilnika osmaka bio dovoljan povod da mu priđu i uz batine „objasne” da on tu zastavu ne sme da nosi „zato što je Ciganin”.
Incident se dogodio u ponedeljak u vreme velikog odmora, u obližnjem parku gde se posle nedeljnog duela fudbalskih reprezentacija Srbije i Velsa zatekao veliki broj zastavica. Romski dečak koji je držao jednu od njih srećom je dobio samo ogrebotine, ali je zato naše društvo zaradilo čistu jedinicu iz tolerancije.

Lančani sudar na Brankovom mostu
Na Brankovom mostu večeras je došlo do lančanog sudara, a dve osobe su zatražile pomoć, rečeno je Tanjugu u MUP-u.
Do udesa, u kome su učestvovala tri vozila, došlo je oko 19 sati u smeru ka gradu.
Saobraćaj se odvija otežano, ali se uskoro očekuje normalizacija. (Tanjug)

Skokni do Koreje
Perkusionističko–akrobatska korejska grupa „Tago” priredila je performans na početku Knez Mihailove ulice. Mladi umetnici prikazali su jedinstven spoj tradicionalnih bubnjarskih ritmova i akrobatike, pozivajući ovim polučasovnim nastupom publiku na svoj večerašnji koncert u Domu sindikata u 20 časova.
Program se organizuje povodom završnice Dana korejske kulture. Manifestaciju je 20. maja   organizovala Ambasada Republike Koreje, prvi put ove godine, pod nazivom „Skokni do Koreje”. Cilj je bio da se približe korejska i srpska kultura i nasleđe, kao i jačanje veza između dva naroda. Program manifestacije obuhvatao je izložbe, modne i kulinarske događaje, predavanje o jeziku i kulturi, političke seminare, ali i upoznavanje sa popularnom korejskom kulturom.

Zvezdice u pokretu
Kraj školske 2006/2017. godine ujedno je i završetak sezone za polaznice Studija džez baleta KC „Čukarica”, što je obeleženo i tradicionalnim završnim koncertom na sceni, pred punim gledalištem. Više od četrdeset devojčica koje nastupaju pod imenom „Zvezdice u pokretu” izvele su koreografije instruktorke Zorice Diklić, a asistetkinja Katarina Milićević igrala je svoju solo tačku.

Mi ne idemo nikud i ne radimo ništa
Prozapadne opozicione stranke koje organizuju proteste nikako ne žele da se oprobaju na izborima nakon što su već deset puta okupili svoje pristalice na ulicama.
Nesvakidašnji zahtev dela opozicije da se nikako ne raspisuju izbori politički je fenomen kakav se retko može videti u svetu, ali u Srbiji je izgleda i to moguće. Samo u Srbiji postoji opozicija kojoj nije cilj dolazak na vlast ili bar ne dolazak na vlast na izborima.
Tokom jučerašnje protesne šetnje imali smo priliku da ovo čujemo od predsednika Demokratske stranke Zorana Lutovca koji je dao izjavu za televiziju N1 koja je medijski promoter protesta i dela opozicije koji ih organizuje.
Na pitanje reporterke N1 da li misli da su izbori pravi način da se protesti kapitalizuju kako smatraju brojni analitičari, Lutovac kaže da to nije dobra procena.
- Leto je, manje je ljudi na ulicama, to treba raditi kad ste najjači, a ne kad slabite. Najjači ste krajem avgusta ili početkom septembra kad se ljudi vrate sa odmora - rekao je Lutovac.

OVO NEMA NIGDE NA SVETU: OPOZICIJA PRETI VUČIĆU AKO RASPIŠE IZBORE!

N1: Analitičari misle da opozicija treba da kapitalizuje ove proteste. Mislite li da su izbori način?

Zoran Lutovac: Ne, to nije dobra procena! Leto je, manje je ljudi na ulicama, to treba raditi kad ste… pic.twitter.com/gqcZWohz1o
— Detektor laži (@LaziDetektor) July 9, 2023

Po svemu sudeći, okupljenih je zaista sve manje, a deluje da su pristalice prozapadne opozicije morale da napuste Srbiju zbog ,,diktature” i lošeg života te da svoju tugu blaže na plažama primorskih zemalja.
Ipak, Lutovac ne sumnja da će se pristalice vratiti. Samo da se završe letovanja. 
Međutim, ni tada, izbori neće biti tema za ovaj deo opozicije već formiranje prelazne vlade bez izbora, legitimiteta i mimo volje naroda kako je to već viđeno tokom dvehiljaditih.
- Izbori za nas nisu tema. Ako raspišu izbore, imaće građane na ulicama - poručio je Lutovac.

Srpska jedina štiti Ustav BiH i Dejton
Od našeg stalnog dopisnika 
Banjaluka – Republika Srpska nije izvor problema, već mesto na kom se donose odluke koje pozivaju na domaći dogovor i pronalazak rešenja. U Banjaluci nisu izglasani akti o secesiji, već akti koji omogućavaju relaksaciju i koji pozivaju na dijalog i dogovor. Kao što se desilo na nedavnoj sednici dve entitetske vlade, što mi vidimo kao model odnosa za budućnost, rekao je Nenad Stevandić, predsednik Narodne skupštine Republike Srpske. On je u razgovoru za „Politiku” istakao da je već posle tri dana nakon zajedničke sednice vlada Republike Srpske i Federacije BiH došao „doprinos” saradnji naroda i entiteta i od strane Kancelarije visokog predstavnika (OHR).
„Oni su svoje sporne odluke doneli svega tri dana posle sednice na kojoj su započeti domaći dogovori. To sve objašnjava. Ne dozvoljavaju da se sami dogovorimo. Ne odgovara im da se priča o investicijama, o povratku mladih, zapošljavanju i rastu BDP-a”, rekao je on. Govoreći o podeli državne imovine, podsetio je da su jedine granice koje su nacrtane posle Drugog svetskog rata one koje su podelile entitete u BiH. „Te granice su plod međunarodnog ugovora. Šta one dele ako već nisu međudržavne granice? Pa dele imovinu entiteta! Stoga pokušaj osporavanja imovine Republike Srpske u stvari predstavlja svesno izazivanje krize i sukoba.”
 
Utisak je da BiH ulazi u ozbiljnu krizu. Skupština je usvojila dva zakona i njima odbacila odluke visokog predstavnika i Ustavnog suda BiH. Oba zakona suspendovao je Kristijan Šmit. Šta je Srpsku opredelilo na ove korake? 
Nesporno je da je visoki predstavnik generator sukoba i nesporazuma u BiH. To proističe iz činjenice da on nema legalno imenovanje. Po relevantnim rezolucijama SB UN, BiH je bez visokog predstavnika. Jake zemlje, koje ne zavise mnogo od SB UN, progurale su da Šmit sedne u kancelariju visokog predstavnika bez obzira na to što nema legalitet. Zato imamo stvaranje cikličnih krugova krize. Takođe, Ustavni sud BiH je jedina institucija koja ne počiva na dejtonskim principima – konsenzusu dva entiteta i tri naroda. Tamo dominiraju tri stranca, koji zajedno s dva Bošnjaka preglasavaju Srbe i Hrvate. To je izvor svih problema. Sve što je i ranije radila Narodna skupština RS bila je reakcija na odluke koje donose ove institucije. Neverovatno je da Bošnjaci ne žele da imaju još jednog Bošnjaka u Ustavnom sudu, već nastoje da tamo ostane Nemac ili Albanac. To je za nas znak da se sa BiH upravlja spolja, a za druge nada da će strane sudije, kao u ratu strani avioni, doneti prednost Bošnjacima.
 
Odluke Skupštine RS nailaze na ozbiljnu ljutnju na Zapadu. 
Mi moramo ostati jedinstveni i uporni, ne sme biti pukotina među Srbima. Moramo sačuvati odlične odnose sa Srbijom i svoju neutralnost. Imamo otvorene sve komunikacijske kanale, čak i sa zemljama koje nas stalno kritikuju. Mi ćemo nastaviti da nudimo rešenja, koja će uvek biti zasnovana na dejtonskim principima, a to znači da nijedna odluka ne sme da bude doneta preglasavanjem, bez saglasnosti dva naroda i dva entiteta. A upravo su to radili visoki predstavnik i Ustavni sud BiH. Mi to razumemo kao nastojanje da se ovde provociraju krize i sukobi. Na to reagujemo pametno i nećemo dozvoliti da budemo okrivljeni za ono što je neko drugi smislio.
 
Da li je nametanje model po kom dugoročno može disati BiH? 
Ne, naprotiv, to je potpuno glupo, jer u BiH je već ispod 1,5 miliona Bošnjaka, oko milion Srba i manje od pola miliona Hrvata. Niko nikog tu ne može da nadjača i ugrozi. Mogu samo da se stvaraju nepotrebne krize. Razumem frustraciju Bošnjaka zbog percepcije da samo oni nemaju svoju državu. Zato postoji neki prikriveni cilj da se preko geopolitičke osovine – koju ovde drže Amerikanci i Britanci, posredstvom OHR-a i stranih sudija – isposluje neka supremacija Bošnjaka. Ali to ne može i neće ići preko leđa druga dva naroda i može samo silom da se desi. To ne žele ni Hrvati, koji su u zadnje vreme bili zavisni od Srba, i čiju smo poziciju štitili samo zato da ne bismo mi došli na red, a ne zato što smo u ljubavi s onima koji često pokazuju proustaške stavove. Srpska nije osnovana voljom tih sila koji sada rade protiv nje, ali je od njih prihvaćena kao neminovnost. Ipak se nadležnosti Srpske stalno tope i ako se to nastavi biće kao da je nismo ni stvorili i zato je reakcija RS tako odlučna.
 
Dakle, sem brige za državnu imovinu, korake Srpske uslovila je akumulacija nezadovoljstva. Ipak stižu upozorenja. 
Sva briga kojom Dodika žele da predstave kao figuru koja krši Dejtonski sporazum i ustavni poredak velika je laž. Dodik ima poseban stil, ali on je samo alibi da se dovrši posao obesmišljavanja i obezvlašćivanja RS. Manji deo opozicije to ne razume. Pa još daju podsticaj alibiju međunarodnog faktora. Dodik ima veliki politički kapacitet i vuče najveći broj konaca. Ali to je stvar koja pripada političkom spektru. U pravnom spektru ni Dodik ni RS nikada nisu doneli odluke o disoluciji. Nijedna institucija RS nije donela odluku o otcepljenju. Naše odluke treba pažljivo čitati. Mi u njima tražimo da se izaberu sudije Ustavnog suda BiH, jer je tako predviđeno. Ali volje za to nema kod Bošnjaka koji te sudije mogu da koriste za atak na RS. I zato smo tu gde jesmo. Što se imovine RS tiče, kada smo 2012. potpisivali ugovor s nemačkom kompanijom u vezi s izgradnjom energetskih objekata – isti ovaj kakav sad imamo sa Srbijom, jer su Nemci odustali – tada Ustavni sud nije problematizovao imovinu. Nije smeo protiv stranaca, niti su federalni partneri vikali da ne možemo bez njihove saglasnosti. U pozadini je srbofobija, a ne zajednički razvoj.
 
Dakle, odgovornost za krizu smeštate pre svega u Sarajevo i kod međunarodnih predstavnika. 
Pogledajte, na 9. januar su ranije dolazili svi. Sve do momenta kada su stranci odlučili da izazovu krizu. Nakon što su Dan RS proglasili neustavnim, počinje kriza, a mi počinjemo još žešće da ga slavimo. Svetosavska nagrada je takođe problematizovana od Bošnjaka, ali je Ustavni sud odlučio da ona nije uvredljiva. Taj sud je ušao u formu da deli srpske svece. Da procenjuje koji svetac vređa interese bošnjačkog naroda. Pa ih valjda Sveti Sava ne vređa, jer je Srbin, a Sveti Stefan, ipak, vređa. Oni su se upustili i u meritum verskog, društvenog, običajnog i potpuno polupali lončiće.
 
Da li RS nastupa jedinstveno u aktuelnoj krizi? 
Kao osnivač SDS-a i iz kog sam izašao u vreme čudne nacionalne politike u najvećoj stranci opozicije, mogu samo da skinem kapu za poslednje stavove i da kažem da se ta partija ponaša državotvorno. Nadam se da će tako i ostati. Trenutno, SDS je stranka opozicije koja razume razliku između vlasti i države.
Setite se, targetiranje Karadžića nekada je bilo isto kao aktuelno prokazivanje Dodika. Karadžića su najpre oterali u šumu, pa u zatvor, a prethodno su mu garantovali da neće biti procesuiran. Pravili su hajku kako bi od njega napravili kriminalca, lažući da je iz Prijedorske banke odneo tri miliona maraka. Želeli su stvoriti nezadovoljstvo naroda prema njemu, što nije uspelo. Ne verujem ni da će uspeti aktuelni pokušaji po istom principu. Nismo mi društvo koje drugačije živi i radi ili ima drugačije demokratske principe od nemačkog, francuskog ili švajcarskog modela. U vreme evropske cenzure u vezi s ratom u Ukrajini možemo čak reći da smo pet puta slobodniji. U Banjaluci možete da kritikujete i hvalite Putina ili Zelenskog, a u Berlinu i Parizu to ne smete. Udar na RS, sem napada na naše vrednosti, jeste udar i na demokratsko društvo.
 
Neki u poslednjim dešavanjima u RS pronalaze baš uticaj dešavanja u Ukrajini. 
Sukob u Ukrajini ima veze sa situacijom u celom svetu. Pa ima refleksije i na Balkan. Mi u tom ratu ne učestvujemo. Nepoštovanje međunarodnih ugovora je uvek generator koji dovodi do ratova. Nepoštovanje Kumanovskog sporazuma i Rezolucije 1244 izaziva krizu na KiM, jer Srbi nisu dobili svoje bezbednosne snage da ih štite. Minski sporazumi nisu poštovani dok je trajala tortura nad stanovništvom Donbasa. Ako se setimo kako se pred Drugi svetski rat raspalo Veće naroda i kako se danas ljuljaju UN, možemo da povučemo mnoge paralele. Ali mi nigde ne treba da srljamo. BiH treba da se liši ambicije za priključivanje u bilo kakve vojne asocijacije. Ali EU je odlučila da pritisne BiH da se mora opredeliti. Na svu sreću bez mišljenja Srba to se ne može desiti. Blokirali smo pristupanje NATO-u i uvođenje sankcija Rusiji. Srpska može da se ponosi kako tretira ukrajinsku manjinu, koja je ovde najbrojnija. U Prnjavoru živi nekoliko hiljada Ukrajinaca, koji imaju svoje crkve i mi želimo da niko u Srpskoj nema ikakvih problema. To je za nas čast.
 
Verujete li u neka saznanja da se razmatra smena Dodika? 
Mi smo OHR još ranije potpuno pobedili, argumentima i dokazima. Dokazali smo da su svi visoki predstavnici imenovani rezolucijama SB UN. Prezentovaćemo dokumente koji su potpisani između parafa i potpisa Dejtonskog sporazuma, sa takozvane Konferencije za implementaciju mira u Londonu – koja je ustanovila Savet za sprovođenje mira (PIK) i pozvala zvaničnim dokumentima SB UN da potvrdi prvog visokog predstavnika. Dakle, čak i kada bi Šmit smenio Dodika, mi to ne bismo objavili, jer nema legalitet. Ako nema legalitet imenovanja i njegove odluke su nelegalne. Pa kako onda da njegove odluke objavljujemo u „Službenom glasniku RS”? Ovog trenutka, Srpska je ta koja čuva pravni poredak u BiH. Sve akcije iz RS zasnovane su na pravu i to svi dobro znaju. Zato su prešli na drugu strategiju – zloupotrebu Ustavnog suda.
 
Šmit je nametnuo zakon koji inkriminiše one koji ne poštuju njegove, kao i odluke Ustavnog suda. 
Time želi da upotrebi domaće institucije za izazivanje krize. To će opet raditi nametanjem zakona. Oni koji budu prihvatili da sprovode takve zakone mogu da naprave poremećaj mira. Zato je Dodik najavio da će u Nemačkoj tužiti Šmita za lažno predstavljanje, ali i za narušavanje mira, a to je najveći zločin. Mi u RS sem pravnog poretka RS i BiH čuvamo i mir.
 
Posebnu nervozu na Zapadu izazvala je najava suspenzije ingerencije Suda i Tužilaštva BiH i agencije Sipa. 
Jedan šeik je u otporu zapadnjačkoj agresiji rekao da muslimani ne jedu svinjetinu, ali da ako treba da umru od gladi, možda i mogu da ih nateraju na to. Ako naše postojanje bude ugroženo, bićemo prinuđeni da donosimo zakone koji će imati pravni legalitet i koji će se primenjivati na teritoriji RS. A sasvim drugi zakoni će važiti u FBiH. Imaćemo praktično dve zemlje. To ne priželjkujem, već se nadam da će biti pameti u međunarodnim centrima, što uključuje i neophodnu katarzu u EU, koja ovde treba da zameni OHR. Treba da se imenuju domaće sudije i da se sprovode domaći zakoni, te da niko nikome ne koči razvoj.
 
Na osnovu čega tvrdite da se neće dozvoliti da Srbi u BiH budu svedeni na manjinu i podvrgnuti nasilju kao na KiM? 
Teroristički režim koji na KiM ugrožava Srbe često pominje Srpsku, što je za nas veliko priznanje. Kada tvrde da neće dozvoliti RS na KiM, to je potvrda da je Srpska toliko etablirana da joj se ni ćošak ne može odbiti. Niko sem naše skupštine neće donosi odluke u ime nas, niti će imenovati gradonačelnike u ime naših građana tako što će da raspisuje izbore i sa dva-tri odsto izlaznosi priznaje njihove rezultate. A mnogi u Sarajevu bi to voleli. U RS postoje dva veća naselja sa Bošnjacima, Kozarac i Janja, koja uživaju svu našu pažnju, prava i ljubav. Ipak, BiH iz devedesetih i danas nije ista. U Sarajevu nema Srba, svi gradovi su monoetnički u oba entiteta, uz izuzetke Drvara, Glamoča, Grahova i Petrovca u FBiH. Izmaštana multietnička priča je samo lažni građanski model za konačnu supremaciju Bošnjaka.

Bajden: Saudijska Arabija i Izrael daleko su od sporazuma o normalizaciji odnosa
Izrael i Saudijska Arabija su daleko od sporazuma o normalizaciji koji bi uključivao sporazum o odbrani i američki civilni nuklearni program, rekao je predsednik SAD Džozef Bajden u intervjuu za Si-En-En.
Američki zvaničnici su posredovali u pokušaju da postignu dogovor o normalizaciji odnosa između dve zemlje, podseća Rojters.
„Daleko smo odatle. Imamo o mnogo čemu da razgovaramo”, rekao je Bajden.
Izraelski ministar energetike Izrael Kac je prošlog meseca izrazio protivljenje ideji da Saudijska Arabija razvija civilni nuklearni program kao deo bilo kakvog uspostavljanja odnosa između dve zemlje posredstvom SAD.
Bajden je ukazao na odluku Saudijske Arabije, uoči njegove posete kraljevstvu prošlog leta, da otvori svoj vazdušni prostor za sve avio-prevoznike, otvarajući put za više preleta ka i iz Izraela, prenosi Tanjug.

Bajden otputovao na evropsku turneju, posetiće Britaniju, Litvaniju i Finsku
Predsednik SAD Džozef Bajden otputovao je danas na evropsku turneju tokom koje će posetiti Veliku Britaniju, Litvaniju i Finsku, javlja Rojters.
Bajden će večeras stići u London, a narednog dana će se sresti sa britanskim kraljem Čarlsom III, prvi put od kada je krunisan.
On će razgovarati i sa britanskim premijerom Rišijem Sunakom u Dauning stritu.
Sledeća poseta je samit NATO u Viljnusu, u Litvaniji.
Bajden će provesti dva dana u glavnom gradu Litvanije, koja je domaćin godišnjeg samita NATO.
On ćee učestvovati na sastancima sa liderima i održati govor na Univerzitetu u Viljnusu.
Konačna stanica je Helsinki, gde se očekuje da će Bajden u četvrtak proslaviti proširenje NATO sa Finskom kao najnovijom članicom alijanse.
Ova nordijska zemlja je u aprilu postala 31. članica NATO.
Bajdenov savetnik za nacionalnu bezbednost Džejk Saliven rekao je da će Bajdenovo putovanje „pokazati predsednikovo vođstvo na svetskoj sceni”, navodi AP, prenosi Tanjug.

Budi hrabra – reci NE nasilju
Od početka godine čak 22 žene ubijene su u porodičnom nasilju, a među njima se nalaze i dve devojčice. Podaci Centra za podršku ženama govore da je od 2010. godine u porodično-partnerskom odnosu ubijeno više od 330 žena, a statistika svedoči da se svaka treća žena ranije obraćala institucijama sistema za pomoć. Brojke takođe upozoravaju da je u prethodnoj deceniji trećina žena ubijena vatrenim oružjem, a taj trend nastavlja se i u ovoj godini, u kojoj je šest žena stradalo na ovaj način. Statistika koja svedoči da osam od deset žena strada od ruke muža, oca ili brata postaje još bolnija kada se iza nje pomole lica više od 400 dece koja su u poslednjih deset godina ostala bez majki i odrastaju s doživotnim žigom da im je otac ubica – neki od njih nastavili su život s bakama i dekama, drugi odrastaju u hraniteljskim porodicama, a neki mališani detinjstvo provode u domovima za decu bez roditeljskog staranja.
Is­tra­ži­va­nje po­ve­re­ni­ka za za­šti­tu rav­no­prav­no­sti i Pro­gra­ma Uje­di­nje­nih na­ci­ja za raz­voj u Sr­bi­ji (UNDP), ko­je je ura­đe­no na re­pre­zen­ta­tiv­nom uzor­ku od 1.004 že­ne pokazalo je da najveći broj že­na ko­je su po­sta­le žr­tve po­ro­dič­nog ili part­ner­skog na­si­lja ne pri­ja­vlju­je nasilnika iz stra­ha od nje­go­ve osve­te. Po­lo­vi­na njih pri­zna­je da su stid i sra­mo­ta zbog agre­si­je ko­jom su iz­lo­že­ne, kao i spo­zna­ja da ne­ma­ju gde da odu ako od­lu­če da iza­đu iz začaranog kru­ga na­si­lja glav­ni raz­log zbog ko­jeg ne pri­ja­vlju­ju na­si­lje in­sti­tu­ci­ja­ma si­ste­ma.
Studija re­a­li­zo­va­na u okvi­ru pro­jek­ta „In­te­gri­sa­ni od­go­vor na na­si­lje nad ženama i de­voj­či­ca­ma u Sr­bi­ji”, ko­je u part­ner­stvu s Vla­dom Sr­bi­je spro­vo­de agen­ci­je Ujedinjenih na­ci­ja u Sr­bi­ji, ta­ko­đe po­ka­zuje da že­ne naj­ve­će po­ve­re­nje ima­ju u Si­gur­ne žen­ske ku­će, a po­tom u zdrav­stvo, po­li­ci­ju i ver­ske in­sti­tu­ci­je, a naj­ma­nje ve­ru­ju jav­nom tužilaštvu i cen­tri­ma za so­ci­jal­ni rad. Naj­ve­ći broj že­na ko­ji je uče­stvo­vao u ovom is­tra­ži­va­nju na­veo je da su raz­u­me­va­nje i podrška oko­li­ne, od­no­sno po­ro­di­ce i pri­ja­te­lja, ključ­na stvar ko­ja bi ih mo­ti­vi­sa­la da prijave na­si­lje u po­ro­di­ci – ako bi po­sta­le žr­tve na­si­lja, čak 38 od­sto že­na pr­vo bi tražilo podršku od čla­no­va po­ro­di­ce, 28 pro­ce­na­ta njih oti­šlo bi u po­li­ci­ju, dok bi se prijateljima po­ve­ri­lo sve­ga de­vet pro­ce­na­ta že­na.
Iako je veća šansa da neko ko je ekonomski zavisan od nasilnika ostane u nasilnom odnosu, u Sigurnoj ženskoj kući nalaze se i žene koje su na veoma visokim socijalnim položajima i koje su izbačene iz sopstvenog doma, a nasilnik koji je trebalo da završi u zatvoru, pronašao je rupu u zakonu kroz koju se provukao uz pomoć umešnog advokata.
Iskustvo govori da je situacija kada žena reši da ostavi nasilnika po nju najrizičnija – ubistva se dešavaju kada žena konačno „prelomi” i saopšti partneru da ga napušta, a neka istraživanja govore da se femicid obično dešava unutar tri meseca od odlaska žene. Iako stručnjaci apeluju da se mora napraviti veoma detaljan plan zaštite žrtve, dešava se da neka karika u lancu zaštite žrtve, koga čine policija, tužilaštvo i sud, jednostavno ne proceni dobro bezbednosni rizik.
Kako bi se sprečila kategorizacija na „laka” i „teška” ubistva, udruženje „FemPlatz” zahteva od nadležnih da se krivično delo femicida uvede kao posebno krivično delo. Istraživanje koje je uradilo ovo udruženje pokazuje da je u skoro trećini slučajeva femicida sud dosudio kaznu od 10 do 15 godina. „FemPlatz” takođe traži od nadležnih uspostavljanje nezavisnog tela za praćenje femicida, čime će se obezbediti prikupljanje podataka o ubistvima žena koji će biti dostupni javnosti i ujedno unaprediti rad institucija i poboljšati sistem zaštite žena od nasilja.
Mada sta­ti­sti­ka upozorava da sva­ke go­di­ne iz­me­đu 20 i 30 že­na bi­va ubi­je­no u po­ro­dič­nom ili part­ner­skom na­si­lju, ve­li­ki broj njih je i spa­sen za­hva­lju­ju­ći ade­kvat­noj re­ak­ci­ji dr­ža­ve – podaci Ministarstva pravde govore da je to­kom 2022. go­di­ne pro­du­že­no vi­še od 20.000 hitnih me­ra za­šti­te žr­tve i iz­ra­đe­no 19.017 pla­no­va za­šti­te žr­tve, a od 2017, od­no­sno od po­čet­ka pri­me­ne Za­ko­na o spre­ča­va­nju po­ro­dič­nog na­si­lja, pa do po­čet­ka ove go­di­ne iz­re­če­ne su 103.864 hit­ne me­re. Vi­še od hi­lja­du pred­stav­ni­ka pra­vo­sud­nog si­ste­ma bi­lo je na obu­ci i spe­ci­ja­li­zo­va­noj edu­ka­ci­ji o pre­ven­ci­ji po­ro­dič­nog na­si­lja.

I Harvard strepi od veštačke inteligencije
Upotreba veštačke inteligencije jeste fascinantna, sigurno će biti velikih promena u obrazovanju i mi na Harvardu dosta razmišljamo na temu „ChatGPT”, jer ne možemo to da ignorišemo. Studenti definitivno koriste VI u programiranju, ali na američkim univerzitetima i posebno na Harvardu postoji kod časti i potpuno poverenje da student neće čak ni kada radi ispit kod kuće da prepisuje i vara. Dešavalo se da nekada nekog uhvatimo, ali većini studenata je čast da budu na Harvardu i niko neće rizikovati da tu šansu prokocka. To je i najveća razlika u odnosu na naš sistem: nije poenta u bubanju, već da se mladi ljudi zainteresuju da nauče da razmišljaju, da postignu nešto u životu. Ništa mi ne znači da zapamte formulu napamet, mogu da je nađu u knjizi, ja sam na svom kursu rekao studentima da mogu da koriste bilo koji onlajn izvor, kaže na početku razgovora za „Politiku” prof. dr Marko Lončar sa Fakulteta tehničkih i primenjenih nauka Univerziteta Harvard. 
 
Dr Lončaru je ove nedelje u SANU uručena nagrada Fondacije „Prof. dr Marko V. Jarić” za 2019. godinu, što ranije nije bilo moguće zbog pandemije kovida 19. Ova nagrada, koja se u medijima naziva i „Srpski Nobel za fiziku”, dodeljuje se već punih 25 godina za izuzetne rezultate. Prema odluci žirija dr Lončar ju je više nego zaslužio za doprinose u oblasti nanofotonike, primenjene fizike i integrisane optike.
Nismo mogli a da ne pitamo profesora da li zna da je u Beogradu ove godine primljen jedan brucoš na fizici i šta savetuje – kako popuniti klupe na fakultetima prirodnih nauka. Odgovor nas je malo iznenadio:
– Mi imamo sličan problem na Harvardu, jer se tu dolazi zbog prava i medicine i borimo se za studente koji bi da postanu inženjeri, i to inženjeri elektrotehnike. Zato sam moj kurs prilagodio da bude praktičan, da bude više laboratorijskih vežbi, da rade projekte. Moj savet srpskim kolegama jeste da se reformišu studije, da bude više prakse. Ne mora baš sve da se nauči, uvek mogu knjigu da otvore ako im zatreba neka formula.
Svoj put do Harvarda opisuje kao kombinaciju genetike, pameti, sreće i podrške porodice i profesora. Detinjstvo je proveo gledajući oca, inženjera elektrotehnike, koji je radio u vojsci, kako stalno nešto popravlja. Krenuo je tatinim stopama, ali je na kraju odabrao svoj put. Kaže da su presudan uticaj imali fantastični profesori matematike i fizike, prvo u Osnovnoj školi „Svetozar Miletić” u Zemunu, koju je završio kao đak generacije, a potom i u Matematičkoj gimnaziji na programerskom smeru u vreme kada su kompjuteri bili retkost i papreno koštali.
– Fizika me zanimala, ali sam upisao elektroniku na Elektrotehničkom fakultetu. Po završetku studija sam aplicirao za Ameriku jer kod nas gotovo ništa nisam mogao eksperimentalno da radim, neka istraživanja su vrlo skupa i tako sam stigao 1997. do Kal teka i profesora Ćuka. Ali stara ljubav zaborava nema i vratio sam se fizici – priča ovaj harvardski profesor.
Prvi šok je bio kada je shvatio koliko je neverovatno teorijski potkovan u odnosu na američke kolege, ali praksa je bila slaba tačka, zbog nedostatka opreme i materijala na fakultetima u Srbiji u to vreme pogotovu.
– Brzo se čovek navikne na bolje. Tu sam završilo i doktorat. Posle šest godina u Los Anđelesu preselio sam se u Boston, najevropski američki grad i krenuo na postdoktorske studije na Harvardu. U SAD nije uobičajeno da student koji „izuči zanat” na jednom univerzitetu tu i ostane, gledaju da dovode profesore koji donose nešto novo, ali eto ja sam ostao i danas imam svoju katedru i predajem osnove elektrotehnike – priča profesor i dodaje da je na postdoktorskim studijama trenutno jedan student iz naše zemlje. Koliko mu je poznato, na Harvardu je jedini profesor iz Srbije, ali ima kolegu iz naših krajeva na MIT.
Uglavnom su mi prijatelji roditelji moje dece, kaže i dodaje da se dosta njegovih prijatelja iz Matematičke gimnazije preselilo u Ameriku i nastanilo u istom predgrađu u kojem i on živi sa suprugom Evelin, koju je upoznao u Los Anđelesu. Danas su u istoj ulici kuće osam đaka Matematičke gimnazije, tako da se svi lepo druže, kao i njihova deca.
Ostati ili otići – pitamo ga na kraju. To je sve individualno, odgovara. – Ja sam uvek zamišljao da ću da se vratim negde u Evropu, ali u Americi su resursi za bavljenje naukom zaista veliki. Možda se vratim kad se penzionišem, ako se to ikada dogodi – kaže kroz osmeh.
Bilo je tu još mnogo toga da se kaže i pita, ali je profesor morao nazad u Boston, uz obećanje da će se brzo vratiti u Beograd. Čekalo ga je i predavanje našim studentima elektrotehnike, među kojima će možda pronaći nekog budućeg kolegu na Harvardu. U hodnicima SANU ostale su reči dr Aleksandra Bogojevića, direktora Instituta za fiziku, inače institucije koja je pokrovitelj ove nagrade: „Mi smo mala zemlja sa visokim procentom uspešnih ljudi u naučnoj dijaspori, nema osobe koja nije čula za Teslu ili Pupina. A dr Marko Lončar je još jedan dokaz da Srbiji dobro ide fizika”.
 
 
Antrfile
 
Impresivna biografija
Dr Lončar je posle Matematičke gimnazije završio Elektrotehnički fakultetu u Beogradu, a potom doktorirao na Kalifornijskom institutu za tehnologiju na temi lasera i talasovoda na bazi fotonskih kristala. Postdoktorske studije je završio na Harvardu, gde je postao docent, pa vanredni i redovni profesor, da bi 2012. bio unapređen u profesora sa katedrom. Danas je jedan od vodećih svetskih stručnjaka u nanofotonici i nanotehnologiji, a posebno su zapažena njegova dostignuća u nanofabrikaciji dijamanata. Dobitnik je brojnih nagrada, ima više od 20 patenata i autor je impresivnog broja radova koji se objavljuju u najuticajnijim naučnim časopisima.
 
Antrfile
 
Plavi dijamanti najpopularniji, roze najskuplji
 
Zašto od studenata neprekidno dobija nagrade za najinteresantnija predavanja, pokazao je okupljenima u SANU, gde je govorio o tome zašto su dijamanti najbolji prijatelji fizičara. Iako su u publici mahom bili akademici, on je pričao jednostavno, da svako može da razume, duhovito kombinujući slike, citate i primerke veštačkih dijamanata koje je iz Amerike doneo u koferčiću. Saznali smo od čega se sastoje dijamanti, zašto imaju boju, da su plavi najpopularniji, žuti najjeftiniji, a da su roze retki i zato i skupi. Uz uobičajenu priču o tome kako je dijamant najtvrđi mineral u prirodi koji se koristi za bušenje, sečenje i brušenje, mogli smo, recimo, koristeći samo toplotu svog tela da dijamantom sečemo led u čaši…

Mali grad na dvesta koraka
Kraljevo – Kad bi se stanovnici jednog dela Ulice vojvode Stepe u Kraljevu izdvojili iz grada i osnovali svoju opštinu, tvrde u šali ovdašnji stanovnici, živeli bi dobro.
Budžetska kasa, tvrde, bila bi sigurno puna, ne bi oskudevali, jer ono malo čega nemaju mogli bi da plate i opet bi završni račun te zamišljene opštine bio sa tako poželjnim suficitom.

Paja i bećarac prešli u večnost
Vršac – Preminuo je Vrščanin Pavle Mladenović (69), školovan za učitelja, a penzionisan kao vojni službenik, poznat po nadimku Paja Dikulj, koji je pola veka sakupljao šaljive stihove, u narodu poznate bećarce, i vredno beležio narodne običaje.
Objavljivanjem zbirke „Blago što je srcu drago, a u Banatu”, sa 1.350 bećaraca, Paja je sačuvao srpsko narodno blago od zaborava.

„Gošini” radnici vratili vagone u fabriku
Smederevska Palanka – Uz pomoć fabričke lokomotive, štrajkači „Goše” vratili su jedanaest teretnih vagona, spremnih za Slovačku, u krug fabrike. Reč je o vagonima koje su odradili za „Žos Trnava”, zvanično bivše vlasnike, a koje su do utorka uveče danonoćno čuvali na koloseku kako bi sprečili rukovodstvo da ih transportuje pre nego što radnicima uplati zarađene plate.
Prethodno su radnici „popustili” i dozvolili da se vagoni izvezu iz fabrike i ocarine, uz usmeno obećanje da će im novac biti uplaćen istog dana. I taj dogovor je propao. Više, tvrde, nemaju snage da dežuraju na pruzi, a sve su im „tanji” i živci.

Komad Dušana Kovačevića u sezoni velikog jubileja Narodnog pozorišta
Narodno pozorište u Beogradu u susret obeležavanju 150 godina postojanja za svoju publiku uveliko planira brojna iznenađenja.
Budući da je preporuka da se u slavljeničkoj sezoni 2018–2019. godine umetnici u sva tri ansambla – Opera, Balet i Drama isključivo posvete domaćim autorima, zanimalo nas je kakvi će biti repertoarski iskoraci ansambla Drame, odnosno kakvu pozorišnu estetiku će zastupati u slavljeničkoj sezoni.

Između otrova i velikih umetničkih priznanja
Vranje – Stručnjaci Instituta Vinča ovih dana rade na uklanjanju opasnih materija iz podova i zidova ovdašnjeg Pozorišta „Bora Stanković” zbog kojih je zaustavljena obnova septembra 2016. godine.
Upravnik Nenad Jović kaže za „Politiku” da ne može da govori o preciznim procenama kada bi taj posao mogao da se završi, jer je u nadležnosti grada, ali očekuje da se dekontaminacija okonča ovog leta.

Dijalog vremena
Prolećni anale u Čačku, od tradicionalne likovne manifestacije, kako je pre dve decenije ustanovljen, danas je živi organizam koji pulsira afirmišući aktuelnosti sa vizuelne scene.
Naime, koncept ovog Anala revitalizovan je poverenjem u autorski rad i pozivanjem istaknutih likovnih kritičara što, između ostalog, doprinosi ne samo analitičko-kritičkim opservacijama već se i intenziviraju komunikativni tokovi i događaji na savremenoj vizuelnoj sceni.
U svakom slučaju, isticanjem autorske selekcije, tipične i za recentnu scenu, uspostavljen je određeni profesionalni standard Prolećnog anala.
CEO TEKST SAMO U ŠTAMPANOM I DIGITALNOM IZDANjU

Država šalje signal akcionarima
Nisam nadležna za „Energoprojekt”, ali ta firma je važna za građevinarstvo i saobraćaj, rekla je potpredsednica vlade Zorana Mihajlović samo nekoliko dana uoči održavanja Skupštine akcionara u ovoj kompaniji.
Na skupštini, zakazanoj za petak, jedna od tačaka dnevnog reda je promena uprave, a nju je predložio drugi po veličini akcionar – građevinsko preduzeće „Napred” u vlasništvu Dobroslava Bojovića. Država, kao većinski akcionar u firmi sa 33,58 odsto udela dosad nije zauzimala stranu u sukobu između aktuelnog rukovodstva „Energoprojekta” i Dobroslava Bojovića.

Broj refinansirajućih kredita raste u letnjim mesecima
Teško vam je da žonglirate sa kreditima, karticama i minusima. Krenite ispočetka, samo sa jednom, manjom ratom.
Ovo je samo jedan od spasonosnih poziva koji domaći bankari šalju klijentima kao rešenje za nagomilane finansijske probleme.  
Refinansirajući krediti i bez pompeznih reklama najtraženija su vrsta pozajmice. Interesantno je da se za ovu slamku spasa, po iskustvu bankara, građani hvataju uglavnom tokom leta u vreme kada planiraju odmore, jer refinansirajući postojeće pozajmice smanjuju ratu za kredit i dobijaju svežu gotovinu za letovanje. Udruženje banaka objavilo je da je u maju (u odnosu na april) među kreditima stanovništva najveći rast zabeležen upravo kod zajmova za refinansiranje – 3,5 odsto, dok su gotovinski krediti uvećani dva, a potrošački svega 0,1 odsto. Sa druge strane, stambeni krediti i pozajmice za adaptaciju smanjene su 0,2 odsto.
Ima li rezona upustiti se u ovakav finansijski poduhvat?

Ruski gas ipak će poteći „Južnim tokom”
Ruski gas će, ipak, poteći „Južnim tokom” – preko Srbije – u srednju Evropu.
Sudeći prema nezvaničnim informacijama koje verodostojni izvori u Beču ovih dana nude medijima, plan je takoreći „gotova stvar”, s tim što bi trasa „Južnog toka” trebalo da bude blago izmenjena, a kapaciteti gasovoda umanjeni: umesto prvobitno planirane 63 milijarde kubnih metara gasa godišnje, do centralnog čvora u Baumgartenu, kraj Beča, trebalo bi da dospe oko 57 miliona kubnih metara ruskog gasa.
U poređenju sa prvobitno planiranim gasovodom – od čije se izgradnje odustalo posle žestokog protivljenja EU – „Južni tok” će predstavljati nadogradnju „Turskog toka”, gasovoda koji će iz Rusije, ispod Crnog mora i preko Turske, krajem 2019. godine poteći do obala sa evropske strane Bosfora.

Novčane nagrade ne rešavaju ubistvo
Raspisivanje novčanih nagrada građanima za pružanje informacija policiji koje bi dovele do rasvetljavanja zločina u Srbiji je neuobičajeno, i dešava se u slučajevima nerešenih teških krivičnih dela koja su posebno uznemirila javnost.
Podsećamo, MUP Srbije i kompanija NIS nedavno su ponudili dva miliona dinara onome ko da tačnu informaciju u vezi sa ubistvom Kristine Kaplanović (19), radnice NIS-a koja je smrtno ranjena na benzinskoj stanici „Veliki Mokri Lug”.
Svojevremeno, u medijima se spekulisalo da će policija ponuditi i novčanu nagradu u vezi sa ubistvom pevačice Jelene Marjanović u Borči koje više od godinu dana ne uspevaju da reše.

Mi ne idemo nikud i ne radimo ništa
Prozapadne opozicione stranke koje organizuju proteste nikako ne žele da se oprobaju na izborima nakon što su već deset puta okupili svoje pristalice na ulicama.
Nesvakidašnji zahtev dela opozicije da se nikako ne raspisuju izbori politički je fenomen kakav se retko može videti u svetu, ali u Srbiji je izgleda i to moguće. Samo u Srbiji postoji opozicija kojoj nije cilj dolazak na vlast ili bar ne dolazak na vlast na izborima.
Tokom jučerašnje protesne šetnje imali smo priliku da ovo čujemo od predsednika Demokratske stranke Zorana Lutovca koji je dao izjavu za televiziju N1 koja je medijski promoter protesta i dela opozicije koji ih organizuje.
Na pitanje reporterke N1 da li misli da su izbori pravi način da se protesti kapitalizuju kako smatraju brojni analitičari, Lutovac kaže da to nije dobra procena.
- Leto je, manje je ljudi na ulicama, to treba raditi kad ste najjači, a ne kad slabite. Najjači ste krajem avgusta ili početkom septembra kad se ljudi vrate sa odmora - rekao je Lutovac.

OVO NEMA NIGDE NA SVETU: OPOZICIJA PRETI VUČIĆU AKO RASPIŠE IZBORE!

N1: Analitičari misle da opozicija treba da kapitalizuje ove proteste. Mislite li da su izbori način?

Zoran Lutovac: Ne, to nije dobra procena! Leto je, manje je ljudi na ulicama, to treba raditi kad ste… pic.twitter.com/gqcZWohz1o
— Detektor laži (@LaziDetektor) July 9, 2023

Po svemu sudeći, okupljenih je zaista sve manje, a deluje da su pristalice prozapadne opozicije morale da napuste Srbiju zbog ,,diktature” i lošeg života te da svoju tugu blaže na plažama primorskih zemalja.
Ipak, Lutovac ne sumnja da će se pristalice vratiti. Samo da se završe letovanja. 
Međutim, ni tada, izbori neće biti tema za ovaj deo opozicije već formiranje prelazne vlade bez izbora, legitimiteta i mimo volje naroda kako je to već viđeno tokom dvehiljaditih.
- Izbori za nas nisu tema. Ako raspišu izbore, imaće građane na ulicama - poručio je Lutovac.

Srpska jedina štiti Ustav BiH i Dejton
Od našeg stalnog dopisnika 
Banjaluka – Republika Srpska nije izvor problema, već mesto na kom se donose odluke koje pozivaju na domaći dogovor i pronalazak rešenja. U Banjaluci nisu izglasani akti o secesiji, već akti koji omogućavaju relaksaciju i koji pozivaju na dijalog i dogovor. Kao što se desilo na nedavnoj sednici dve entitetske vlade, što mi vidimo kao model odnosa za budućnost, rekao je Nenad Stevandić, predsednik Narodne skupštine Republike Srpske. On je u razgovoru za „Politiku” istakao da je već posle tri dana nakon zajedničke sednice vlada Republike Srpske i Federacije BiH došao „doprinos” saradnji naroda i entiteta i od strane Kancelarije visokog predstavnika (OHR).
„Oni su svoje sporne odluke doneli svega tri dana posle sednice na kojoj su započeti domaći dogovori. To sve objašnjava. Ne dozvoljavaju da se sami dogovorimo. Ne odgovara im da se priča o investicijama, o povratku mladih, zapošljavanju i rastu BDP-a”, rekao je on. Govoreći o podeli državne imovine, podsetio je da su jedine granice koje su nacrtane posle Drugog svetskog rata one koje su podelile entitete u BiH. „Te granice su plod međunarodnog ugovora. Šta one dele ako već nisu međudržavne granice? Pa dele imovinu entiteta! Stoga pokušaj osporavanja imovine Republike Srpske u stvari predstavlja svesno izazivanje krize i sukoba.”
 
Utisak je da BiH ulazi u ozbiljnu krizu. Skupština je usvojila dva zakona i njima odbacila odluke visokog predstavnika i Ustavnog suda BiH. Oba zakona suspendovao je Kristijan Šmit. Šta je Srpsku opredelilo na ove korake? 
Nesporno je da je visoki predstavnik generator sukoba i nesporazuma u BiH. To proističe iz činjenice da on nema legalno imenovanje. Po relevantnim rezolucijama SB UN, BiH je bez visokog predstavnika. Jake zemlje, koje ne zavise mnogo od SB UN, progurale su da Šmit sedne u kancelariju visokog predstavnika bez obzira na to što nema legalitet. Zato imamo stvaranje cikličnih krugova krize. Takođe, Ustavni sud BiH je jedina institucija koja ne počiva na dejtonskim principima – konsenzusu dva entiteta i tri naroda. Tamo dominiraju tri stranca, koji zajedno s dva Bošnjaka preglasavaju Srbe i Hrvate. To je izvor svih problema. Sve što je i ranije radila Narodna skupština RS bila je reakcija na odluke koje donose ove institucije. Neverovatno je da Bošnjaci ne žele da imaju još jednog Bošnjaka u Ustavnom sudu, već nastoje da tamo ostane Nemac ili Albanac. To je za nas znak da se sa BiH upravlja spolja, a za druge nada da će strane sudije, kao u ratu strani avioni, doneti prednost Bošnjacima.
 
Odluke Skupštine RS nailaze na ozbiljnu ljutnju na Zapadu. 
Mi moramo ostati jedinstveni i uporni, ne sme biti pukotina među Srbima. Moramo sačuvati odlične odnose sa Srbijom i svoju neutralnost. Imamo otvorene sve komunikacijske kanale, čak i sa zemljama koje nas stalno kritikuju. Mi ćemo nastaviti da nudimo rešenja, koja će uvek biti zasnovana na dejtonskim principima, a to znači da nijedna odluka ne sme da bude doneta preglasavanjem, bez saglasnosti dva naroda i dva entiteta. A upravo su to radili visoki predstavnik i Ustavni sud BiH. Mi to razumemo kao nastojanje da se ovde provociraju krize i sukobi. Na to reagujemo pametno i nećemo dozvoliti da budemo okrivljeni za ono što je neko drugi smislio.
 
Da li je nametanje model po kom dugoročno može disati BiH? 
Ne, naprotiv, to je potpuno glupo, jer u BiH je već ispod 1,5 miliona Bošnjaka, oko milion Srba i manje od pola miliona Hrvata. Niko nikog tu ne može da nadjača i ugrozi. Mogu samo da se stvaraju nepotrebne krize. Razumem frustraciju Bošnjaka zbog percepcije da samo oni nemaju svoju državu. Zato postoji neki prikriveni cilj da se preko geopolitičke osovine – koju ovde drže Amerikanci i Britanci, posredstvom OHR-a i stranih sudija – isposluje neka supremacija Bošnjaka. Ali to ne može i neće ići preko leđa druga dva naroda i može samo silom da se desi. To ne žele ni Hrvati, koji su u zadnje vreme bili zavisni od Srba, i čiju smo poziciju štitili samo zato da ne bismo mi došli na red, a ne zato što smo u ljubavi s onima koji često pokazuju proustaške stavove. Srpska nije osnovana voljom tih sila koji sada rade protiv nje, ali je od njih prihvaćena kao neminovnost. Ipak se nadležnosti Srpske stalno tope i ako se to nastavi biće kao da je nismo ni stvorili i zato je reakcija RS tako odlučna.
 
Dakle, sem brige za državnu imovinu, korake Srpske uslovila je akumulacija nezadovoljstva. Ipak stižu upozorenja. 
Sva briga kojom Dodika žele da predstave kao figuru koja krši Dejtonski sporazum i ustavni poredak velika je laž. Dodik ima poseban stil, ali on je samo alibi da se dovrši posao obesmišljavanja i obezvlašćivanja RS. Manji deo opozicije to ne razume. Pa još daju podsticaj alibiju međunarodnog faktora. Dodik ima veliki politički kapacitet i vuče najveći broj konaca. Ali to je stvar koja pripada političkom spektru. U pravnom spektru ni Dodik ni RS nikada nisu doneli odluke o disoluciji. Nijedna institucija RS nije donela odluku o otcepljenju. Naše odluke treba pažljivo čitati. Mi u njima tražimo da se izaberu sudije Ustavnog suda BiH, jer je tako predviđeno. Ali volje za to nema kod Bošnjaka koji te sudije mogu da koriste za atak na RS. I zato smo tu gde jesmo. Što se imovine RS tiče, kada smo 2012. potpisivali ugovor s nemačkom kompanijom u vezi s izgradnjom energetskih objekata – isti ovaj kakav sad imamo sa Srbijom, jer su Nemci odustali – tada Ustavni sud nije problematizovao imovinu. Nije smeo protiv stranaca, niti su federalni partneri vikali da ne možemo bez njihove saglasnosti. U pozadini je srbofobija, a ne zajednički razvoj.
 
Dakle, odgovornost za krizu smeštate pre svega u Sarajevo i kod međunarodnih predstavnika. 
Pogledajte, na 9. januar su ranije dolazili svi. Sve do momenta kada su stranci odlučili da izazovu krizu. Nakon što su Dan RS proglasili neustavnim, počinje kriza, a mi počinjemo još žešće da ga slavimo. Svetosavska nagrada je takođe problematizovana od Bošnjaka, ali je Ustavni sud odlučio da ona nije uvredljiva. Taj sud je ušao u formu da deli srpske svece. Da procenjuje koji svetac vređa interese bošnjačkog naroda. Pa ih valjda Sveti Sava ne vređa, jer je Srbin, a Sveti Stefan, ipak, vređa. Oni su se upustili i u meritum verskog, društvenog, običajnog i potpuno polupali lončiće.
 
Da li RS nastupa jedinstveno u aktuelnoj krizi? 
Kao osnivač SDS-a i iz kog sam izašao u vreme čudne nacionalne politike u najvećoj stranci opozicije, mogu samo da skinem kapu za poslednje stavove i da kažem da se ta partija ponaša državotvorno. Nadam se da će tako i ostati. Trenutno, SDS je stranka opozicije koja razume razliku između vlasti i države.
Setite se, targetiranje Karadžića nekada je bilo isto kao aktuelno prokazivanje Dodika. Karadžića su najpre oterali u šumu, pa u zatvor, a prethodno su mu garantovali da neće biti procesuiran. Pravili su hajku kako bi od njega napravili kriminalca, lažući da je iz Prijedorske banke odneo tri miliona maraka. Želeli su stvoriti nezadovoljstvo naroda prema njemu, što nije uspelo. Ne verujem ni da će uspeti aktuelni pokušaji po istom principu. Nismo mi društvo koje drugačije živi i radi ili ima drugačije demokratske principe od nemačkog, francuskog ili švajcarskog modela. U vreme evropske cenzure u vezi s ratom u Ukrajini možemo čak reći da smo pet puta slobodniji. U Banjaluci možete da kritikujete i hvalite Putina ili Zelenskog, a u Berlinu i Parizu to ne smete. Udar na RS, sem napada na naše vrednosti, jeste udar i na demokratsko društvo.
 
Neki u poslednjim dešavanjima u RS pronalaze baš uticaj dešavanja u Ukrajini. 
Sukob u Ukrajini ima veze sa situacijom u celom svetu. Pa ima refleksije i na Balkan. Mi u tom ratu ne učestvujemo. Nepoštovanje međunarodnih ugovora je uvek generator koji dovodi do ratova. Nepoštovanje Kumanovskog sporazuma i Rezolucije 1244 izaziva krizu na KiM, jer Srbi nisu dobili svoje bezbednosne snage da ih štite. Minski sporazumi nisu poštovani dok je trajala tortura nad stanovništvom Donbasa. Ako se setimo kako se pred Drugi svetski rat raspalo Veće naroda i kako se danas ljuljaju UN, možemo da povučemo mnoge paralele. Ali mi nigde ne treba da srljamo. BiH treba da se liši ambicije za priključivanje u bilo kakve vojne asocijacije. Ali EU je odlučila da pritisne BiH da se mora opredeliti. Na svu sreću bez mišljenja Srba to se ne može desiti. Blokirali smo pristupanje NATO-u i uvođenje sankcija Rusiji. Srpska može da se ponosi kako tretira ukrajinsku manjinu, koja je ovde najbrojnija. U Prnjavoru živi nekoliko hiljada Ukrajinaca, koji imaju svoje crkve i mi želimo da niko u Srpskoj nema ikakvih problema. To je za nas čast.
 
Verujete li u neka saznanja da se razmatra smena Dodika? 
Mi smo OHR još ranije potpuno pobedili, argumentima i dokazima. Dokazali smo da su svi visoki predstavnici imenovani rezolucijama SB UN. Prezentovaćemo dokumente koji su potpisani između parafa i potpisa Dejtonskog sporazuma, sa takozvane Konferencije za implementaciju mira u Londonu – koja je ustanovila Savet za sprovođenje mira (PIK) i pozvala zvaničnim dokumentima SB UN da potvrdi prvog visokog predstavnika. Dakle, čak i kada bi Šmit smenio Dodika, mi to ne bismo objavili, jer nema legalitet. Ako nema legalitet imenovanja i njegove odluke su nelegalne. Pa kako onda da njegove odluke objavljujemo u „Službenom glasniku RS”? Ovog trenutka, Srpska je ta koja čuva pravni poredak u BiH. Sve akcije iz RS zasnovane su na pravu i to svi dobro znaju. Zato su prešli na drugu strategiju – zloupotrebu Ustavnog suda.
 
Šmit je nametnuo zakon koji inkriminiše one koji ne poštuju njegove, kao i odluke Ustavnog suda. 
Time želi da upotrebi domaće institucije za izazivanje krize. To će opet raditi nametanjem zakona. Oni koji budu prihvatili da sprovode takve zakone mogu da naprave poremećaj mira. Zato je Dodik najavio da će u Nemačkoj tužiti Šmita za lažno predstavljanje, ali i za narušavanje mira, a to je najveći zločin. Mi u RS sem pravnog poretka RS i BiH čuvamo i mir.
 
Posebnu nervozu na Zapadu izazvala je najava suspenzije ingerencije Suda i Tužilaštva BiH i agencije Sipa. 
Jedan šeik je u otporu zapadnjačkoj agresiji rekao da muslimani ne jedu svinjetinu, ali da ako treba da umru od gladi, možda i mogu da ih nateraju na to. Ako naše postojanje bude ugroženo, bićemo prinuđeni da donosimo zakone koji će imati pravni legalitet i koji će se primenjivati na teritoriji RS. A sasvim drugi zakoni će važiti u FBiH. Imaćemo praktično dve zemlje. To ne priželjkujem, već se nadam da će biti pameti u međunarodnim centrima, što uključuje i neophodnu katarzu u EU, koja ovde treba da zameni OHR. Treba da se imenuju domaće sudije i da se sprovode domaći zakoni, te da niko nikome ne koči razvoj.
 
Na osnovu čega tvrdite da se neće dozvoliti da Srbi u BiH budu svedeni na manjinu i podvrgnuti nasilju kao na KiM? 
Teroristički režim koji na KiM ugrožava Srbe često pominje Srpsku, što je za nas veliko priznanje. Kada tvrde da neće dozvoliti RS na KiM, to je potvrda da je Srpska toliko etablirana da joj se ni ćošak ne može odbiti. Niko sem naše skupštine neće donosi odluke u ime nas, niti će imenovati gradonačelnike u ime naših građana tako što će da raspisuje izbore i sa dva-tri odsto izlaznosi priznaje njihove rezultate. A mnogi u Sarajevu bi to voleli. U RS postoje dva veća naselja sa Bošnjacima, Kozarac i Janja, koja uživaju svu našu pažnju, prava i ljubav. Ipak, BiH iz devedesetih i danas nije ista. U Sarajevu nema Srba, svi gradovi su monoetnički u oba entiteta, uz izuzetke Drvara, Glamoča, Grahova i Petrovca u FBiH. Izmaštana multietnička priča je samo lažni građanski model za konačnu supremaciju Bošnjaka.

Bajden: Saudijska Arabija i Izrael daleko su od sporazuma o normalizaciji odnosa
Izrael i Saudijska Arabija su daleko od sporazuma o normalizaciji koji bi uključivao sporazum o odbrani i američki civilni nuklearni program, rekao je predsednik SAD Džozef Bajden u intervjuu za Si-En-En.
Američki zvaničnici su posredovali u pokušaju da postignu dogovor o normalizaciji odnosa između dve zemlje, podseća Rojters.
„Daleko smo odatle. Imamo o mnogo čemu da razgovaramo”, rekao je Bajden.
Izraelski ministar energetike Izrael Kac je prošlog meseca izrazio protivljenje ideji da Saudijska Arabija razvija civilni nuklearni program kao deo bilo kakvog uspostavljanja odnosa između dve zemlje posredstvom SAD.
Bajden je ukazao na odluku Saudijske Arabije, uoči njegove posete kraljevstvu prošlog leta, da otvori svoj vazdušni prostor za sve avio-prevoznike, otvarajući put za više preleta ka i iz Izraela, prenosi Tanjug.

Bajden otputovao na evropsku turneju, posetiće Britaniju, Litvaniju i Finsku
Predsednik SAD Džozef Bajden otputovao je danas na evropsku turneju tokom koje će posetiti Veliku Britaniju, Litvaniju i Finsku, javlja Rojters.
Bajden će večeras stići u London, a narednog dana će se sresti sa britanskim kraljem Čarlsom III, prvi put od kada je krunisan.
On će razgovarati i sa britanskim premijerom Rišijem Sunakom u Dauning stritu.
Sledeća poseta je samit NATO u Viljnusu, u Litvaniji.
Bajden će provesti dva dana u glavnom gradu Litvanije, koja je domaćin godišnjeg samita NATO.
On ćee učestvovati na sastancima sa liderima i održati govor na Univerzitetu u Viljnusu.
Konačna stanica je Helsinki, gde se očekuje da će Bajden u četvrtak proslaviti proširenje NATO sa Finskom kao najnovijom članicom alijanse.
Ova nordijska zemlja je u aprilu postala 31. članica NATO.
Bajdenov savetnik za nacionalnu bezbednost Džejk Saliven rekao je da će Bajdenovo putovanje „pokazati predsednikovo vođstvo na svetskoj sceni”, navodi AP, prenosi Tanjug.

Budi hrabra – reci NE nasilju
Od početka godine čak 22 žene ubijene su u porodičnom nasilju, a među njima se nalaze i dve devojčice. Podaci Centra za podršku ženama govore da je od 2010. godine u porodično-partnerskom odnosu ubijeno više od 330 žena, a statistika svedoči da se svaka treća žena ranije obraćala institucijama sistema za pomoć. Brojke takođe upozoravaju da je u prethodnoj deceniji trećina žena ubijena vatrenim oružjem, a taj trend nastavlja se i u ovoj godini, u kojoj je šest žena stradalo na ovaj način. Statistika koja svedoči da osam od deset žena strada od ruke muža, oca ili brata postaje još bolnija kada se iza nje pomole lica više od 400 dece koja su u poslednjih deset godina ostala bez majki i odrastaju s doživotnim žigom da im je otac ubica – neki od njih nastavili su život s bakama i dekama, drugi odrastaju u hraniteljskim porodicama, a neki mališani detinjstvo provode u domovima za decu bez roditeljskog staranja.
Is­tra­ži­va­nje po­ve­re­ni­ka za za­šti­tu rav­no­prav­no­sti i Pro­gra­ma Uje­di­nje­nih na­ci­ja za raz­voj u Sr­bi­ji (UNDP), ko­je je ura­đe­no na re­pre­zen­ta­tiv­nom uzor­ku od 1.004 že­ne pokazalo je da najveći broj že­na ko­je su po­sta­le žr­tve po­ro­dič­nog ili part­ner­skog na­si­lja ne pri­ja­vlju­je nasilnika iz stra­ha od nje­go­ve osve­te. Po­lo­vi­na njih pri­zna­je da su stid i sra­mo­ta zbog agre­si­je ko­jom su iz­lo­že­ne, kao i spo­zna­ja da ne­ma­ju gde da odu ako od­lu­če da iza­đu iz začaranog kru­ga na­si­lja glav­ni raz­log zbog ko­jeg ne pri­ja­vlju­ju na­si­lje in­sti­tu­ci­ja­ma si­ste­ma.
Studija re­a­li­zo­va­na u okvi­ru pro­jek­ta „In­te­gri­sa­ni od­go­vor na na­si­lje nad ženama i de­voj­či­ca­ma u Sr­bi­ji”, ko­je u part­ner­stvu s Vla­dom Sr­bi­je spro­vo­de agen­ci­je Ujedinjenih na­ci­ja u Sr­bi­ji, ta­ko­đe po­ka­zuje da že­ne naj­ve­će po­ve­re­nje ima­ju u Si­gur­ne žen­ske ku­će, a po­tom u zdrav­stvo, po­li­ci­ju i ver­ske in­sti­tu­ci­je, a naj­ma­nje ve­ru­ju jav­nom tužilaštvu i cen­tri­ma za so­ci­jal­ni rad. Naj­ve­ći broj že­na ko­ji je uče­stvo­vao u ovom is­tra­ži­va­nju na­veo je da su raz­u­me­va­nje i podrška oko­li­ne, od­no­sno po­ro­di­ce i pri­ja­te­lja, ključ­na stvar ko­ja bi ih mo­ti­vi­sa­la da prijave na­si­lje u po­ro­di­ci – ako bi po­sta­le žr­tve na­si­lja, čak 38 od­sto že­na pr­vo bi tražilo podršku od čla­no­va po­ro­di­ce, 28 pro­ce­na­ta njih oti­šlo bi u po­li­ci­ju, dok bi se prijateljima po­ve­ri­lo sve­ga de­vet pro­ce­na­ta že­na.
Iako je veća šansa da neko ko je ekonomski zavisan od nasilnika ostane u nasilnom odnosu, u Sigurnoj ženskoj kući nalaze se i žene koje su na veoma visokim socijalnim položajima i koje su izbačene iz sopstvenog doma, a nasilnik koji je trebalo da završi u zatvoru, pronašao je rupu u zakonu kroz koju se provukao uz pomoć umešnog advokata.
Iskustvo govori da je situacija kada žena reši da ostavi nasilnika po nju najrizičnija – ubistva se dešavaju kada žena konačno „prelomi” i saopšti partneru da ga napušta, a neka istraživanja govore da se femicid obično dešava unutar tri meseca od odlaska žene. Iako stručnjaci apeluju da se mora napraviti veoma detaljan plan zaštite žrtve, dešava se da neka karika u lancu zaštite žrtve, koga čine policija, tužilaštvo i sud, jednostavno ne proceni dobro bezbednosni rizik.
Kako bi se sprečila kategorizacija na „laka” i „teška” ubistva, udruženje „FemPlatz” zahteva od nadležnih da se krivično delo femicida uvede kao posebno krivično delo. Istraživanje koje je uradilo ovo udruženje pokazuje da je u skoro trećini slučajeva femicida sud dosudio kaznu od 10 do 15 godina. „FemPlatz” takođe traži od nadležnih uspostavljanje nezavisnog tela za praćenje femicida, čime će se obezbediti prikupljanje podataka o ubistvima žena koji će biti dostupni javnosti i ujedno unaprediti rad institucija i poboljšati sistem zaštite žena od nasilja.
Mada sta­ti­sti­ka upozorava da sva­ke go­di­ne iz­me­đu 20 i 30 že­na bi­va ubi­je­no u po­ro­dič­nom ili part­ner­skom na­si­lju, ve­li­ki broj njih je i spa­sen za­hva­lju­ju­ći ade­kvat­noj re­ak­ci­ji dr­ža­ve – podaci Ministarstva pravde govore da je to­kom 2022. go­di­ne pro­du­že­no vi­še od 20.000 hitnih me­ra za­šti­te žr­tve i iz­ra­đe­no 19.017 pla­no­va za­šti­te žr­tve, a od 2017, od­no­sno od po­čet­ka pri­me­ne Za­ko­na o spre­ča­va­nju po­ro­dič­nog na­si­lja, pa do po­čet­ka ove go­di­ne iz­re­če­ne su 103.864 hit­ne me­re. Vi­še od hi­lja­du pred­stav­ni­ka pra­vo­sud­nog si­ste­ma bi­lo je na obu­ci i spe­ci­ja­li­zo­va­noj edu­ka­ci­ji o pre­ven­ci­ji po­ro­dič­nog na­si­lja.

I Harvard strepi od veštačke inteligencije
Upotreba veštačke inteligencije jeste fascinantna, sigurno će biti velikih promena u obrazovanju i mi na Harvardu dosta razmišljamo na temu „ChatGPT”, jer ne možemo to da ignorišemo. Studenti definitivno koriste VI u programiranju, ali na američkim univerzitetima i posebno na Harvardu postoji kod časti i potpuno poverenje da student neće čak ni kada radi ispit kod kuće da prepisuje i vara. Dešavalo se da nekada nekog uhvatimo, ali većini studenata je čast da budu na Harvardu i niko neće rizikovati da tu šansu prokocka. To je i najveća razlika u odnosu na naš sistem: nije poenta u bubanju, već da se mladi ljudi zainteresuju da nauče da razmišljaju, da postignu nešto u životu. Ništa mi ne znači da zapamte formulu napamet, mogu da je nađu u knjizi, ja sam na svom kursu rekao studentima da mogu da koriste bilo koji onlajn izvor, kaže na početku razgovora za „Politiku” prof. dr Marko Lončar sa Fakulteta tehničkih i primenjenih nauka Univerziteta Harvard. 
 
Dr Lončaru je ove nedelje u SANU uručena nagrada Fondacije „Prof. dr Marko V. Jarić” za 2019. godinu, što ranije nije bilo moguće zbog pandemije kovida 19. Ova nagrada, koja se u medijima naziva i „Srpski Nobel za fiziku”, dodeljuje se već punih 25 godina za izuzetne rezultate. Prema odluci žirija dr Lončar ju je više nego zaslužio za doprinose u oblasti nanofotonike, primenjene fizike i integrisane optike.
Nismo mogli a da ne pitamo profesora da li zna da je u Beogradu ove godine primljen jedan brucoš na fizici i šta savetuje – kako popuniti klupe na fakultetima prirodnih nauka. Odgovor nas je malo iznenadio:
– Mi imamo sličan problem na Harvardu, jer se tu dolazi zbog prava i medicine i borimo se za studente koji bi da postanu inženjeri, i to inženjeri elektrotehnike. Zato sam moj kurs prilagodio da bude praktičan, da bude više laboratorijskih vežbi, da rade projekte. Moj savet srpskim kolegama jeste da se reformišu studije, da bude više prakse. Ne mora baš sve da se nauči, uvek mogu knjigu da otvore ako im zatreba neka formula.
Svoj put do Harvarda opisuje kao kombinaciju genetike, pameti, sreće i podrške porodice i profesora. Detinjstvo je proveo gledajući oca, inženjera elektrotehnike, koji je radio u vojsci, kako stalno nešto popravlja. Krenuo je tatinim stopama, ali je na kraju odabrao svoj put. Kaže da su presudan uticaj imali fantastični profesori matematike i fizike, prvo u Osnovnoj školi „Svetozar Miletić” u Zemunu, koju je završio kao đak generacije, a potom i u Matematičkoj gimnaziji na programerskom smeru u vreme kada su kompjuteri bili retkost i papreno koštali.
– Fizika me zanimala, ali sam upisao elektroniku na Elektrotehničkom fakultetu. Po završetku studija sam aplicirao za Ameriku jer kod nas gotovo ništa nisam mogao eksperimentalno da radim, neka istraživanja su vrlo skupa i tako sam stigao 1997. do Kal teka i profesora Ćuka. Ali stara ljubav zaborava nema i vratio sam se fizici – priča ovaj harvardski profesor.
Prvi šok je bio kada je shvatio koliko je neverovatno teorijski potkovan u odnosu na američke kolege, ali praksa je bila slaba tačka, zbog nedostatka opreme i materijala na fakultetima u Srbiji u to vreme pogotovu.
– Brzo se čovek navikne na bolje. Tu sam završilo i doktorat. Posle šest godina u Los Anđelesu preselio sam se u Boston, najevropski američki grad i krenuo na postdoktorske studije na Harvardu. U SAD nije uobičajeno da student koji „izuči zanat” na jednom univerzitetu tu i ostane, gledaju da dovode profesore koji donose nešto novo, ali eto ja sam ostao i danas imam svoju katedru i predajem osnove elektrotehnike – priča profesor i dodaje da je na postdoktorskim studijama trenutno jedan student iz naše zemlje. Koliko mu je poznato, na Harvardu je jedini profesor iz Srbije, ali ima kolegu iz naših krajeva na MIT.
Uglavnom su mi prijatelji roditelji moje dece, kaže i dodaje da se dosta njegovih prijatelja iz Matematičke gimnazije preselilo u Ameriku i nastanilo u istom predgrađu u kojem i on živi sa suprugom Evelin, koju je upoznao u Los Anđelesu. Danas su u istoj ulici kuće osam đaka Matematičke gimnazije, tako da se svi lepo druže, kao i njihova deca.
Ostati ili otići – pitamo ga na kraju. To je sve individualno, odgovara. – Ja sam uvek zamišljao da ću da se vratim negde u Evropu, ali u Americi su resursi za bavljenje naukom zaista veliki. Možda se vratim kad se penzionišem, ako se to ikada dogodi – kaže kroz osmeh.
Bilo je tu još mnogo toga da se kaže i pita, ali je profesor morao nazad u Boston, uz obećanje da će se brzo vratiti u Beograd. Čekalo ga je i predavanje našim studentima elektrotehnike, među kojima će možda pronaći nekog budućeg kolegu na Harvardu. U hodnicima SANU ostale su reči dr Aleksandra Bogojevića, direktora Instituta za fiziku, inače institucije koja je pokrovitelj ove nagrade: „Mi smo mala zemlja sa visokim procentom uspešnih ljudi u naučnoj dijaspori, nema osobe koja nije čula za Teslu ili Pupina. A dr Marko Lončar je još jedan dokaz da Srbiji dobro ide fizika”.
 
 
Antrfile
 
Impresivna biografija
Dr Lončar je posle Matematičke gimnazije završio Elektrotehnički fakultetu u Beogradu, a potom doktorirao na Kalifornijskom institutu za tehnologiju na temi lasera i talasovoda na bazi fotonskih kristala. Postdoktorske studije je završio na Harvardu, gde je postao docent, pa vanredni i redovni profesor, da bi 2012. bio unapređen u profesora sa katedrom. Danas je jedan od vodećih svetskih stručnjaka u nanofotonici i nanotehnologiji, a posebno su zapažena njegova dostignuća u nanofabrikaciji dijamanata. Dobitnik je brojnih nagrada, ima više od 20 patenata i autor je impresivnog broja radova koji se objavljuju u najuticajnijim naučnim časopisima.
 
Antrfile
 
Plavi dijamanti najpopularniji, roze najskuplji
 
Zašto od studenata neprekidno dobija nagrade za najinteresantnija predavanja, pokazao je okupljenima u SANU, gde je govorio o tome zašto su dijamanti najbolji prijatelji fizičara. Iako su u publici mahom bili akademici, on je pričao jednostavno, da svako može da razume, duhovito kombinujući slike, citate i primerke veštačkih dijamanata koje je iz Amerike doneo u koferčiću. Saznali smo od čega se sastoje dijamanti, zašto imaju boju, da su plavi najpopularniji, žuti najjeftiniji, a da su roze retki i zato i skupi. Uz uobičajenu priču o tome kako je dijamant najtvrđi mineral u prirodi koji se koristi za bušenje, sečenje i brušenje, mogli smo, recimo, koristeći samo toplotu svog tela da dijamantom sečemo led u čaši…

Protivpožarni inspektori nisu zloupotrebili službeni položaj
Novi Sad – Troje protivpožarnih inspektora oslobođeno je optužbe za zloupotrebu službenog položaja u slučaju požara u diskoteci „Kontrast”, gde je 2012. godine stradalo šestoro mladih. Oslobađajuću presudu za Tihomira Vulevića, Slavka Hajrovića i Maju Golubović je izrekao i objavio Osnovni sud u Novom Sadu, potvrđeno je za „Politiku” u tom sudu.
Iznoseći razloge ovakve odluke postupajući sudija Sanja Perić je navela da je tokom postupka bila sporna činjenica da li su optuženi mogli prilikom obavljanja vanrednog inspekcijskog pregleda i kontrole da zabrane određene delatnosti u ovom objektu, odnosno da zabrane upotrebu objekta u skladu sa zakonom, kako im je to optužnim aktom stavljeno na teret, saopšteno je našem listu.

Saslušane osobe u vezi sa incidentom kod Narodne skupštine
Sve osobe koje se dovode u vezu sa medijskim navodima o onemogućavanju šest novinara da rade na skupu ispred Doma Narodne skupštine 31. maja identifikovane su i saslušane, navode u MUP-u.
„Izveštaj o ovom slučaju biće dostavljen nadležnom tužilaštvu”, kažu u policiji i dodaju da će Sektor unutrašnje kontrole MUP-a u najkraćem periodu dostaviti izveštaj nadležnom tužilaštvu o prikupljenim obaveštenjima i obavljenim proverama u vezi postupanja policijskih službenika angažovanih na pomenutom skupu.
Nadležni nastavljaju provere u vezi sa krivičnim prijavama koje su podneli učesnici skupa protiv osoba koja su ih, kako se navodi u prijavi, vređala, provocirala, gađala predmetima i polivala vodom.
Podsećamo, Prvo osnovno tužilaštvo u Beogradu zatražilo je od policije da identifikuje osobe sa fotografija koje su mu dostavljene kao dokazi za onemogućavanje šest novinara da rade na skupu kod Pionirskog parka.
– Prvo osnovno tužilaštvo je nakon incidenta formiralo predmet povodom događaja na skupu. Pozvani su svi novinari koji su, kako tvrde, onemogućeni da obavljaju svoj posao i oni su dali izjave. Novinarima je dat rok, koji je istekao pre dva dana, da tužilaštvu dostave povredne liste (oni koji su zadobili povrede), snimke sa skupa i druge dokaze – kazao je za „Politiku” Ljubivoje Đorđević, tužilac Prvog osnovnog tužilaštva.
U međuvremenu, kaže naš sagovornik, redakcija lista „Danas” podnela je krivične prijave protiv nepoznatih osoba i organizatora mitinga SNS zbog napada na novinarku ovog lista Lidiju Valtner i ona je združena sa spisima već formiranog predmeta.

Policija dostavila tužilaštvu izveštaj o rušenju u Hercegovačkoj
Direkcija policije Ministarstva unutrašnjih poslova dostavila je Višem javnom tužilaštvu u Beogradu izveštaj povodom svih zahteva ovog tužilaštva u vezi sa slučajem noćnog rušenja uglavnom nelegalnih objekata u Hercegovačkoj ulici u aprilu 2016.
Tužilaštvo je potvrdilo „Politici” da je dobilo izveštaj MUP-a, ali nisu hteli da komentarišu sadržaj.
Ovaj izveštaj se odnosi na događaje u noći između 24. i 25. april 2016. kada su nepoznate, maskirane osobe bagerima porušile mahom nelegalne objekte u Savamali, na prostoru predviđenom za „Beograd na vodi”.
Grupa ljudi sa fantomkama je maltertirala ljude koji su se u tom trenutku našli u Hercegovačkoj, vezivali su ih i oduzimali im telefone. Neki od njih su ipak uspeli da pozovu policiju, ali prema izveštaju tadašnjeg zaštitnika građana Saše Jankovića, ni policija ni druge nadležne isntitucije se nisu odazvale pozivima građana.
Zbog okolnosti u kojima se dogodilo rušenje i njegovom povezanošću sa „Beogradom na vodi” sumnja je ubrzo pala na prestoničku vlast, što je nekoliko nedelja kasnije potvrdio i tadašnji premijer, a danas predsednik Aleksandar Vučić. Dalje od toga, ipak, nije se otišlo, jer ni posle gotovo 14 meseci nema konkretnijih detalja o nalogodavcima noćnog rušenja.

Carina zaplenila sat vredan 4,5 miliona dinara
Carinici su sprečili pokušaj da se u Srbiju unese neprijavljen ručni sat čija je vrednost oko četiri i po miliona dinara, saopšteno je iz Uprave carina. Skupoceni sat sa sobom je nosio tridesetpetogodišnji ekonomista iz Beograda, koji je doputovao iz Ljubljane u Beograd.
Iako se po sletanju uputio ka zelenom kontrolnom prolazu namenjenom putnicima koji nemaju ništa da prijave za carinjenje, carinici su odlučili da detaljno pregledaju njegov prtljag rentgenom.
Tada su u ručnom prtljagu, osim ličnih stvari, pronašli potvrdu o povraćaju poreza i račun za sat marke "Audemars Piguet", izdate i overene tog istog dana u Sloveniji, na ime pomenutog putnika.
Ustanovljeno je da se navedeni sat nalazi na putnikovoj ruci, a njegovo objašnjenje bilo je da nije znao da je potrebno da sat prijavi jer je reč o poklonu koji je dobio od poslovnog partnera.
Uprava carina još jednom podseća domaće putnike da za svoje lične potrebe u Srbiju bez plaćanja dažbina mogu uneti robu u vrednosti do 100 evra, dok se predmeti čija vrednost prelazi navedeni iznos moraju prijaviti, ističe se u saopštenju.

„Đubretarska mafija” oslobođena optužbi
Posle 11 godina od pokretanja postupka, Apelacioni sud u Beogradu pravosnažno je oslobodio bivšeg direktora JKP „Gradska čistoća” Dragana Ignjatovića i 15 njegovih saradnika optužbi da su zloupotrebama u tom preduzeću pribavili imovinsku korist veću od tri miliona dinara.
Ovom odlukom, potvrđena je druga prvostepena presuda Posebnog odeljenja Višeg suda u Beogradu kojom su prošle godine, nakon ponovljenog suđenja, zbog nedostatka dokaza okrivljeni oslobođeni optužbi za zloupotrebu službenog položaja i pranje novca.
Prvom prvostepenom presudom okrivljeni su bili osuđeni na zatvorske kazne, ali je tu presudu Apelacioni sud ukinuo i naložio ponavljanje postupka.
U presudi Apelacionog suda navodi se da je žalba tužilaštva za organizovani kriminal odbijena kao neosnovana, te da je prvostepeni sud pravilno zaključio da dokazima izvedenim u postupku nisu potvrđeni navodi optužbe.
Optužbi su, pored Ignjatovića, oslobođeni vlasnik tri firme Milan Kuzmanov, poznatiji kao Miško Bugarin i vlasnik preduzeća „Hidraulik sistem” Goran Puce, zatim Enver Murselji, Nebojša Drulović, Vladimir Bjelanović, Novica Ostojić, Predrag Dejanović, Aleksandar Gajić, Milan Jančić, Nenad Jokanović, Predrag Jokanović, Dejan Rajković, Nebojša Savić, Dejan Trmčić i Nebojša Vukosavić.
Nedokazanom optužnicom tužilaštva za organizovani kriminal, Ignjatović, Kuzmanov i Puce bili su optuženi da su organizovali kriminalnu grupu od januara 2005. do 13. novembra 2007. te da su posredstvom privatnih firmi svojih članova, sklapali fiktivne ugovore sa „Gradskom čistoćom”, koja je plaćala uvećane račune za robu koja joj nije bila isporučena.
Postupak protiv okrivljenih pokrenut je 2006. godine hapšenjem više od 20 osumnjičenih, ali je devetoro pre dve godine pravosnažno oslobođeno optužbi.

MUP: Zaplenjeno 15.000 paklica cigareta
KRALjEVO – Pripadnici Ministarstva unutrašnjih poslova u Raški presekli su lanac ilegalne trgovine akciznom robom i zaplenili 14.860 paklica cigareta strane proizvodnje, bez akciznih markica i prateće dokumentacije. Vrednost cigareta procenjuje se na više od 3,3 miliona dinara.
Policija je cigarete pronašla prilikom kontrole, na državnom putu Novi Pazar - Raška, u specijalno izrađenom bunkeru u prtljažnom delu kamiona novopazarskih registarskih oznaka, navodi se u saopštenju MUP-a.
Protiv 25-godišnjeg vozača, sa područja Novog Pazara, podneta je krivična prijava zbog postojanja osnova sumnje da je izvršio krivično delo nedozvoljena trgovina.
Cigarete i kamion su, uz potvrdu, oduzeti i predati radnicima Poreske uprave terenske kontrole Raška i pripadnicima poreske policije iz Novog Pazara.
(Tanjug)

Andrićeva „Panorama” najteži deo testa
Oko 70.000 osmaka, ali i njihovih roditelja, prebrodili su prvu od tri brige završnog ispita za kraj osnovnog obrazovanja – test iz srpskog (maternjeg) jezika.
Na osnovu podataka iz školskih uprava, prvog dana trodnevne provere znanja nije bilo nepravilnosti, saopštilo je Ministarstvo prosvete, nauke i tehnološkog razvoja.
Precizirali su da je u svim osnovnim školama Srbije 69.726 učenika izašlo je na ispit iz maternjeg jezika.

U Srbiji boravi više od 2.500 dece izbeglica i migranata
U Srbiji boravi više od 2.500 dece izbeglica i migranata kojima je, zbog zatvorenih granica, boravak u Srbiji produžen, istaknuto je danas na konferenciji ''Predstavljanje dobrih praksi i izazova u pružanju podrške deci u migracijama”.
Kako je navedeno u saopštenju, na konferenciji je ukazano i da je potrebno obezbediti smeštaj prikladan za decu po međunarodnim standardima i sveobuhvatnu podršku kako bi se osigurao njihov nesmetan rast i razvoj u uslovima produženog boravka.
Državni sekretar u Ministarstvu za rad, zapošljavanje, boračka i socijalna pitanja rekao je da je, uprkos naporima koji su uloženi u poboljšanje uslova smeštaja i uključivanje u obrazovni sistem, rad sa decom izbeglicama veoma zahtevan i izazovan.
„Očekujem da ćemo svi zajedno raditi na poboljšanju situacije i na tome da se veći broj dece koja borave u Srbiji upiše u škole'', rekao je Ivanišević.
On je dodao da se za decu koja ne žele da se uključe u obrazovni sistem, obrazovne aktivnosti moraju organizovati u centrima u kojima ona borave te pozvao sve da nastave da kreiraju sliku Srbije kojom se možemo ponositi.
Deca čine više od 40 odsto ukupnog broja izbeglica i migranata u Srbiji, a neretko bivaju izložena rizicima od zloupotrebe, nasilja, iskorišćavanja i zanemarivanja, te kao takva predstavljaju posebno ranjivu kategoriju.
Rizici za zdravlje i dobrobit dece povećavaju se ako su u neodgovarajućem smeštaju - u prostoru bez privatnosti, koji dele sa odraslima koje ne poznaju, bez adekvatnih uslova za održavanje higijene ili adekvatnog pristupa sanitarnim prostorijama.
Prema procenama organizacije Save the Ćildren, polovina dece koja 2017. godine putuju pogođena izbegličkom krizom, putuju bez pratnje.
„Deca bez pratnje posebno su ranjiva, te im je potrebna adekvatna briga'', istakla je Jelena Besedić iz organizacije Save the children.
Prema njenim rečima, moguća rešenja za njih su smeštaj u posebne jedinice pri javnim ustanovama za brigu o deci, ali i drugi oblici alternativne brige kao što su smeštaj u hraniteljske porodice, ili male zajednice za podržano, zajedničko stanovanje, ako su u pitanju adolescenti.
Kako kaže, najvažnije je imati u vidu da nisu sva deca u istoj situaciji, te se odluke o tome koja vrsta podrške je najbolja donose za svako pojedinačno dete, u skladu sa individualnom procenom njegovog ili njenog najboljeg interesa.
Hraniteljstvo za decu bez pratnje do sada je pokazalo dobre rezultate - hraniteljske porodice primile su ukupno 21 dete-migranta različitog uzrasta, od beba do sedamnaestogodišnjaka, i sva iskustva su veoma pozitivna.
Centar za porodični smeštaj i hraniteljstvo - Beograd je uz podršku organizacija Save the children i IRC razvio specijalizovane treninge za porodice koje bi brinule o deci-migrantima, i sproveo kampanju za promociju ove vrste hraniteljstva, a trenutno je 38 porodica obučeno i spremno za hraniteljstvo dece-migranata. (Tanjug)

Đorđević: Srbija će učestvovati u aktivnostima ODKB
Ministar odbrane Zoran Đorđević boravi u poseti Belorusiji, gde je prisustvovao završnim aktivnostima trilateralne vežbe „Slovensko bratstvo 2017” i prijemu koji je povodom dolaska počasnih gostiju priredio beloruski ministar odbrane general-potpukovnik Andrej Ravkov, saopštilo je Ministarstvo odbrane.

U pratnji beloruskog kolege, ministar Đorđević obišao je kamp u kojem su smešteni pripadnici Vojske Srbije koji učestvuju na vežbi, a potom je na poligonu 38. gardijske desantno-jurišne brigade u blizini grada Brest, pratio tokom protekle noći rešavanje komplikovanog zadatka oslobađanja prevodnice od terorista i rešavanja talačke situacije, kao i akcije sprečavanja proboja terorista, uz noćno gađanje i noćne padobranske skokove pripadnika oružanih snaga Belorusije i Rusije i Specijalne brigade Vojske Srbije.


(Foto Ministarstvo odbrane)

Aktivnostima na vežbi su prisustvovali i zamenik načelnika Generalštaba Oružanih snaga Rusije general–pukovnik Aleksandar Žuravljev i načelnik Združenog štaba Organizacije sporazuma o kolektivnoj bezbednosti (ODKB) Anatolij Sidorov, navodi se u saopštenju.

Ministar Đorđević čestitao je učesnicima vežbe na uspešno realizovanim zadacima i dodao da je ponosan na vrhunsku obučenost pripadnika Vojske Srbije, koji su rame uz rame sa beloruskim i ruskim kolegama pokazali da su spremni za izvršenje kompleksnih borbenih zadataka.

U nastavku posete, ministar odbrane je obišao 38. gardijsku desantno - jurišnu brigadu, gde je predstavljen deo obuke specijalnih jedinica,  i 115. artiljerijsko-raketni puk, koji u svom sastavu ima sisteme S-300.


(Foto Ministarstvo odbrane)
Ministri odbrane Srbije i Belorusije ocenili su da je vežba „Slovensko bratstvo 2017“  ispunila očekivanja i da je reč o odličnom modalitetu saradnje koji omogućava razmenu iskustva među pripadnicima elitnih vojnih jedinica. Đorđević i Ravkov saglasili su se da je saradnja u oblasti odbrane suštinski unapređena u proteklom periodu i da je dostigla visok nivo opštih i političkih odnosa dve prijateljske zemlje. 

Ministar Đorđević još jednom je ponovio da je jačanje operativnih i funkcionalnih sposobnosti naše vojske osnovni cilj Ministarstva odbrane. „Jedan od koraka u tom pravcu jeste i aktivnije učešće u radu Organizacije sporazuma o kolektivnoj bezbednosti. Zbog toga nameravamo da u bliskoj budućnosti iz statusa posmatrača u toj organizaciji pređemo na nivo aktivnog učesnika“, rekao je Đorđević.


(Foto Ministarstvo odbrane)

Tokom boravka u Belorusiji, ministar odbrane posetio je Memorijalni kompleks „Brestska tvrđava – heroj“ i položio venac na Spomenik stradalim zaštitnicima Brestske tvrđave uz počasni stroj pripadnika Specijalne brigade.

Trilateralna vežba „Slovensko bratstvo 2017“ otpočela je 6. juna na poligonu oružanih snaga Belorusije u blizini grada Brest i trajaće do 15. juna. Cilj vežbe, na kojoj učestvuje oko 400 pripadnika beloruske vojske, 250 pripadnika oružanih snaga Ruske Federacije i 50 pripadnika Specijalne jedinice Vojske Srbije, jeste unapređenje interoperabilnosti, međusobnog razumevanja i sposobnosti za izvođenje multinacionalnih operacija.

Tužilaštvo traži identifikovanje aktera incidenta s novinarima
Prvo osnovno tužilaštvo u Beogradu zatražilo je od policije da identifikuje osobe sa fotografija koje su mu dostavljene kao dokazi za onemogućavanje šest novinara da rade na skupu kod Pionirskog parka, 31. maja, tokom polaganja zakletve novog predsednika Srbije.
Zahtev za prikupljanje obaveštenja i kompletni spisi predmeta koji je tužilaštvo formiralo povodom ovih događaja Ministarstvu unutrašnjih poslova poslati su u utorak, rekla je portparol tužilaštva Aleksandra Đenadić Tanjugu. (Tanjug)

Mi ne idemo nikud i ne radimo ništa
Prozapadne opozicione stranke koje organizuju proteste nikako ne žele da se oprobaju na izborima nakon što su već deset puta okupili svoje pristalice na ulicama.
Nesvakidašnji zahtev dela opozicije da se nikako ne raspisuju izbori politički je fenomen kakav se retko može videti u svetu, ali u Srbiji je izgleda i to moguće. Samo u Srbiji postoji opozicija kojoj nije cilj dolazak na vlast ili bar ne dolazak na vlast na izborima.
Tokom jučerašnje protesne šetnje imali smo priliku da ovo čujemo od predsednika Demokratske stranke Zorana Lutovca koji je dao izjavu za televiziju N1 koja je medijski promoter protesta i dela opozicije koji ih organizuje.
Na pitanje reporterke N1 da li misli da su izbori pravi način da se protesti kapitalizuju kako smatraju brojni analitičari, Lutovac kaže da to nije dobra procena.
- Leto je, manje je ljudi na ulicama, to treba raditi kad ste najjači, a ne kad slabite. Najjači ste krajem avgusta ili početkom septembra kad se ljudi vrate sa odmora - rekao je Lutovac.

OVO NEMA NIGDE NA SVETU: OPOZICIJA PRETI VUČIĆU AKO RASPIŠE IZBORE!

N1: Analitičari misle da opozicija treba da kapitalizuje ove proteste. Mislite li da su izbori način?

Zoran Lutovac: Ne, to nije dobra procena! Leto je, manje je ljudi na ulicama, to treba raditi kad ste… pic.twitter.com/gqcZWohz1o
— Detektor laži (@LaziDetektor) July 9, 2023

Po svemu sudeći, okupljenih je zaista sve manje, a deluje da su pristalice prozapadne opozicije morale da napuste Srbiju zbog ,,diktature” i lošeg života te da svoju tugu blaže na plažama primorskih zemalja.
Ipak, Lutovac ne sumnja da će se pristalice vratiti. Samo da se završe letovanja. 
Međutim, ni tada, izbori neće biti tema za ovaj deo opozicije već formiranje prelazne vlade bez izbora, legitimiteta i mimo volje naroda kako je to već viđeno tokom dvehiljaditih.
- Izbori za nas nisu tema. Ako raspišu izbore, imaće građane na ulicama - poručio je Lutovac.

Srpska jedina štiti Ustav BiH i Dejton
Od našeg stalnog dopisnika 
Banjaluka – Republika Srpska nije izvor problema, već mesto na kom se donose odluke koje pozivaju na domaći dogovor i pronalazak rešenja. U Banjaluci nisu izglasani akti o secesiji, već akti koji omogućavaju relaksaciju i koji pozivaju na dijalog i dogovor. Kao što se desilo na nedavnoj sednici dve entitetske vlade, što mi vidimo kao model odnosa za budućnost, rekao je Nenad Stevandić, predsednik Narodne skupštine Republike Srpske. On je u razgovoru za „Politiku” istakao da je već posle tri dana nakon zajedničke sednice vlada Republike Srpske i Federacije BiH došao „doprinos” saradnji naroda i entiteta i od strane Kancelarije visokog predstavnika (OHR).
„Oni su svoje sporne odluke doneli svega tri dana posle sednice na kojoj su započeti domaći dogovori. To sve objašnjava. Ne dozvoljavaju da se sami dogovorimo. Ne odgovara im da se priča o investicijama, o povratku mladih, zapošljavanju i rastu BDP-a”, rekao je on. Govoreći o podeli državne imovine, podsetio je da su jedine granice koje su nacrtane posle Drugog svetskog rata one koje su podelile entitete u BiH. „Te granice su plod međunarodnog ugovora. Šta one dele ako već nisu međudržavne granice? Pa dele imovinu entiteta! Stoga pokušaj osporavanja imovine Republike Srpske u stvari predstavlja svesno izazivanje krize i sukoba.”
 
Utisak je da BiH ulazi u ozbiljnu krizu. Skupština je usvojila dva zakona i njima odbacila odluke visokog predstavnika i Ustavnog suda BiH. Oba zakona suspendovao je Kristijan Šmit. Šta je Srpsku opredelilo na ove korake? 
Nesporno je da je visoki predstavnik generator sukoba i nesporazuma u BiH. To proističe iz činjenice da on nema legalno imenovanje. Po relevantnim rezolucijama SB UN, BiH je bez visokog predstavnika. Jake zemlje, koje ne zavise mnogo od SB UN, progurale su da Šmit sedne u kancelariju visokog predstavnika bez obzira na to što nema legalitet. Zato imamo stvaranje cikličnih krugova krize. Takođe, Ustavni sud BiH je jedina institucija koja ne počiva na dejtonskim principima – konsenzusu dva entiteta i tri naroda. Tamo dominiraju tri stranca, koji zajedno s dva Bošnjaka preglasavaju Srbe i Hrvate. To je izvor svih problema. Sve što je i ranije radila Narodna skupština RS bila je reakcija na odluke koje donose ove institucije. Neverovatno je da Bošnjaci ne žele da imaju još jednog Bošnjaka u Ustavnom sudu, već nastoje da tamo ostane Nemac ili Albanac. To je za nas znak da se sa BiH upravlja spolja, a za druge nada da će strane sudije, kao u ratu strani avioni, doneti prednost Bošnjacima.
 
Odluke Skupštine RS nailaze na ozbiljnu ljutnju na Zapadu. 
Mi moramo ostati jedinstveni i uporni, ne sme biti pukotina među Srbima. Moramo sačuvati odlične odnose sa Srbijom i svoju neutralnost. Imamo otvorene sve komunikacijske kanale, čak i sa zemljama koje nas stalno kritikuju. Mi ćemo nastaviti da nudimo rešenja, koja će uvek biti zasnovana na dejtonskim principima, a to znači da nijedna odluka ne sme da bude doneta preglasavanjem, bez saglasnosti dva naroda i dva entiteta. A upravo su to radili visoki predstavnik i Ustavni sud BiH. Mi to razumemo kao nastojanje da se ovde provociraju krize i sukobi. Na to reagujemo pametno i nećemo dozvoliti da budemo okrivljeni za ono što je neko drugi smislio.
 
Da li je nametanje model po kom dugoročno može disati BiH? 
Ne, naprotiv, to je potpuno glupo, jer u BiH je već ispod 1,5 miliona Bošnjaka, oko milion Srba i manje od pola miliona Hrvata. Niko nikog tu ne može da nadjača i ugrozi. Mogu samo da se stvaraju nepotrebne krize. Razumem frustraciju Bošnjaka zbog percepcije da samo oni nemaju svoju državu. Zato postoji neki prikriveni cilj da se preko geopolitičke osovine – koju ovde drže Amerikanci i Britanci, posredstvom OHR-a i stranih sudija – isposluje neka supremacija Bošnjaka. Ali to ne može i neće ići preko leđa druga dva naroda i može samo silom da se desi. To ne žele ni Hrvati, koji su u zadnje vreme bili zavisni od Srba, i čiju smo poziciju štitili samo zato da ne bismo mi došli na red, a ne zato što smo u ljubavi s onima koji često pokazuju proustaške stavove. Srpska nije osnovana voljom tih sila koji sada rade protiv nje, ali je od njih prihvaćena kao neminovnost. Ipak se nadležnosti Srpske stalno tope i ako se to nastavi biće kao da je nismo ni stvorili i zato je reakcija RS tako odlučna.
 
Dakle, sem brige za državnu imovinu, korake Srpske uslovila je akumulacija nezadovoljstva. Ipak stižu upozorenja. 
Sva briga kojom Dodika žele da predstave kao figuru koja krši Dejtonski sporazum i ustavni poredak velika je laž. Dodik ima poseban stil, ali on je samo alibi da se dovrši posao obesmišljavanja i obezvlašćivanja RS. Manji deo opozicije to ne razume. Pa još daju podsticaj alibiju međunarodnog faktora. Dodik ima veliki politički kapacitet i vuče najveći broj konaca. Ali to je stvar koja pripada političkom spektru. U pravnom spektru ni Dodik ni RS nikada nisu doneli odluke o disoluciji. Nijedna institucija RS nije donela odluku o otcepljenju. Naše odluke treba pažljivo čitati. Mi u njima tražimo da se izaberu sudije Ustavnog suda BiH, jer je tako predviđeno. Ali volje za to nema kod Bošnjaka koji te sudije mogu da koriste za atak na RS. I zato smo tu gde jesmo. Što se imovine RS tiče, kada smo 2012. potpisivali ugovor s nemačkom kompanijom u vezi s izgradnjom energetskih objekata – isti ovaj kakav sad imamo sa Srbijom, jer su Nemci odustali – tada Ustavni sud nije problematizovao imovinu. Nije smeo protiv stranaca, niti su federalni partneri vikali da ne možemo bez njihove saglasnosti. U pozadini je srbofobija, a ne zajednički razvoj.
 
Dakle, odgovornost za krizu smeštate pre svega u Sarajevo i kod međunarodnih predstavnika. 
Pogledajte, na 9. januar su ranije dolazili svi. Sve do momenta kada su stranci odlučili da izazovu krizu. Nakon što su Dan RS proglasili neustavnim, počinje kriza, a mi počinjemo još žešće da ga slavimo. Svetosavska nagrada je takođe problematizovana od Bošnjaka, ali je Ustavni sud odlučio da ona nije uvredljiva. Taj sud je ušao u formu da deli srpske svece. Da procenjuje koji svetac vređa interese bošnjačkog naroda. Pa ih valjda Sveti Sava ne vređa, jer je Srbin, a Sveti Stefan, ipak, vređa. Oni su se upustili i u meritum verskog, društvenog, običajnog i potpuno polupali lončiće.
 
Da li RS nastupa jedinstveno u aktuelnoj krizi? 
Kao osnivač SDS-a i iz kog sam izašao u vreme čudne nacionalne politike u najvećoj stranci opozicije, mogu samo da skinem kapu za poslednje stavove i da kažem da se ta partija ponaša državotvorno. Nadam se da će tako i ostati. Trenutno, SDS je stranka opozicije koja razume razliku između vlasti i države.
Setite se, targetiranje Karadžića nekada je bilo isto kao aktuelno prokazivanje Dodika. Karadžića su najpre oterali u šumu, pa u zatvor, a prethodno su mu garantovali da neće biti procesuiran. Pravili su hajku kako bi od njega napravili kriminalca, lažući da je iz Prijedorske banke odneo tri miliona maraka. Želeli su stvoriti nezadovoljstvo naroda prema njemu, što nije uspelo. Ne verujem ni da će uspeti aktuelni pokušaji po istom principu. Nismo mi društvo koje drugačije živi i radi ili ima drugačije demokratske principe od nemačkog, francuskog ili švajcarskog modela. U vreme evropske cenzure u vezi s ratom u Ukrajini možemo čak reći da smo pet puta slobodniji. U Banjaluci možete da kritikujete i hvalite Putina ili Zelenskog, a u Berlinu i Parizu to ne smete. Udar na RS, sem napada na naše vrednosti, jeste udar i na demokratsko društvo.
 
Neki u poslednjim dešavanjima u RS pronalaze baš uticaj dešavanja u Ukrajini. 
Sukob u Ukrajini ima veze sa situacijom u celom svetu. Pa ima refleksije i na Balkan. Mi u tom ratu ne učestvujemo. Nepoštovanje međunarodnih ugovora je uvek generator koji dovodi do ratova. Nepoštovanje Kumanovskog sporazuma i Rezolucije 1244 izaziva krizu na KiM, jer Srbi nisu dobili svoje bezbednosne snage da ih štite. Minski sporazumi nisu poštovani dok je trajala tortura nad stanovništvom Donbasa. Ako se setimo kako se pred Drugi svetski rat raspalo Veće naroda i kako se danas ljuljaju UN, možemo da povučemo mnoge paralele. Ali mi nigde ne treba da srljamo. BiH treba da se liši ambicije za priključivanje u bilo kakve vojne asocijacije. Ali EU je odlučila da pritisne BiH da se mora opredeliti. Na svu sreću bez mišljenja Srba to se ne može desiti. Blokirali smo pristupanje NATO-u i uvođenje sankcija Rusiji. Srpska može da se ponosi kako tretira ukrajinsku manjinu, koja je ovde najbrojnija. U Prnjavoru živi nekoliko hiljada Ukrajinaca, koji imaju svoje crkve i mi želimo da niko u Srpskoj nema ikakvih problema. To je za nas čast.
 
Verujete li u neka saznanja da se razmatra smena Dodika? 
Mi smo OHR još ranije potpuno pobedili, argumentima i dokazima. Dokazali smo da su svi visoki predstavnici imenovani rezolucijama SB UN. Prezentovaćemo dokumente koji su potpisani između parafa i potpisa Dejtonskog sporazuma, sa takozvane Konferencije za implementaciju mira u Londonu – koja je ustanovila Savet za sprovođenje mira (PIK) i pozvala zvaničnim dokumentima SB UN da potvrdi prvog visokog predstavnika. Dakle, čak i kada bi Šmit smenio Dodika, mi to ne bismo objavili, jer nema legalitet. Ako nema legalitet imenovanja i njegove odluke su nelegalne. Pa kako onda da njegove odluke objavljujemo u „Službenom glasniku RS”? Ovog trenutka, Srpska je ta koja čuva pravni poredak u BiH. Sve akcije iz RS zasnovane su na pravu i to svi dobro znaju. Zato su prešli na drugu strategiju – zloupotrebu Ustavnog suda.
 
Šmit je nametnuo zakon koji inkriminiše one koji ne poštuju njegove, kao i odluke Ustavnog suda. 
Time želi da upotrebi domaće institucije za izazivanje krize. To će opet raditi nametanjem zakona. Oni koji budu prihvatili da sprovode takve zakone mogu da naprave poremećaj mira. Zato je Dodik najavio da će u Nemačkoj tužiti Šmita za lažno predstavljanje, ali i za narušavanje mira, a to je najveći zločin. Mi u RS sem pravnog poretka RS i BiH čuvamo i mir.
 
Posebnu nervozu na Zapadu izazvala je najava suspenzije ingerencije Suda i Tužilaštva BiH i agencije Sipa. 
Jedan šeik je u otporu zapadnjačkoj agresiji rekao da muslimani ne jedu svinjetinu, ali da ako treba da umru od gladi, možda i mogu da ih nateraju na to. Ako naše postojanje bude ugroženo, bićemo prinuđeni da donosimo zakone koji će imati pravni legalitet i koji će se primenjivati na teritoriji RS. A sasvim drugi zakoni će važiti u FBiH. Imaćemo praktično dve zemlje. To ne priželjkujem, već se nadam da će biti pameti u međunarodnim centrima, što uključuje i neophodnu katarzu u EU, koja ovde treba da zameni OHR. Treba da se imenuju domaće sudije i da se sprovode domaći zakoni, te da niko nikome ne koči razvoj.
 
Na osnovu čega tvrdite da se neće dozvoliti da Srbi u BiH budu svedeni na manjinu i podvrgnuti nasilju kao na KiM? 
Teroristički režim koji na KiM ugrožava Srbe često pominje Srpsku, što je za nas veliko priznanje. Kada tvrde da neće dozvoliti RS na KiM, to je potvrda da je Srpska toliko etablirana da joj se ni ćošak ne može odbiti. Niko sem naše skupštine neće donosi odluke u ime nas, niti će imenovati gradonačelnike u ime naših građana tako što će da raspisuje izbore i sa dva-tri odsto izlaznosi priznaje njihove rezultate. A mnogi u Sarajevu bi to voleli. U RS postoje dva veća naselja sa Bošnjacima, Kozarac i Janja, koja uživaju svu našu pažnju, prava i ljubav. Ipak, BiH iz devedesetih i danas nije ista. U Sarajevu nema Srba, svi gradovi su monoetnički u oba entiteta, uz izuzetke Drvara, Glamoča, Grahova i Petrovca u FBiH. Izmaštana multietnička priča je samo lažni građanski model za konačnu supremaciju Bošnjaka.

Bajden: Saudijska Arabija i Izrael daleko su od sporazuma o normalizaciji odnosa
Izrael i Saudijska Arabija su daleko od sporazuma o normalizaciji koji bi uključivao sporazum o odbrani i američki civilni nuklearni program, rekao je predsednik SAD Džozef Bajden u intervjuu za Si-En-En.
Američki zvaničnici su posredovali u pokušaju da postignu dogovor o normalizaciji odnosa između dve zemlje, podseća Rojters.
„Daleko smo odatle. Imamo o mnogo čemu da razgovaramo”, rekao je Bajden.
Izraelski ministar energetike Izrael Kac je prošlog meseca izrazio protivljenje ideji da Saudijska Arabija razvija civilni nuklearni program kao deo bilo kakvog uspostavljanja odnosa između dve zemlje posredstvom SAD.
Bajden je ukazao na odluku Saudijske Arabije, uoči njegove posete kraljevstvu prošlog leta, da otvori svoj vazdušni prostor za sve avio-prevoznike, otvarajući put za više preleta ka i iz Izraela, prenosi Tanjug.

Bajden otputovao na evropsku turneju, posetiće Britaniju, Litvaniju i Finsku
Predsednik SAD Džozef Bajden otputovao je danas na evropsku turneju tokom koje će posetiti Veliku Britaniju, Litvaniju i Finsku, javlja Rojters.
Bajden će večeras stići u London, a narednog dana će se sresti sa britanskim kraljem Čarlsom III, prvi put od kada je krunisan.
On će razgovarati i sa britanskim premijerom Rišijem Sunakom u Dauning stritu.
Sledeća poseta je samit NATO u Viljnusu, u Litvaniji.
Bajden će provesti dva dana u glavnom gradu Litvanije, koja je domaćin godišnjeg samita NATO.
On ćee učestvovati na sastancima sa liderima i održati govor na Univerzitetu u Viljnusu.
Konačna stanica je Helsinki, gde se očekuje da će Bajden u četvrtak proslaviti proširenje NATO sa Finskom kao najnovijom članicom alijanse.
Ova nordijska zemlja je u aprilu postala 31. članica NATO.
Bajdenov savetnik za nacionalnu bezbednost Džejk Saliven rekao je da će Bajdenovo putovanje „pokazati predsednikovo vođstvo na svetskoj sceni”, navodi AP, prenosi Tanjug.

Budi hrabra – reci NE nasilju
Od početka godine čak 22 žene ubijene su u porodičnom nasilju, a među njima se nalaze i dve devojčice. Podaci Centra za podršku ženama govore da je od 2010. godine u porodično-partnerskom odnosu ubijeno više od 330 žena, a statistika svedoči da se svaka treća žena ranije obraćala institucijama sistema za pomoć. Brojke takođe upozoravaju da je u prethodnoj deceniji trećina žena ubijena vatrenim oružjem, a taj trend nastavlja se i u ovoj godini, u kojoj je šest žena stradalo na ovaj način. Statistika koja svedoči da osam od deset žena strada od ruke muža, oca ili brata postaje još bolnija kada se iza nje pomole lica više od 400 dece koja su u poslednjih deset godina ostala bez majki i odrastaju s doživotnim žigom da im je otac ubica – neki od njih nastavili su život s bakama i dekama, drugi odrastaju u hraniteljskim porodicama, a neki mališani detinjstvo provode u domovima za decu bez roditeljskog staranja.
Is­tra­ži­va­nje po­ve­re­ni­ka za za­šti­tu rav­no­prav­no­sti i Pro­gra­ma Uje­di­nje­nih na­ci­ja za raz­voj u Sr­bi­ji (UNDP), ko­je je ura­đe­no na re­pre­zen­ta­tiv­nom uzor­ku od 1.004 že­ne pokazalo je da najveći broj že­na ko­je su po­sta­le žr­tve po­ro­dič­nog ili part­ner­skog na­si­lja ne pri­ja­vlju­je nasilnika iz stra­ha od nje­go­ve osve­te. Po­lo­vi­na njih pri­zna­je da su stid i sra­mo­ta zbog agre­si­je ko­jom su iz­lo­že­ne, kao i spo­zna­ja da ne­ma­ju gde da odu ako od­lu­če da iza­đu iz začaranog kru­ga na­si­lja glav­ni raz­log zbog ko­jeg ne pri­ja­vlju­ju na­si­lje in­sti­tu­ci­ja­ma si­ste­ma.
Studija re­a­li­zo­va­na u okvi­ru pro­jek­ta „In­te­gri­sa­ni od­go­vor na na­si­lje nad ženama i de­voj­či­ca­ma u Sr­bi­ji”, ko­je u part­ner­stvu s Vla­dom Sr­bi­je spro­vo­de agen­ci­je Ujedinjenih na­ci­ja u Sr­bi­ji, ta­ko­đe po­ka­zuje da že­ne naj­ve­će po­ve­re­nje ima­ju u Si­gur­ne žen­ske ku­će, a po­tom u zdrav­stvo, po­li­ci­ju i ver­ske in­sti­tu­ci­je, a naj­ma­nje ve­ru­ju jav­nom tužilaštvu i cen­tri­ma za so­ci­jal­ni rad. Naj­ve­ći broj že­na ko­ji je uče­stvo­vao u ovom is­tra­ži­va­nju na­veo je da su raz­u­me­va­nje i podrška oko­li­ne, od­no­sno po­ro­di­ce i pri­ja­te­lja, ključ­na stvar ko­ja bi ih mo­ti­vi­sa­la da prijave na­si­lje u po­ro­di­ci – ako bi po­sta­le žr­tve na­si­lja, čak 38 od­sto že­na pr­vo bi tražilo podršku od čla­no­va po­ro­di­ce, 28 pro­ce­na­ta njih oti­šlo bi u po­li­ci­ju, dok bi se prijateljima po­ve­ri­lo sve­ga de­vet pro­ce­na­ta že­na.
Iako je veća šansa da neko ko je ekonomski zavisan od nasilnika ostane u nasilnom odnosu, u Sigurnoj ženskoj kući nalaze se i žene koje su na veoma visokim socijalnim položajima i koje su izbačene iz sopstvenog doma, a nasilnik koji je trebalo da završi u zatvoru, pronašao je rupu u zakonu kroz koju se provukao uz pomoć umešnog advokata.
Iskustvo govori da je situacija kada žena reši da ostavi nasilnika po nju najrizičnija – ubistva se dešavaju kada žena konačno „prelomi” i saopšti partneru da ga napušta, a neka istraživanja govore da se femicid obično dešava unutar tri meseca od odlaska žene. Iako stručnjaci apeluju da se mora napraviti veoma detaljan plan zaštite žrtve, dešava se da neka karika u lancu zaštite žrtve, koga čine policija, tužilaštvo i sud, jednostavno ne proceni dobro bezbednosni rizik.
Kako bi se sprečila kategorizacija na „laka” i „teška” ubistva, udruženje „FemPlatz” zahteva od nadležnih da se krivično delo femicida uvede kao posebno krivično delo. Istraživanje koje je uradilo ovo udruženje pokazuje da je u skoro trećini slučajeva femicida sud dosudio kaznu od 10 do 15 godina. „FemPlatz” takođe traži od nadležnih uspostavljanje nezavisnog tela za praćenje femicida, čime će se obezbediti prikupljanje podataka o ubistvima žena koji će biti dostupni javnosti i ujedno unaprediti rad institucija i poboljšati sistem zaštite žena od nasilja.
Mada sta­ti­sti­ka upozorava da sva­ke go­di­ne iz­me­đu 20 i 30 že­na bi­va ubi­je­no u po­ro­dič­nom ili part­ner­skom na­si­lju, ve­li­ki broj njih je i spa­sen za­hva­lju­ju­ći ade­kvat­noj re­ak­ci­ji dr­ža­ve – podaci Ministarstva pravde govore da je to­kom 2022. go­di­ne pro­du­že­no vi­še od 20.000 hitnih me­ra za­šti­te žr­tve i iz­ra­đe­no 19.017 pla­no­va za­šti­te žr­tve, a od 2017, od­no­sno od po­čet­ka pri­me­ne Za­ko­na o spre­ča­va­nju po­ro­dič­nog na­si­lja, pa do po­čet­ka ove go­di­ne iz­re­če­ne su 103.864 hit­ne me­re. Vi­še od hi­lja­du pred­stav­ni­ka pra­vo­sud­nog si­ste­ma bi­lo je na obu­ci i spe­ci­ja­li­zo­va­noj edu­ka­ci­ji o pre­ven­ci­ji po­ro­dič­nog na­si­lja.

I Harvard strepi od veštačke inteligencije
Upotreba veštačke inteligencije jeste fascinantna, sigurno će biti velikih promena u obrazovanju i mi na Harvardu dosta razmišljamo na temu „ChatGPT”, jer ne možemo to da ignorišemo. Studenti definitivno koriste VI u programiranju, ali na američkim univerzitetima i posebno na Harvardu postoji kod časti i potpuno poverenje da student neće čak ni kada radi ispit kod kuće da prepisuje i vara. Dešavalo se da nekada nekog uhvatimo, ali većini studenata je čast da budu na Harvardu i niko neće rizikovati da tu šansu prokocka. To je i najveća razlika u odnosu na naš sistem: nije poenta u bubanju, već da se mladi ljudi zainteresuju da nauče da razmišljaju, da postignu nešto u životu. Ništa mi ne znači da zapamte formulu napamet, mogu da je nađu u knjizi, ja sam na svom kursu rekao studentima da mogu da koriste bilo koji onlajn izvor, kaže na početku razgovora za „Politiku” prof. dr Marko Lončar sa Fakulteta tehničkih i primenjenih nauka Univerziteta Harvard. 
 
Dr Lončaru je ove nedelje u SANU uručena nagrada Fondacije „Prof. dr Marko V. Jarić” za 2019. godinu, što ranije nije bilo moguće zbog pandemije kovida 19. Ova nagrada, koja se u medijima naziva i „Srpski Nobel za fiziku”, dodeljuje se već punih 25 godina za izuzetne rezultate. Prema odluci žirija dr Lončar ju je više nego zaslužio za doprinose u oblasti nanofotonike, primenjene fizike i integrisane optike.
Nismo mogli a da ne pitamo profesora da li zna da je u Beogradu ove godine primljen jedan brucoš na fizici i šta savetuje – kako popuniti klupe na fakultetima prirodnih nauka. Odgovor nas je malo iznenadio:
– Mi imamo sličan problem na Harvardu, jer se tu dolazi zbog prava i medicine i borimo se za studente koji bi da postanu inženjeri, i to inženjeri elektrotehnike. Zato sam moj kurs prilagodio da bude praktičan, da bude više laboratorijskih vežbi, da rade projekte. Moj savet srpskim kolegama jeste da se reformišu studije, da bude više prakse. Ne mora baš sve da se nauči, uvek mogu knjigu da otvore ako im zatreba neka formula.
Svoj put do Harvarda opisuje kao kombinaciju genetike, pameti, sreće i podrške porodice i profesora. Detinjstvo je proveo gledajući oca, inženjera elektrotehnike, koji je radio u vojsci, kako stalno nešto popravlja. Krenuo je tatinim stopama, ali je na kraju odabrao svoj put. Kaže da su presudan uticaj imali fantastični profesori matematike i fizike, prvo u Osnovnoj školi „Svetozar Miletić” u Zemunu, koju je završio kao đak generacije, a potom i u Matematičkoj gimnaziji na programerskom smeru u vreme kada su kompjuteri bili retkost i papreno koštali.
– Fizika me zanimala, ali sam upisao elektroniku na Elektrotehničkom fakultetu. Po završetku studija sam aplicirao za Ameriku jer kod nas gotovo ništa nisam mogao eksperimentalno da radim, neka istraživanja su vrlo skupa i tako sam stigao 1997. do Kal teka i profesora Ćuka. Ali stara ljubav zaborava nema i vratio sam se fizici – priča ovaj harvardski profesor.
Prvi šok je bio kada je shvatio koliko je neverovatno teorijski potkovan u odnosu na američke kolege, ali praksa je bila slaba tačka, zbog nedostatka opreme i materijala na fakultetima u Srbiji u to vreme pogotovu.
– Brzo se čovek navikne na bolje. Tu sam završilo i doktorat. Posle šest godina u Los Anđelesu preselio sam se u Boston, najevropski američki grad i krenuo na postdoktorske studije na Harvardu. U SAD nije uobičajeno da student koji „izuči zanat” na jednom univerzitetu tu i ostane, gledaju da dovode profesore koji donose nešto novo, ali eto ja sam ostao i danas imam svoju katedru i predajem osnove elektrotehnike – priča profesor i dodaje da je na postdoktorskim studijama trenutno jedan student iz naše zemlje. Koliko mu je poznato, na Harvardu je jedini profesor iz Srbije, ali ima kolegu iz naših krajeva na MIT.
Uglavnom su mi prijatelji roditelji moje dece, kaže i dodaje da se dosta njegovih prijatelja iz Matematičke gimnazije preselilo u Ameriku i nastanilo u istom predgrađu u kojem i on živi sa suprugom Evelin, koju je upoznao u Los Anđelesu. Danas su u istoj ulici kuće osam đaka Matematičke gimnazije, tako da se svi lepo druže, kao i njihova deca.
Ostati ili otići – pitamo ga na kraju. To je sve individualno, odgovara. – Ja sam uvek zamišljao da ću da se vratim negde u Evropu, ali u Americi su resursi za bavljenje naukom zaista veliki. Možda se vratim kad se penzionišem, ako se to ikada dogodi – kaže kroz osmeh.
Bilo je tu još mnogo toga da se kaže i pita, ali je profesor morao nazad u Boston, uz obećanje da će se brzo vratiti u Beograd. Čekalo ga je i predavanje našim studentima elektrotehnike, među kojima će možda pronaći nekog budućeg kolegu na Harvardu. U hodnicima SANU ostale su reči dr Aleksandra Bogojevića, direktora Instituta za fiziku, inače institucije koja je pokrovitelj ove nagrade: „Mi smo mala zemlja sa visokim procentom uspešnih ljudi u naučnoj dijaspori, nema osobe koja nije čula za Teslu ili Pupina. A dr Marko Lončar je još jedan dokaz da Srbiji dobro ide fizika”.
 
 
Antrfile
 
Impresivna biografija
Dr Lončar je posle Matematičke gimnazije završio Elektrotehnički fakultetu u Beogradu, a potom doktorirao na Kalifornijskom institutu za tehnologiju na temi lasera i talasovoda na bazi fotonskih kristala. Postdoktorske studije je završio na Harvardu, gde je postao docent, pa vanredni i redovni profesor, da bi 2012. bio unapređen u profesora sa katedrom. Danas je jedan od vodećih svetskih stručnjaka u nanofotonici i nanotehnologiji, a posebno su zapažena njegova dostignuća u nanofabrikaciji dijamanata. Dobitnik je brojnih nagrada, ima više od 20 patenata i autor je impresivnog broja radova koji se objavljuju u najuticajnijim naučnim časopisima.
 
Antrfile
 
Plavi dijamanti najpopularniji, roze najskuplji
 
Zašto od studenata neprekidno dobija nagrade za najinteresantnija predavanja, pokazao je okupljenima u SANU, gde je govorio o tome zašto su dijamanti najbolji prijatelji fizičara. Iako su u publici mahom bili akademici, on je pričao jednostavno, da svako može da razume, duhovito kombinujući slike, citate i primerke veštačkih dijamanata koje je iz Amerike doneo u koferčiću. Saznali smo od čega se sastoje dijamanti, zašto imaju boju, da su plavi najpopularniji, žuti najjeftiniji, a da su roze retki i zato i skupi. Uz uobičajenu priču o tome kako je dijamant najtvrđi mineral u prirodi koji se koristi za bušenje, sečenje i brušenje, mogli smo, recimo, koristeći samo toplotu svog tela da dijamantom sečemo led u čaši…

Otkriven spomenik Tiboru Cerni heroju sa Košara
DEBELjAČA – Spomenik Tiboru Cerni, jednom od 108 pripadnika Vojske Jugoslavije koji su stradali u odbrani reona karaule Košare, kada su ih 1999. napale udružene snage terorističke OVK, regularne albanske vojske i NATO snaga, otkriven je danas u Debeljači kod Kovačice.
Spomenik su otkrili majka poginulog Cerne - Kata Cerna i predsednik Srbije Aleksandar Vučić, koji je i položio venac na spomenik, intonirana je himna Bože pravde...
Tibor Cerna (21) bio je vojnik 125. brigade motorizovane pešadije Vojske Jugoslavije, i kao komandir streljačkog odeljenja poginuo je u odbrani karaule Košare kod Đakovice u toku NATO bombardovanja 1999. godine. ;
Prema tvrdnjama svojih drugova iz jedinice, Cerna je tokom borbi 27. aprila 1999. svojevoljno napustio zaklon kako bi pomogao da se otkrije položaj neprijateljskog snajperiste, verovatno pripadnika francuske Legije stranaca, koji je danima zadavao mnogo problema VJ.
Nakon što je napustio rov, Cerna je pogođen metkom u grudi ali je, iako teško ranjen, uspeo da se održi na nogama do sledećeg metka koji ga je pogodio u vrat, što je bilo prvi put da je taj snajperista pucao dva puta sa istog mesta. ;
To je omogućilo snajperisti VJ da otkrije položaj neprijatelja i da ga likvidira.
 

(Foto Tanjug/D. Gol)
Napad pripadnika OVK bio je silovit i OVK je zauzela karaulu, ali nije uspela da dublje prodre na Kosovo i Metohiju, što je bio osnovni cilj napada.
Vojska Jugoslavije imala je 108 poginulih, a OVK više od 200.
Proleća 1999., na svega stotinak graničara udarili su teroristi OVK, tako i pripadnici regularne albanske vojske i NATO snaga.
Agresori su takođe na raspolaganju imali 24 helikoptera tipa Apač, 30 tenkova, 24 oklopna transportera i 24 višecevnih bačača i 67 dana su dejstvovali na naše vojnike.
U odbrani granice od tog, daleko nadmoćnijeg neprijatelja, život je izgubilo 108 pripadnika vojske Jugoslavije.
Karaulu Košare napala je operativna grupa „Jastreb”, iz sastava NATO snaga, koja je brojala oko 5.000 ljudi, uz oko 5.000 pripadnika OVK, kao i pripadnike regularne albanske vojske, a u njihovom sastavu bili su i helikopteri „Apač”, „Blek hok”, avioni „A10 Tanderbolt”, koji su sručili vatru na našu 125. motorizovanu brigadu
Spomenik je podignut na inicijativu Saveza boračkih organizacija Srbije
Karaula je locirana na obroncima Prokletija, nedaleko od Đakovice i Dečana.

(Foto Tanjug/D. Gol)
U tom trenutku na frontu je bilo nešto više od 100 pripadnika graničnih jedinica VJ a zbog žestokih napada iz vazduha, ali i diverzija OVK, veća pomoć nije mogla odmah da stigne.
Posle pada karaule, stiglo je pojačanje od više stotina pripadnika Vojske Jugoslavije iz pešadijskih i specijalnih jedinica, tako da je linija fronta stabilizovana 19. aprila i nije bilo većih pomeranja do kraja rata.
Prisluškivanjem radio veza Vojska Jugoslavije je ustanovila da su artiljeriju i minobacače, veoma precizno navodili ljudi koji su govorili italijanski i francuski.
Izviđači su na neprijateljskim uniformama viđali italijanske, francuske, turske, britanske i oznake Armije BiH sa ljiljanima.
Svest da ukoliko padne linija fronta na Košarama, kreću mnogo ozbiljniji sukobi sa OVK i NATO, sa neizvesnim krajem, držala je moral na visokom nivou.

Saborci sa Košara polažu venac na spomenik svom drugu Tiboru (Foto Tanjug/D.G.)
Vojska Jugoslavije je često išla u napade po ledenoj kiši, mrazu, magli i snegu dubine jedan metar i branila svaki položaj do poslednjeg trenutka - što je dodatno uticalo na pad morala kod neprijatelja.
Cilj napadača, OVK, NATO-a i albanske vojske bio je da se prodre u Metohiju i da se snage Vojske Jugoslavije, do tada maskirane i dobro sakrivene, nateraju na otvorenu borbu u kojoj bi do izražaja došla tehnološka prednost NATO avijacije.
Glavninu graničnih jedinica na Košarama pre bitke činili su vojnici na redovnom odsluženju vojnog roka koji su služili vojsku od marta 1998. godine i imali su uglavnom po 19 ili 20 godina, a u bici za Košare u redovima VJ borio se veliki broj dobrovoljaca iz zemlje i inostranstva.
Bitka za Košare je zvanično završena 14. juna 1999. godine, kada se Vojska Jugoslavije na osnovu Kumanovskog sporazuma sa snagama KFOR-a povukla sa Košara.  
(Tanjug)
Vučić najavio podizanje spomenika junacima sa Košara
Predsednik Srbije Aleksandar Vučić najavio je danas formiranje Odbora za podizanje centralnog spomenika poginulim vojnicima u odbrani karaule Košare 1999. godine i dodao da će doneti i odluku o dodeli spomenice, kako bi se država pravično odužila svim „junacima Košara”.
Nakon otkrivanja spomenika u Debeljači vojniku Vojske Jugoslavije Tiboru Cerni, koji je poginuo 29. aprila 1999. na Košarama, Vučić je rekao da Srbija duguje veliku zahvalnost njegovoj porodici i da tim spomenikom pokazuje da i sa velikim zakašnjenjem ume da pamti i čuva svoje junake.
Vučić je u govoru istakao da je istorija Srbije puna slavnih bitaka koje su doprinele da Srbija postane nezavisna i slobodna i da narod zna da ceni slobodu jer zna koliko je krvi proliveno i koliko je žrtava palo za tu slobodu.

(Foto Tanjug/D.G.)
„Mi, građani Srbije, neretko mislimo da je sloboda zauvek data i zaboravimo na dug onima koji su slobodu sačuvali a koji nisu čuvali svoj život braneći otadžbinu”, rekao je Vučić.
On je zahvalio i drugovima Tibora Cerne koji su branili karaulu Košare i parafrazirao britanskog ratnog premijera Vinstona Čerčila rekavši da nikada toliko puno ljudi nije dugovalo toliko mnogo, tako maloj grupi ljudi.
Vučić je rekao da je na Košarama za vreme bitke poginulo ukupno 108 pripadnika VJ, a da je Cerna imao svega 20 godina kada je poginuo.
„Reći koliki je naš dug prema njemu nije moguće, jer je imao 20 godina. Imao je 20 puta 20 nedosanjanih snova, 20 neostvarenih budućnosti... Dugujemo mu sve jer je 28. aprila 1999. uradio nešto što pravi razliku između čoveka i junaka, nešto što čini da smrt ne bude kraj, nego početak večnosti. Stao je pred metak i izgovorio najveću rečenicu tog malog, prljavog i neopisivo strašnog rata koji nam je agresor nametnuo. Rekao je da za ovu zemlju vredi umreti”, rekao je Vučić i dodao da je Debeljača malo mesto koliko je velikog čoveka iznedrilo.
Govoreći o bici za Košare, Vučić je tu borbu nazvao srpski Termopili, drugi Kosovski boj i dodao da su pripadnici VJ uspeli da zaustave ne samo Oslobodilačku vojsku Kosova, već i Legiju stranaca i albanske tenkove, ali da niko nije uspeo da se probije dalje od Košara.
„Ova zemlja ima dug da ih pamti i da pokaže da danas za nju vredi živeti kao što je tada bilo vredno umreti”, rekao je Vučić i dodao da je svaki novi uspeh, novi korak napred i nova fabrika dokaz za to.
Vučić je rekao da je podizanjem spomenika Tiboru Cerni država tom vojniku odala tek trunku zahvalnosti koja mu sleduje.
(Beta)

Šarčević: Interesi đaka na prvom mestu
Svršeni osnovci, njih oko 69.000, danas polažu malu maturu, a ministar Mladen Šarčević, koji im je poželeo sreću, kaže da je prvi put ove godine racionalno planiran broj đaka kada je u pitanju upis u srednje škole tako što se pre svega vodilo računa o interesima dece.
Šarčević je naveo da oko 69.000 osmaka polaže maturu, uključujući i đake sa Kosova i Metohije, gde su testovi juče stigli bez problema.
Za sada, dodaje, sve protiče bez bilo kakvih nepravilnosti, ali će nakon završetka polaganja mature sva odstupanja biti analizirana.
Šarčević je istakao da je ove godine prvi put napravljen racionalan pristup planiranju broja đaka kada je u pitanju upis u srednje škole.
„Neće biti patuljastih odeljenja, ničega što nije u interesu dece”, rekao je Šarčević novinarima u Osnovnoj školi „Branko Ćopić”, gde je poželeo maturantima sreću uoči početka testa iz srpskog jezika.
On je kazao da su pre tri meseca nadležni konsultovali ljude na lokalu da kažu šta je aktuelno i perspektivno, ali i da konsultuju privredu i tržište rada.
„U tom smislu imali smo jasnu formulu - koliko dece je prošle godine završilo osmi razred, koliko ih je apliciralo, šta je ostalo neupisano, i držeći se toga, mislim da smo malo odstupanja napravili, negde oko pet odsto”, rekao je Šarčević.
Kako kaže, nadležni su forsirali upis u gimnazije, u toj meri da su neke varoši po prvi put dobile gimnaziju, poput Golupca ili Ušća, dok su pojedine gimnazije dobile IT odeljenja.
„Gimnazije su povećane za 0,7 odsto u odnosu na prošlu godinu, ali ne po cenu da oborimo cenzus upisa u njih. Mislim da smo napravili dobru polaznu osnovu da sledeće godine svi znaju na koji način se vodi politika upisa”, podvukao je Šarčević.
On je naznačio da za sada sve protiče bez nepravilnosti, ali da će sva eventualna odstupanja biti analizirana kad se sve završi.
„Poslali smo pismo kojim smo obodrili školske uprave i direktore škola, ali su jasno mogli da pročitaju da smo vrlo ozbiljni i da tražimo maksimalnu posvećenost da testovi prođu kako valja. Analiziraćemo posle sva odstupanja, gde se pojavljuje drugi rukopis, druga hemijska, uglavnom to rade nastavnici i ljudi koji pregledaju i jasno im poručujemo da ćemo ove godine ići u lov na veštice”, rekao je Šarčević.
Upitan na koja odstupanja misli, ministar je rekao da nekim sredinama u 30 odsto slučajeva ima odstupanja onoga što deca rade.
„Recimo da su zadaci koji su već urađeni, dopisani, popravljani, tuđom olovkom, ne dečjom rukom. Govorimo o tome da u tim stvarima učestvuje mnogo odraslih i to nije tajna. To ćemo itekako analizariti”, rekao je ministar. (Tanjug)
 
Šarčević: Nije fer da se škola smatra odgovornom
Ministar prosvete Mladen Šarčević osudio je danas prebijanje romskog dečaka, učenika osnovne škole „Karađorđe”, ali je istakao da se taj incident nije desio u samoj školi i da nije fer da se škola zbog toga smatra odgovornom.
„Naravno da ne smeju da se biju deca, naročito ne rasistički. Ne želim da mešam teze, ali besmisleno je da se deca pobiju negde na livadi, a samo slučajno, zato što idu u školu „Karađorđe”, da se škola smatra odgovornom. To se nije desilo u školi”, rekao je Šarčević komentarišući incident u kojem je grupa osmaka osnovne škole „Karađorđe” pretukla dečaka sedmog razreda, Roma.
Ministar je istakao da ne želi da umanji problem, navodeći da se nadležni upravo trude da svaki problem reše.
„Ali, nije fer. Postoje i drugi odgovorni, i porodica, policija i drugi. Ne može škola uzeti odgovornost ako se deca pobiju iza pijace. Ovo se nije desilo u školi i besmisleno je prišivati školi svaku odgovornost”, ponovio je Šarčević.
On je dodao da je osmoletka „Karađorđe” vrlo uzorna škola, koju vodi kvalitetan direktor. (Tanjug)
 
Šarčević: Radimo na rešenju pitanja dugova
Ministar prosvete Mladen Šarčević kaže da se radi na rešavanju problema u vezi sa isplatom novca koji država duguje prosvetnim radnicima zbog pogrešnog obračuna plate iz 2014. godine kako bi se našlo pravedno rešenje.
Šarčević je dodao da će danas razgovarati o tome sa predstavnicima Ministarstva finansija i dodao da na tome rade timovi ministarstva koje on vodi sa Ministarstvom finansija i Upravom za trezor.
„Nismo mi u pitanju, mi smo neko ko je uvek na strani svojih kolega. Pogrešan obračun nije naš, nego Ministarstva finansija i Trezora, ali tu je sad zamršena situacija, nije tako jednostavna”, rekao je Šarčević odgovarajući na pitanja novinara.
On je podsetio da je slučaj dugova iz 2015. godine rešen još prošle godine.
Kad je reč o 2014-oj godini, Šarčević je rekao da sve zavisi od toga kada je započet godišnji odmor.
„Ko ima dokaza da je odmor započeo u julu, tek tri dana jula je hvatao novi obračun. I par slučajeva koji su dobili na sudu je u toj zoni. Onaj ko je imao veći deo odmora u avgustu, on čak treba da vrati državi”, rekao je Šarčević i dodao da se sve analizira.
Kako je dodao, postoje advokatske kancelarije koje od toga „jako lepo žive”.
„Jer će najmanje dobiti prosvetni radinik, a mnogo više kancelarija, a izgubiti država. Mi nismo neko ko ima pare, pa sad - da ili ne da. Analiziramo sve te te situacije i idemo da nađemo apsolutnpo pravedno rešenje, da onaj ko je trebao da dodbije, dobije”, rekao je Šarčević.
Upitan kada očekuje rešenje, Šarčević je rekao da će oni koji treba da daju odgovor, morati to brzo da urade. (Tanjug)

Lamert: Nemačka ceni prioritete koje je postavio Vučić
Predsednik Srbije Aleksandar Vučić sastao se večeras u Beogradu sa predsednikom Bundestaga Savezne Republike Nemačke Norbertom Lamertom sa kojim je razgovarao o bilateralnim odnosima, evropskim integracijama i situaciji u regionu.
Predsednik Bundestaga, kome je ovo prvi sastanak sa Vučićem, rekao je da Nemačka ceni prioritete koje je predsednik Srbije istakao u svom inauguracionom govoru, posebno političke reforme, i naglasio da će Srbija dobiti od Nemačke svu potrebnu podršku za te reforme u cilju napretka na evropskom putu.
Vučić je istakao značaj jačanja ekonomskih veza Srbije i Nemačke, naglasivši da je zadovoljan saradnjom dveju zemalja i na političkom nivou, saopštila je Služba predsednika za saradnju s medijima.
Osvrnuvši se na region, predsednik Vučić je rekao da je situacija komplikovana, ali mirna, i da će Srbija učiniti sve da očuva stabilnost. On je naglasio da će rezultati izbora na Kosovu i Metohiji dovesti možda i do novih tenzija, istakavši da dijalog nema alternativu a da je razgovor jedini način za rešavanje svih problema.
„Ostaćemo posvećeni tom procesu”, zaključio je predsednik. On je dodao da je Srbija na evropskom putu i da je to spoljnopolitički prioritet koji se neće menjati.
Vučić je, nakon sastanka, ugosto predsednika Bundestaga na radnoj večeri u Vili „Mir”.
Lamert boravi u dvodnevnoj, zvaničnoj poseti Beogradu uoči samita lidera Zapadnog Balkana, 12. jula u Trstu, u okviru Berlinskog procesa i neposredno pošto je šef nemačke diplomatije Zigmar Gabrijel krajem maja predstavio javnosti novu strategiju za Balkan ili „Berlin2” za region.
Dolazak Lamerta trebalo bi da doprinese unapređenju bilateralnih odnosa, ali i stvaranju jasnije slike o planovima Berlina za evropski put Srbije i regiona.
Predsednik Bundestaga se ranije danas sastao sa predsednicom skupštine Majom Gojković i v.d. premijera i šefom diplomatije Ivicom Dačićem, a kako je najavljeno, sastaće se i sa ombudsmanom, predstavnicima proevropske parlamentarne opozicije, kao i članovima srpsko-nemačke grupe prijateljstva.
Sutra će govoriti u srpskom parlamentu.
Predsednik Bundestaga je uoči dolaska u Beograd izjavio da dogovori postignuti u okviru Briselskog sporazuma moraju da se sprovedu, a to se, kako je istakao, odnosi i na formiranje Zajednice srpskih opština.
„Osnivanje Zajednice srpskih opština je značajan deo tog dogovora”, rekao je Lamert, koji važi za jednog od najuticajnihih političara iz redova demohrišćana Angele Merkel, povodom izjave Ramuša Haradinaja da nema ništa od formiranja ZSO. (Tanjug)

Putovanje kroz srpsku istoriju
Zvanice na inauguraciji novog predsednika Srbije Aleksandra Vučića imaće priliku za svojevrsno putovanje kroz istoriju Srbije.
Naime, kako „Politika” saznaje, hodnici Palate „Srbija” biće 23. juna uređeni kao pravi vremeplov.
Biće tu prizori iz srednjeg veka, ali i iz doba Rimskog carstva. Zamišljeno je, recimo, da tu budu prikazi 17 rimskih imperatora koji su rođeni na teritoriji Srbije, što bi goste trebalo da podseti na taj deo istorije naše zemlje, koji se često zaboravlja.
Još nije precizno dogovoreno da li će to biti biste ili će, pak, oni biti predstavljeni u nekoj drugoj formi. U svakom slučaju, konačnu reč o tome koja će od ideja Komiteta za inauguraciju, kojem je ovaj posao poveren, biti prihvaćena daće predsednik.
Saloni ovog zdanja na Novom Beogradu biće tematski uređeni i svaki će predstavljati jedan deo Srbije – Vojvodinu, istočni i zapadni deo Srbije, Beograd... Deo proslave odvijaće se i ispred Palate „Srbija”.
Prema nezvaničnim informacijama, očekuje se dolazak nekoliko hiljada zvanica. Među njima će biti većina predsednika zemalja regiona. Hrvatska predsednica Kolinda Grabar Kitarović već je lično potvrdila da dolazi u Beograd. Dolazak su potvrdili i predsednik Slovenije Borut Pahor i Crne Gore Filip Vujanović, dok iz BiH stižu sva trojica članova Predsedništva – Bakir Izetbegović, Dragan Čović i Mladen Ivanić.
Očekuje se i dolazak mađarskog premijera Viktora Orbana i makedonskog predsednika Đorđa Ivanova. Na svečanost dolazi i jedna od najbližih Putinovih saradnica Valentina Matvijenko, predsednica Gornjeg doma parlamenta, koja važi za treću najuticajniju osobu u Rusiji.

Obnova zadrugarstva udahnuće novi život selu
Poenta priče je: obnova postojećih i izgradnja novih zadruga u selima. Za obnovu država daje 100.000 evra, za nove 50.000 evra. Hoćemo da postignemo da male poljoprivredne parcele, male proizvođače učinimo koliko-toliko pravim proizvođačima. Oni proizvode, nije problem, problem je da prodaju, problem je da naplate. Hoćemo da mogu da prodaju kada su zajedno, da mogu da naplate. Baš zbog toga im je potrebna zadruga, potrebno je da se udruže, da postanu značajan privredni subjekt. O tome smo veoma ozbiljno razgovarali u Vranju sa predstavnicima sedam opština Pčinjskog okruga – ističe za „Politiku” Milan Krkobabić, ministar bez portfelja u Vladi Republike Srbije, zadužen za regionalni razvoj.

Kurti traži mesto kosovskog premijera
Kosovska Mitrovica – Samo tri dana od završetka parlamentarnih kosovskih izbora, na kojima je koalicija Demokratske partije Kosova (DPK) Hašima Tačija, Alijanse za budućnost Kosova (AAK) Ramuša Haradinaja (koji je kandidat za premijera) i Inicijative za Kosovo (IK) Fatmira Ljimaja odnela pobedu, ispostavilo se da je politički pobednik ipak Aljbin Kurti.
On je na izborni poligon samostalno izašao sa svojim ultradesnim Samoopredeljenjem, osvojio drugo mesto i sebe već vidi na funkciji šefa vlade u Prištini.

Vučić: Vojna neutralnost nije prepreka za saradnju sa NATO
Predsednik Srbije Aleksandar Vučić istakao je danas, u razgovoru u Beogradu sa predsednikom Parlamentarne skupštine NATO Paolo Alijem, da Srbija ostaje vojno neutralna, ali da ta pozicija nije prepreka za razvoj partnerske saradnje sa NATO kroz Partnerstvo za mir.
Predsednik Vučić i Ali su se saglasili da učešće delegacije Skupštine Srbije na godišnjim zasedanjima Parlamentarne skupštine NATO, u svojstvu pridruženog člana, doprinosi međusobnom razumevanju i poverenju.
Kako je saopštila Služba za saradnju sa medijima, predsednik Srbije je zahvalio na ulozi KFOR kao garanta bezbednosti na Kosovu i Metohiji.
Predsednik Vučić je istakao da Srbija ostaje vojno neutralna, ali da ta pozicija nije prepreka za razvoj partnerske saradnje sa NATO u okviru mehanizama Partnerstva za mir u interesu jačanja stabilnosti, posebno u regionu Zapadnog Balkana.
Predsednik Parlamentarne skupštine NATO Paolo Ali je podržao napore koje Srbija ulaže u očuvanje stabilnosti i širenje saradnje u regionu.
On je izrazio zadovoljstvo što je u proteklom periodu između Srbije i NATO intenziviran dijalog na najvišem nivou, uz poštovanje pozicije Srbije o vojnoj neutralnosti, navedeno je u saopštenju.

Rezolucija EP: EU treba da otvori nova poglavlja
Evropski parlament je u Strazburu usvojio rezoluciju o Srbiji u kojoj se ukazuje na napredak Srbije u reformama i traži od Evropske unije da u pregovorima o prijemu Srbije otvori nova tehnički već spremna poglavlja. Srbija je „učinila važne korake ka normalizaciji odnosa s Kosovom”, stavili su do znanja poslanici parlamenta EU, koji su rezoluciju usvojili sa 524 glasa „za” od prisutnih 673.
Evropski komesar Johanes Han u uorak je u izlaganju parlamentarcima, prema Beti, istakao da je „Srbija ostvarila dobar napredak ka članstvu u Evropskoj uniji”, a izvestilac za Srbiju Dejvid Mekalister, koji je pripremio rezoluciju, naveo je da „poruka mora biti veoma jasna, a to je da Srbija ima evropsku perspektivu i budućnost”.
To su u raspravi podržali poslanici koji su se saglasili s Mekalisterom da je napredak Srbije u poglavljima vladavine prava, 23 i 24, od temeljne važnosti za celokupni proces pregovora i da reforma pravosuđa mora biti sprovedena u praksi, da borba protiv korupcije mora ići dalje, jer je to prepreka za ekonomski i društveni napredak zemlje i regiona.
Mora se obezbediti sloboda izražavanja i medija, i na to se mora prvenstveno usredsrediti vlada u Beogradu, rekao je Mekalister, a mnogi poslanici su izneli vrlo oštre zamerke zbog ugrožavanja slobode izražavanja i nezavisnosti medija u Srbiji.

Kif: Nema promene politike prema Srbiji, podrška Berlinskom procesu
Predsednik Srbije Aleksandar Vučić razgovarao je danas sa ambasadorom Velike Britanije Denisom Kifom o odnosima dve zemlje, evrointegracijama Srbije, dijalogu Beograda i Prištine i situaciji u regionu, saopštilo je Predsedništvo.
Kif je rekao da ni posle izbora koji su održani u Velikoj Britaniji politika prema Srbiji i Zapadnom Balkanu nije promenjena i da London pomaže saradnju u regionu, a posebno kroz Berlinski proces.
Vučić je rekao da će sa većom odlučnošću nastaviti sa politikom mira i saradnje u regionu kao uslovom ekonomskog napretka Zapadnog Balkana.
On je zahvalio na podršci Velike Britanije, posebno na pomoći koju pruža kroz Fond za dobro upravljanje, višegodišnji program britanske vlade za stručnu podršku sprovođenju političkih i ekonomskih reformi.
Vučić je ambasadoru Kifu izrazio saučešće povodom žrtava noćašnjeg požara u Londonu. (Beta)

EP Prištini: Brzo formirati vladu, sprovesti dogovore sa Beogradom
STRAZBUR – Poslanici Evropskog parlamenta u Strazburu pozvali su, tokom rasprave povodom predstavljanja godišnjeg izveštaja o Kosovu, Prištinu na brzo formiranje vlade i sprovođenje dogovorenog sa Beogradom.
EP od novih kosovskih vlasti očekuje da ispune obećanja u vezi s bezviznim režimom, ratifikuju sporazum o demarkaciji sa Crnom Gorom i ostvare uverljive rezultate u smislu osuđujućih presuda u borbi protiv organizovanog kriminala i korupcije, a apelovano je i na formiranje Zajednice srpskih opština.
Izvestilac EP za Kosovo Ulrike Lunaček konstatovala je, tokom sinoćnje rasprave, da je u proteklih godinu dana na Kosovu i Metohiji ostvaren određen napredak što se tiče odnosa sa EU, ali da, uprkos tome, stvari nisu napredovale onoliko koliko bi to želeli i građani i EP.
Lunaček je Izrazila žaljenje što pet država članica EU nisu priznale nezavisnost Kosova, i istakla da to šteti napretku i ne uliva poverenje kosovskim građanima da su deo Evrope i da ih tu žele.
„Ponekad se pitam, kada u tih pet zemalja kritikuju korupciju i organizovani kriminal na Kosovu koji, naravno, postoje i u drugim regionima pa i u delovima EU, zašto ne dozvoljavate Kosovu da postane deo Evropola i Interpola, jer to bi umnogome pomoglo suzbijanju kriminala”, rekla je Lunaček.
Što se tiče procesa normalizacije odnosa Prištine i Beograda, ona je navela da je ostvaren napredak i da je mnogo toga dogovoreno, ali da sprovođenje dogovorenog još uvek izostaje, i to na obema stranama.
„Srbija šalje poruke koje nisu od pomoći, poslala je nacionalistički voz na Kosovo s natpisom 'Kosovo je Srbija'. To nije više tako, i to i srpske vlasti i građani znaju... To ne pomaže dobrosusedskim odnosima”, rekla je ona.
Osvrnuvši se na izbore, Lunaček je rekla da je došlo do zastrašivanja Srba koji nisu hteli da glasaju za Srpsku listu, pa ističe da je važno da čelnici srpske zajednice na Kosovu shvate da su punopravni članovi kosovske zajednice i da ne bi trebalo da se uvek obraćaju Beogradu.
Zahvalila je prisutnima na pozitivnim komentarima na izveštaj koji je podnela, ali je primetila da su tokom rasprave predstavnici ekstremne levice i ekstremne desnice bili kritični prema Kosovu i napustili salu.
Evropski komesar za proširenje i politiku susedstva Johanes Han pozdravio je miran tok izbora kao „znak demokratske zrelosti” Kosova i Metohije.
Izrazivši očekivanje da će nova vlada biti formirana brzo i bez zastoja, Han je istakao da se mora nastaviti dijalog sa Beogradom, a među prioritetnim zadacima je naveo i obezbeđivane uslova za bezvizni režim, vladavinu prava, ekonomski razvoj, obrazovanje, reforme... (Tanjug)

Mi ne idemo nikud i ne radimo ništa
Prozapadne opozicione stranke koje organizuju proteste nikako ne žele da se oprobaju na izborima nakon što su već deset puta okupili svoje pristalice na ulicama.
Nesvakidašnji zahtev dela opozicije da se nikako ne raspisuju izbori politički je fenomen kakav se retko može videti u svetu, ali u Srbiji je izgleda i to moguće. Samo u Srbiji postoji opozicija kojoj nije cilj dolazak na vlast ili bar ne dolazak na vlast na izborima.
Tokom jučerašnje protesne šetnje imali smo priliku da ovo čujemo od predsednika Demokratske stranke Zorana Lutovca koji je dao izjavu za televiziju N1 koja je medijski promoter protesta i dela opozicije koji ih organizuje.
Na pitanje reporterke N1 da li misli da su izbori pravi način da se protesti kapitalizuju kako smatraju brojni analitičari, Lutovac kaže da to nije dobra procena.
- Leto je, manje je ljudi na ulicama, to treba raditi kad ste najjači, a ne kad slabite. Najjači ste krajem avgusta ili početkom septembra kad se ljudi vrate sa odmora - rekao je Lutovac.

OVO NEMA NIGDE NA SVETU: OPOZICIJA PRETI VUČIĆU AKO RASPIŠE IZBORE!

N1: Analitičari misle da opozicija treba da kapitalizuje ove proteste. Mislite li da su izbori način?

Zoran Lutovac: Ne, to nije dobra procena! Leto je, manje je ljudi na ulicama, to treba raditi kad ste… pic.twitter.com/gqcZWohz1o
— Detektor laži (@LaziDetektor) July 9, 2023

Po svemu sudeći, okupljenih je zaista sve manje, a deluje da su pristalice prozapadne opozicije morale da napuste Srbiju zbog ,,diktature” i lošeg života te da svoju tugu blaže na plažama primorskih zemalja.
Ipak, Lutovac ne sumnja da će se pristalice vratiti. Samo da se završe letovanja. 
Međutim, ni tada, izbori neće biti tema za ovaj deo opozicije već formiranje prelazne vlade bez izbora, legitimiteta i mimo volje naroda kako je to već viđeno tokom dvehiljaditih.
- Izbori za nas nisu tema. Ako raspišu izbore, imaće građane na ulicama - poručio je Lutovac.

Srpska jedina štiti Ustav BiH i Dejton
Od našeg stalnog dopisnika 
Banjaluka – Republika Srpska nije izvor problema, već mesto na kom se donose odluke koje pozivaju na domaći dogovor i pronalazak rešenja. U Banjaluci nisu izglasani akti o secesiji, već akti koji omogućavaju relaksaciju i koji pozivaju na dijalog i dogovor. Kao što se desilo na nedavnoj sednici dve entitetske vlade, što mi vidimo kao model odnosa za budućnost, rekao je Nenad Stevandić, predsednik Narodne skupštine Republike Srpske. On je u razgovoru za „Politiku” istakao da je već posle tri dana nakon zajedničke sednice vlada Republike Srpske i Federacije BiH došao „doprinos” saradnji naroda i entiteta i od strane Kancelarije visokog predstavnika (OHR).
„Oni su svoje sporne odluke doneli svega tri dana posle sednice na kojoj su započeti domaći dogovori. To sve objašnjava. Ne dozvoljavaju da se sami dogovorimo. Ne odgovara im da se priča o investicijama, o povratku mladih, zapošljavanju i rastu BDP-a”, rekao je on. Govoreći o podeli državne imovine, podsetio je da su jedine granice koje su nacrtane posle Drugog svetskog rata one koje su podelile entitete u BiH. „Te granice su plod međunarodnog ugovora. Šta one dele ako već nisu međudržavne granice? Pa dele imovinu entiteta! Stoga pokušaj osporavanja imovine Republike Srpske u stvari predstavlja svesno izazivanje krize i sukoba.”
 
Utisak je da BiH ulazi u ozbiljnu krizu. Skupština je usvojila dva zakona i njima odbacila odluke visokog predstavnika i Ustavnog suda BiH. Oba zakona suspendovao je Kristijan Šmit. Šta je Srpsku opredelilo na ove korake? 
Nesporno je da je visoki predstavnik generator sukoba i nesporazuma u BiH. To proističe iz činjenice da on nema legalno imenovanje. Po relevantnim rezolucijama SB UN, BiH je bez visokog predstavnika. Jake zemlje, koje ne zavise mnogo od SB UN, progurale su da Šmit sedne u kancelariju visokog predstavnika bez obzira na to što nema legalitet. Zato imamo stvaranje cikličnih krugova krize. Takođe, Ustavni sud BiH je jedina institucija koja ne počiva na dejtonskim principima – konsenzusu dva entiteta i tri naroda. Tamo dominiraju tri stranca, koji zajedno s dva Bošnjaka preglasavaju Srbe i Hrvate. To je izvor svih problema. Sve što je i ranije radila Narodna skupština RS bila je reakcija na odluke koje donose ove institucije. Neverovatno je da Bošnjaci ne žele da imaju još jednog Bošnjaka u Ustavnom sudu, već nastoje da tamo ostane Nemac ili Albanac. To je za nas znak da se sa BiH upravlja spolja, a za druge nada da će strane sudije, kao u ratu strani avioni, doneti prednost Bošnjacima.
 
Odluke Skupštine RS nailaze na ozbiljnu ljutnju na Zapadu. 
Mi moramo ostati jedinstveni i uporni, ne sme biti pukotina među Srbima. Moramo sačuvati odlične odnose sa Srbijom i svoju neutralnost. Imamo otvorene sve komunikacijske kanale, čak i sa zemljama koje nas stalno kritikuju. Mi ćemo nastaviti da nudimo rešenja, koja će uvek biti zasnovana na dejtonskim principima, a to znači da nijedna odluka ne sme da bude doneta preglasavanjem, bez saglasnosti dva naroda i dva entiteta. A upravo su to radili visoki predstavnik i Ustavni sud BiH. Mi to razumemo kao nastojanje da se ovde provociraju krize i sukobi. Na to reagujemo pametno i nećemo dozvoliti da budemo okrivljeni za ono što je neko drugi smislio.
 
Da li je nametanje model po kom dugoročno može disati BiH? 
Ne, naprotiv, to je potpuno glupo, jer u BiH je već ispod 1,5 miliona Bošnjaka, oko milion Srba i manje od pola miliona Hrvata. Niko nikog tu ne može da nadjača i ugrozi. Mogu samo da se stvaraju nepotrebne krize. Razumem frustraciju Bošnjaka zbog percepcije da samo oni nemaju svoju državu. Zato postoji neki prikriveni cilj da se preko geopolitičke osovine – koju ovde drže Amerikanci i Britanci, posredstvom OHR-a i stranih sudija – isposluje neka supremacija Bošnjaka. Ali to ne može i neće ići preko leđa druga dva naroda i može samo silom da se desi. To ne žele ni Hrvati, koji su u zadnje vreme bili zavisni od Srba, i čiju smo poziciju štitili samo zato da ne bismo mi došli na red, a ne zato što smo u ljubavi s onima koji često pokazuju proustaške stavove. Srpska nije osnovana voljom tih sila koji sada rade protiv nje, ali je od njih prihvaćena kao neminovnost. Ipak se nadležnosti Srpske stalno tope i ako se to nastavi biće kao da je nismo ni stvorili i zato je reakcija RS tako odlučna.
 
Dakle, sem brige za državnu imovinu, korake Srpske uslovila je akumulacija nezadovoljstva. Ipak stižu upozorenja. 
Sva briga kojom Dodika žele da predstave kao figuru koja krši Dejtonski sporazum i ustavni poredak velika je laž. Dodik ima poseban stil, ali on je samo alibi da se dovrši posao obesmišljavanja i obezvlašćivanja RS. Manji deo opozicije to ne razume. Pa još daju podsticaj alibiju međunarodnog faktora. Dodik ima veliki politički kapacitet i vuče najveći broj konaca. Ali to je stvar koja pripada političkom spektru. U pravnom spektru ni Dodik ni RS nikada nisu doneli odluke o disoluciji. Nijedna institucija RS nije donela odluku o otcepljenju. Naše odluke treba pažljivo čitati. Mi u njima tražimo da se izaberu sudije Ustavnog suda BiH, jer je tako predviđeno. Ali volje za to nema kod Bošnjaka koji te sudije mogu da koriste za atak na RS. I zato smo tu gde jesmo. Što se imovine RS tiče, kada smo 2012. potpisivali ugovor s nemačkom kompanijom u vezi s izgradnjom energetskih objekata – isti ovaj kakav sad imamo sa Srbijom, jer su Nemci odustali – tada Ustavni sud nije problematizovao imovinu. Nije smeo protiv stranaca, niti su federalni partneri vikali da ne možemo bez njihove saglasnosti. U pozadini je srbofobija, a ne zajednički razvoj.
 
Dakle, odgovornost za krizu smeštate pre svega u Sarajevo i kod međunarodnih predstavnika. 
Pogledajte, na 9. januar su ranije dolazili svi. Sve do momenta kada su stranci odlučili da izazovu krizu. Nakon što su Dan RS proglasili neustavnim, počinje kriza, a mi počinjemo još žešće da ga slavimo. Svetosavska nagrada je takođe problematizovana od Bošnjaka, ali je Ustavni sud odlučio da ona nije uvredljiva. Taj sud je ušao u formu da deli srpske svece. Da procenjuje koji svetac vređa interese bošnjačkog naroda. Pa ih valjda Sveti Sava ne vređa, jer je Srbin, a Sveti Stefan, ipak, vređa. Oni su se upustili i u meritum verskog, društvenog, običajnog i potpuno polupali lončiće.
 
Da li RS nastupa jedinstveno u aktuelnoj krizi? 
Kao osnivač SDS-a i iz kog sam izašao u vreme čudne nacionalne politike u najvećoj stranci opozicije, mogu samo da skinem kapu za poslednje stavove i da kažem da se ta partija ponaša državotvorno. Nadam se da će tako i ostati. Trenutno, SDS je stranka opozicije koja razume razliku između vlasti i države.
Setite se, targetiranje Karadžića nekada je bilo isto kao aktuelno prokazivanje Dodika. Karadžića su najpre oterali u šumu, pa u zatvor, a prethodno su mu garantovali da neće biti procesuiran. Pravili su hajku kako bi od njega napravili kriminalca, lažući da je iz Prijedorske banke odneo tri miliona maraka. Želeli su stvoriti nezadovoljstvo naroda prema njemu, što nije uspelo. Ne verujem ni da će uspeti aktuelni pokušaji po istom principu. Nismo mi društvo koje drugačije živi i radi ili ima drugačije demokratske principe od nemačkog, francuskog ili švajcarskog modela. U vreme evropske cenzure u vezi s ratom u Ukrajini možemo čak reći da smo pet puta slobodniji. U Banjaluci možete da kritikujete i hvalite Putina ili Zelenskog, a u Berlinu i Parizu to ne smete. Udar na RS, sem napada na naše vrednosti, jeste udar i na demokratsko društvo.
 
Neki u poslednjim dešavanjima u RS pronalaze baš uticaj dešavanja u Ukrajini. 
Sukob u Ukrajini ima veze sa situacijom u celom svetu. Pa ima refleksije i na Balkan. Mi u tom ratu ne učestvujemo. Nepoštovanje međunarodnih ugovora je uvek generator koji dovodi do ratova. Nepoštovanje Kumanovskog sporazuma i Rezolucije 1244 izaziva krizu na KiM, jer Srbi nisu dobili svoje bezbednosne snage da ih štite. Minski sporazumi nisu poštovani dok je trajala tortura nad stanovništvom Donbasa. Ako se setimo kako se pred Drugi svetski rat raspalo Veće naroda i kako se danas ljuljaju UN, možemo da povučemo mnoge paralele. Ali mi nigde ne treba da srljamo. BiH treba da se liši ambicije za priključivanje u bilo kakve vojne asocijacije. Ali EU je odlučila da pritisne BiH da se mora opredeliti. Na svu sreću bez mišljenja Srba to se ne može desiti. Blokirali smo pristupanje NATO-u i uvođenje sankcija Rusiji. Srpska može da se ponosi kako tretira ukrajinsku manjinu, koja je ovde najbrojnija. U Prnjavoru živi nekoliko hiljada Ukrajinaca, koji imaju svoje crkve i mi želimo da niko u Srpskoj nema ikakvih problema. To je za nas čast.
 
Verujete li u neka saznanja da se razmatra smena Dodika? 
Mi smo OHR još ranije potpuno pobedili, argumentima i dokazima. Dokazali smo da su svi visoki predstavnici imenovani rezolucijama SB UN. Prezentovaćemo dokumente koji su potpisani između parafa i potpisa Dejtonskog sporazuma, sa takozvane Konferencije za implementaciju mira u Londonu – koja je ustanovila Savet za sprovođenje mira (PIK) i pozvala zvaničnim dokumentima SB UN da potvrdi prvog visokog predstavnika. Dakle, čak i kada bi Šmit smenio Dodika, mi to ne bismo objavili, jer nema legalitet. Ako nema legalitet imenovanja i njegove odluke su nelegalne. Pa kako onda da njegove odluke objavljujemo u „Službenom glasniku RS”? Ovog trenutka, Srpska je ta koja čuva pravni poredak u BiH. Sve akcije iz RS zasnovane su na pravu i to svi dobro znaju. Zato su prešli na drugu strategiju – zloupotrebu Ustavnog suda.
 
Šmit je nametnuo zakon koji inkriminiše one koji ne poštuju njegove, kao i odluke Ustavnog suda. 
Time želi da upotrebi domaće institucije za izazivanje krize. To će opet raditi nametanjem zakona. Oni koji budu prihvatili da sprovode takve zakone mogu da naprave poremećaj mira. Zato je Dodik najavio da će u Nemačkoj tužiti Šmita za lažno predstavljanje, ali i za narušavanje mira, a to je najveći zločin. Mi u RS sem pravnog poretka RS i BiH čuvamo i mir.
 
Posebnu nervozu na Zapadu izazvala je najava suspenzije ingerencije Suda i Tužilaštva BiH i agencije Sipa. 
Jedan šeik je u otporu zapadnjačkoj agresiji rekao da muslimani ne jedu svinjetinu, ali da ako treba da umru od gladi, možda i mogu da ih nateraju na to. Ako naše postojanje bude ugroženo, bićemo prinuđeni da donosimo zakone koji će imati pravni legalitet i koji će se primenjivati na teritoriji RS. A sasvim drugi zakoni će važiti u FBiH. Imaćemo praktično dve zemlje. To ne priželjkujem, već se nadam da će biti pameti u međunarodnim centrima, što uključuje i neophodnu katarzu u EU, koja ovde treba da zameni OHR. Treba da se imenuju domaće sudije i da se sprovode domaći zakoni, te da niko nikome ne koči razvoj.
 
Na osnovu čega tvrdite da se neće dozvoliti da Srbi u BiH budu svedeni na manjinu i podvrgnuti nasilju kao na KiM? 
Teroristički režim koji na KiM ugrožava Srbe često pominje Srpsku, što je za nas veliko priznanje. Kada tvrde da neće dozvoliti RS na KiM, to je potvrda da je Srpska toliko etablirana da joj se ni ćošak ne može odbiti. Niko sem naše skupštine neće donosi odluke u ime nas, niti će imenovati gradonačelnike u ime naših građana tako što će da raspisuje izbore i sa dva-tri odsto izlaznosi priznaje njihove rezultate. A mnogi u Sarajevu bi to voleli. U RS postoje dva veća naselja sa Bošnjacima, Kozarac i Janja, koja uživaju svu našu pažnju, prava i ljubav. Ipak, BiH iz devedesetih i danas nije ista. U Sarajevu nema Srba, svi gradovi su monoetnički u oba entiteta, uz izuzetke Drvara, Glamoča, Grahova i Petrovca u FBiH. Izmaštana multietnička priča je samo lažni građanski model za konačnu supremaciju Bošnjaka.

Bajden: Saudijska Arabija i Izrael daleko su od sporazuma o normalizaciji odnosa
Izrael i Saudijska Arabija su daleko od sporazuma o normalizaciji koji bi uključivao sporazum o odbrani i američki civilni nuklearni program, rekao je predsednik SAD Džozef Bajden u intervjuu za Si-En-En.
Američki zvaničnici su posredovali u pokušaju da postignu dogovor o normalizaciji odnosa između dve zemlje, podseća Rojters.
„Daleko smo odatle. Imamo o mnogo čemu da razgovaramo”, rekao je Bajden.
Izraelski ministar energetike Izrael Kac je prošlog meseca izrazio protivljenje ideji da Saudijska Arabija razvija civilni nuklearni program kao deo bilo kakvog uspostavljanja odnosa između dve zemlje posredstvom SAD.
Bajden je ukazao na odluku Saudijske Arabije, uoči njegove posete kraljevstvu prošlog leta, da otvori svoj vazdušni prostor za sve avio-prevoznike, otvarajući put za više preleta ka i iz Izraela, prenosi Tanjug.

Bajden otputovao na evropsku turneju, posetiće Britaniju, Litvaniju i Finsku
Predsednik SAD Džozef Bajden otputovao je danas na evropsku turneju tokom koje će posetiti Veliku Britaniju, Litvaniju i Finsku, javlja Rojters.
Bajden će večeras stići u London, a narednog dana će se sresti sa britanskim kraljem Čarlsom III, prvi put od kada je krunisan.
On će razgovarati i sa britanskim premijerom Rišijem Sunakom u Dauning stritu.
Sledeća poseta je samit NATO u Viljnusu, u Litvaniji.
Bajden će provesti dva dana u glavnom gradu Litvanije, koja je domaćin godišnjeg samita NATO.
On ćee učestvovati na sastancima sa liderima i održati govor na Univerzitetu u Viljnusu.
Konačna stanica je Helsinki, gde se očekuje da će Bajden u četvrtak proslaviti proširenje NATO sa Finskom kao najnovijom članicom alijanse.
Ova nordijska zemlja je u aprilu postala 31. članica NATO.
Bajdenov savetnik za nacionalnu bezbednost Džejk Saliven rekao je da će Bajdenovo putovanje „pokazati predsednikovo vođstvo na svetskoj sceni”, navodi AP, prenosi Tanjug.

Budi hrabra – reci NE nasilju
Od početka godine čak 22 žene ubijene su u porodičnom nasilju, a među njima se nalaze i dve devojčice. Podaci Centra za podršku ženama govore da je od 2010. godine u porodično-partnerskom odnosu ubijeno više od 330 žena, a statistika svedoči da se svaka treća žena ranije obraćala institucijama sistema za pomoć. Brojke takođe upozoravaju da je u prethodnoj deceniji trećina žena ubijena vatrenim oružjem, a taj trend nastavlja se i u ovoj godini, u kojoj je šest žena stradalo na ovaj način. Statistika koja svedoči da osam od deset žena strada od ruke muža, oca ili brata postaje još bolnija kada se iza nje pomole lica više od 400 dece koja su u poslednjih deset godina ostala bez majki i odrastaju s doživotnim žigom da im je otac ubica – neki od njih nastavili su život s bakama i dekama, drugi odrastaju u hraniteljskim porodicama, a neki mališani detinjstvo provode u domovima za decu bez roditeljskog staranja.
Is­tra­ži­va­nje po­ve­re­ni­ka za za­šti­tu rav­no­prav­no­sti i Pro­gra­ma Uje­di­nje­nih na­ci­ja za raz­voj u Sr­bi­ji (UNDP), ko­je je ura­đe­no na re­pre­zen­ta­tiv­nom uzor­ku od 1.004 že­ne pokazalo je da najveći broj že­na ko­je su po­sta­le žr­tve po­ro­dič­nog ili part­ner­skog na­si­lja ne pri­ja­vlju­je nasilnika iz stra­ha od nje­go­ve osve­te. Po­lo­vi­na njih pri­zna­je da su stid i sra­mo­ta zbog agre­si­je ko­jom su iz­lo­že­ne, kao i spo­zna­ja da ne­ma­ju gde da odu ako od­lu­če da iza­đu iz začaranog kru­ga na­si­lja glav­ni raz­log zbog ko­jeg ne pri­ja­vlju­ju na­si­lje in­sti­tu­ci­ja­ma si­ste­ma.
Studija re­a­li­zo­va­na u okvi­ru pro­jek­ta „In­te­gri­sa­ni od­go­vor na na­si­lje nad ženama i de­voj­či­ca­ma u Sr­bi­ji”, ko­je u part­ner­stvu s Vla­dom Sr­bi­je spro­vo­de agen­ci­je Ujedinjenih na­ci­ja u Sr­bi­ji, ta­ko­đe po­ka­zuje da že­ne naj­ve­će po­ve­re­nje ima­ju u Si­gur­ne žen­ske ku­će, a po­tom u zdrav­stvo, po­li­ci­ju i ver­ske in­sti­tu­ci­je, a naj­ma­nje ve­ru­ju jav­nom tužilaštvu i cen­tri­ma za so­ci­jal­ni rad. Naj­ve­ći broj že­na ko­ji je uče­stvo­vao u ovom is­tra­ži­va­nju na­veo je da su raz­u­me­va­nje i podrška oko­li­ne, od­no­sno po­ro­di­ce i pri­ja­te­lja, ključ­na stvar ko­ja bi ih mo­ti­vi­sa­la da prijave na­si­lje u po­ro­di­ci – ako bi po­sta­le žr­tve na­si­lja, čak 38 od­sto že­na pr­vo bi tražilo podršku od čla­no­va po­ro­di­ce, 28 pro­ce­na­ta njih oti­šlo bi u po­li­ci­ju, dok bi se prijateljima po­ve­ri­lo sve­ga de­vet pro­ce­na­ta že­na.
Iako je veća šansa da neko ko je ekonomski zavisan od nasilnika ostane u nasilnom odnosu, u Sigurnoj ženskoj kući nalaze se i žene koje su na veoma visokim socijalnim položajima i koje su izbačene iz sopstvenog doma, a nasilnik koji je trebalo da završi u zatvoru, pronašao je rupu u zakonu kroz koju se provukao uz pomoć umešnog advokata.
Iskustvo govori da je situacija kada žena reši da ostavi nasilnika po nju najrizičnija – ubistva se dešavaju kada žena konačno „prelomi” i saopšti partneru da ga napušta, a neka istraživanja govore da se femicid obično dešava unutar tri meseca od odlaska žene. Iako stručnjaci apeluju da se mora napraviti veoma detaljan plan zaštite žrtve, dešava se da neka karika u lancu zaštite žrtve, koga čine policija, tužilaštvo i sud, jednostavno ne proceni dobro bezbednosni rizik.
Kako bi se sprečila kategorizacija na „laka” i „teška” ubistva, udruženje „FemPlatz” zahteva od nadležnih da se krivično delo femicida uvede kao posebno krivično delo. Istraživanje koje je uradilo ovo udruženje pokazuje da je u skoro trećini slučajeva femicida sud dosudio kaznu od 10 do 15 godina. „FemPlatz” takođe traži od nadležnih uspostavljanje nezavisnog tela za praćenje femicida, čime će se obezbediti prikupljanje podataka o ubistvima žena koji će biti dostupni javnosti i ujedno unaprediti rad institucija i poboljšati sistem zaštite žena od nasilja.
Mada sta­ti­sti­ka upozorava da sva­ke go­di­ne iz­me­đu 20 i 30 že­na bi­va ubi­je­no u po­ro­dič­nom ili part­ner­skom na­si­lju, ve­li­ki broj njih je i spa­sen za­hva­lju­ju­ći ade­kvat­noj re­ak­ci­ji dr­ža­ve – podaci Ministarstva pravde govore da je to­kom 2022. go­di­ne pro­du­že­no vi­še od 20.000 hitnih me­ra za­šti­te žr­tve i iz­ra­đe­no 19.017 pla­no­va za­šti­te žr­tve, a od 2017, od­no­sno od po­čet­ka pri­me­ne Za­ko­na o spre­ča­va­nju po­ro­dič­nog na­si­lja, pa do po­čet­ka ove go­di­ne iz­re­če­ne su 103.864 hit­ne me­re. Vi­še od hi­lja­du pred­stav­ni­ka pra­vo­sud­nog si­ste­ma bi­lo je na obu­ci i spe­ci­ja­li­zo­va­noj edu­ka­ci­ji o pre­ven­ci­ji po­ro­dič­nog na­si­lja.

I Harvard strepi od veštačke inteligencije
Upotreba veštačke inteligencije jeste fascinantna, sigurno će biti velikih promena u obrazovanju i mi na Harvardu dosta razmišljamo na temu „ChatGPT”, jer ne možemo to da ignorišemo. Studenti definitivno koriste VI u programiranju, ali na američkim univerzitetima i posebno na Harvardu postoji kod časti i potpuno poverenje da student neće čak ni kada radi ispit kod kuće da prepisuje i vara. Dešavalo se da nekada nekog uhvatimo, ali većini studenata je čast da budu na Harvardu i niko neće rizikovati da tu šansu prokocka. To je i najveća razlika u odnosu na naš sistem: nije poenta u bubanju, već da se mladi ljudi zainteresuju da nauče da razmišljaju, da postignu nešto u životu. Ništa mi ne znači da zapamte formulu napamet, mogu da je nađu u knjizi, ja sam na svom kursu rekao studentima da mogu da koriste bilo koji onlajn izvor, kaže na početku razgovora za „Politiku” prof. dr Marko Lončar sa Fakulteta tehničkih i primenjenih nauka Univerziteta Harvard. 
 
Dr Lončaru je ove nedelje u SANU uručena nagrada Fondacije „Prof. dr Marko V. Jarić” za 2019. godinu, što ranije nije bilo moguće zbog pandemije kovida 19. Ova nagrada, koja se u medijima naziva i „Srpski Nobel za fiziku”, dodeljuje se već punih 25 godina za izuzetne rezultate. Prema odluci žirija dr Lončar ju je više nego zaslužio za doprinose u oblasti nanofotonike, primenjene fizike i integrisane optike.
Nismo mogli a da ne pitamo profesora da li zna da je u Beogradu ove godine primljen jedan brucoš na fizici i šta savetuje – kako popuniti klupe na fakultetima prirodnih nauka. Odgovor nas je malo iznenadio:
– Mi imamo sličan problem na Harvardu, jer se tu dolazi zbog prava i medicine i borimo se za studente koji bi da postanu inženjeri, i to inženjeri elektrotehnike. Zato sam moj kurs prilagodio da bude praktičan, da bude više laboratorijskih vežbi, da rade projekte. Moj savet srpskim kolegama jeste da se reformišu studije, da bude više prakse. Ne mora baš sve da se nauči, uvek mogu knjigu da otvore ako im zatreba neka formula.
Svoj put do Harvarda opisuje kao kombinaciju genetike, pameti, sreće i podrške porodice i profesora. Detinjstvo je proveo gledajući oca, inženjera elektrotehnike, koji je radio u vojsci, kako stalno nešto popravlja. Krenuo je tatinim stopama, ali je na kraju odabrao svoj put. Kaže da su presudan uticaj imali fantastični profesori matematike i fizike, prvo u Osnovnoj školi „Svetozar Miletić” u Zemunu, koju je završio kao đak generacije, a potom i u Matematičkoj gimnaziji na programerskom smeru u vreme kada su kompjuteri bili retkost i papreno koštali.
– Fizika me zanimala, ali sam upisao elektroniku na Elektrotehničkom fakultetu. Po završetku studija sam aplicirao za Ameriku jer kod nas gotovo ništa nisam mogao eksperimentalno da radim, neka istraživanja su vrlo skupa i tako sam stigao 1997. do Kal teka i profesora Ćuka. Ali stara ljubav zaborava nema i vratio sam se fizici – priča ovaj harvardski profesor.
Prvi šok je bio kada je shvatio koliko je neverovatno teorijski potkovan u odnosu na američke kolege, ali praksa je bila slaba tačka, zbog nedostatka opreme i materijala na fakultetima u Srbiji u to vreme pogotovu.
– Brzo se čovek navikne na bolje. Tu sam završilo i doktorat. Posle šest godina u Los Anđelesu preselio sam se u Boston, najevropski američki grad i krenuo na postdoktorske studije na Harvardu. U SAD nije uobičajeno da student koji „izuči zanat” na jednom univerzitetu tu i ostane, gledaju da dovode profesore koji donose nešto novo, ali eto ja sam ostao i danas imam svoju katedru i predajem osnove elektrotehnike – priča profesor i dodaje da je na postdoktorskim studijama trenutno jedan student iz naše zemlje. Koliko mu je poznato, na Harvardu je jedini profesor iz Srbije, ali ima kolegu iz naših krajeva na MIT.
Uglavnom su mi prijatelji roditelji moje dece, kaže i dodaje da se dosta njegovih prijatelja iz Matematičke gimnazije preselilo u Ameriku i nastanilo u istom predgrađu u kojem i on živi sa suprugom Evelin, koju je upoznao u Los Anđelesu. Danas su u istoj ulici kuće osam đaka Matematičke gimnazije, tako da se svi lepo druže, kao i njihova deca.
Ostati ili otići – pitamo ga na kraju. To je sve individualno, odgovara. – Ja sam uvek zamišljao da ću da se vratim negde u Evropu, ali u Americi su resursi za bavljenje naukom zaista veliki. Možda se vratim kad se penzionišem, ako se to ikada dogodi – kaže kroz osmeh.
Bilo je tu još mnogo toga da se kaže i pita, ali je profesor morao nazad u Boston, uz obećanje da će se brzo vratiti u Beograd. Čekalo ga je i predavanje našim studentima elektrotehnike, među kojima će možda pronaći nekog budućeg kolegu na Harvardu. U hodnicima SANU ostale su reči dr Aleksandra Bogojevića, direktora Instituta za fiziku, inače institucije koja je pokrovitelj ove nagrade: „Mi smo mala zemlja sa visokim procentom uspešnih ljudi u naučnoj dijaspori, nema osobe koja nije čula za Teslu ili Pupina. A dr Marko Lončar je još jedan dokaz da Srbiji dobro ide fizika”.
 
 
Antrfile
 
Impresivna biografija
Dr Lončar je posle Matematičke gimnazije završio Elektrotehnički fakultetu u Beogradu, a potom doktorirao na Kalifornijskom institutu za tehnologiju na temi lasera i talasovoda na bazi fotonskih kristala. Postdoktorske studije je završio na Harvardu, gde je postao docent, pa vanredni i redovni profesor, da bi 2012. bio unapređen u profesora sa katedrom. Danas je jedan od vodećih svetskih stručnjaka u nanofotonici i nanotehnologiji, a posebno su zapažena njegova dostignuća u nanofabrikaciji dijamanata. Dobitnik je brojnih nagrada, ima više od 20 patenata i autor je impresivnog broja radova koji se objavljuju u najuticajnijim naučnim časopisima.
 
Antrfile
 
Plavi dijamanti najpopularniji, roze najskuplji
 
Zašto od studenata neprekidno dobija nagrade za najinteresantnija predavanja, pokazao je okupljenima u SANU, gde je govorio o tome zašto su dijamanti najbolji prijatelji fizičara. Iako su u publici mahom bili akademici, on je pričao jednostavno, da svako može da razume, duhovito kombinujući slike, citate i primerke veštačkih dijamanata koje je iz Amerike doneo u koferčiću. Saznali smo od čega se sastoje dijamanti, zašto imaju boju, da su plavi najpopularniji, žuti najjeftiniji, a da su roze retki i zato i skupi. Uz uobičajenu priču o tome kako je dijamant najtvrđi mineral u prirodi koji se koristi za bušenje, sečenje i brušenje, mogli smo, recimo, koristeći samo toplotu svog tela da dijamantom sečemo led u čaši…

Mali: Ostavka je lični čin
Siniša Mali izjavio je danas da je ostavka na funkciju gradonačelnika Beograda njegov lični čin, te da sada ne želi da spekuliše kada će napustiti to mesto.
Mali je za B92 rekao da njegova ostavka neće biti tema sutrašnje sednice Skupštine grada.
On, prenosi B92, nije želeo da odgovori na pitanje da li su tačne medijske spekulacije da će, nakon što i zvanično podnese ostavku na mesto gradonačelnika, otići na novu funkciju u Predsedništvu Srbije.
(Tanjug)

Ružić: Jačanje saveza SPS-a i SNS-a
Potpredsednik Socijalističke partije Srbije (SPS) Branko Ružić izjavio je danas da socijalisti „relaksirano” očekuju odluku o izboru novog premijera, jer su, kako je naveo, sigurni a će ona biti duboko promišljena i da će uslediti jačanje saveza SPS-a i Srpske napredne stranke. ;
„Ja lično želim da vidim SPS sa dominantnim prisustvom, personalno to je irelevantno. Da ne licitiramo šta bi bilo kad bi bilo. Mislim da ćemo već sutra i da će se idućih dana pakovati čitava ta konstrukcija”, kazao je Ružić i dodao da je presudno da nova Vlada odiše jedinstvom i da dobro sarađuje sa predsednikom Srbije.
U izjavi za Radio-televiziju Srbije, na pitanje da li bi ga iznenadilo kada bi njegovo ime bilo pomenuto na spisku novih ministara, Ružić je odgovorio da „se odavno ne iznenađuje, jer je dugo u politici”.
„Mene ta mesta zaista na taj način ne interesuju, ja mogu da pomognem Srbiji, ako budem pozvan na način na koji najbolje znam i umem. Da li će se to dogoditi, to zaista nije važno, važno je da SPS ima svoju poziciju, dominantnu poziciju u kormilarenju tim društvenim procesima i da ojača saradnju sa Srpskom naprednom strankom”, rekao je Ružić.
Pojedini mediji navode da će predsednik Srbije Aleksandar Vučić sutra saopštiti ime novog premijera. (Beta)

Rakić: Bez Srpske liste nema Vlade u Prištini
Gradonačelnik severne Mitrovice Goran Rakić izjavio je danas da je bez Srpske liste nemoguće formirati Vladu u Prištini, a da pojedine partije Albanaca već prave planove ne uzimajući to u obzir.
„Svedoci smo da ovih dana političke partije Albanaca sebe proglašavaju pobednicima i prave planove o sledećim političkim potezima ne uzimajući u obzir podatak da je Srpska lista vlasnik 10 mandata”, ukazao je Rakić.
On je dodao da formiranje nove Vlade u Prištini podrazumeva poštovanje interesa srpskog naroda na Kosovu i Metohiji
„Predstavnici Srpske liste neće dozvoliti formiranje vlade koja će raditi protiv interesa srpskog naroda, kako onih koji žive na Kosovu i Metohiji, tako i raseljenih Srba”, zaključio je Rakić. (Beta)

Ranjeni kongresmen Skalis u kritičnom stanju
VAŠINGTON – Republikanski kongresmen Stiv Skalis, jedan od petorice ranjenih u današnjoj pucnjavi na humanitarnoj utakmici bejzbola, nalazi se u kritičnom stanju nakon hirurgije, saopštila je bolnica u kojoj se nalazi.
„Skalis je kritično ranjen i nalazi se u kritičnom stanju”, saopštila je bolnica MedStar u Vašingtonu na Tviteru.
U toku dana, njegovo stanje je bilo stabilno i pričao je sa ženom tokom telefona, navodi AFP.
Napadač je ubijen u okršaju sa policijom, a identifikovan je kao Džejms T. Hodžkinson (66).
Dva pripadnika policije su povređena, ali su stabilno.
Lobista Met Mika, ranjen nekoliko puta tokom pucnjave, i dalje se nalazi u kritičnom stanju u univerzitetskoj bolnici Džordž Vašington.
Peti ranjeni, pomoćnik kongresa Zek Bart, napisao je na Tviteru da se nalazi u bolinici i da je „okej”. (Tanjug)

Višegradska četvorka strahuje od nove gvozdene zavese
Nezadovoljne planom jezgra EU da ostale države po nekoliko osnova ostave na periferiji, države Višegradske grupe, koje se već duže žale da u Briselu prema njima podižu novu gvozdenu zavesu – odlučile su da ignorišu odluku Evropske komisije o pokretanju procesa protiv njih. Kako stvari stoje, nijedna od država protiv kojih su pokrenuti procesi (Mađarska, Poljska i Češka) nema nameru da odustane od stava da neće da naseljava migrante u svojoj državi.

Naših prvih 180 godina
U ponedeljak sam u Staroj skupštini u Kragujevcu, zajedno sa ministrom spoljnih poslova i v. d. predsednika vlade Ivicom Dačićem, govorio na svečanom otvaranju izložbe kojom smo obeležili 180 godina od uspostavljanja diplomatskih odnosa između Ujedinjenog Kraljevstva i Srbije.
Simbolika ovog događaja bila je višestruka.

MMF veruje u Kinu
Druga najveća ekonomija sveta Kina nastaviće do Nove godine i kraja decenije sa ubrzanim rastom BDP-a, većim od onog koji prognozira zvanični Peking.
Ovo je procena tima eksperata Međunarodnog monetarnog fonda, nakon dvonedeljne posete Pekingu i Landžouu, preneo je kineski državni portal.

Merkel: EU spremna za pregovore o bregzitu
MEZEBURG – Nemačka kancelarka Angela Merkel rekla je danas da je Evropska unija spremna da počne pregovore sa Britanijom o njenom izlasku iz EU 19. juna, uprkos prošlonedeljnim parlamentarnim izborima u Britaniji.
„Mi sa evropske strane smo spremni. Videćemo za ostale”, rekla je Merkelova novinarima posle sastanka sa visokim zvaničnicima, poslovnim i sindikalnim liderima u Mezeburgu na istoku zemlje.
Ona nije želela da spekuliše o eventualnoj promeni u planovima Londona da napusti EU istakavši da su Britanci odlučili i da pretpostavlja da će ti pregovori morati da se vode, prenosi Rojters.
Nemački ministar spoljnih poslova Zigmar Gabrijel je, poput francuskog predsednika Emanuela Makrona juče, rekao je da vrata Evrope ostaju otvorena za Britaniju i da od britanskog naroda zavisi da li žele da promene svoje mišljenje o bregzitu.
„Svi imamo interes da ih zadržimo što je bliže moguće Evropskoj uniji”, rekao je Gabrijel. (Tanjug)

Najmanje troje ranjenih u pucnjavi u San Francisku
SAN FRANCISKO – Najmanje troje ljudi je ranjeno, uključujući i osumnjičenog napadača, u pucnjavi koja se danas dogodila na prostoru dostavne firme „Junajted parsel servis” u San Francisku, javljaju lokalni mediji.
Policija San Franciska potvrdila je na Tviteru da je došlo do pucnjave i savetovala ljude da izbegavaju područje, a nema informacija da li je neko ubijen.
Osumnjičeni napadač je hospitalizovan nakon što je uhapšen, javljaju lokalni mediji.
Žrtve su prevezene u opštu bolnicu „Prislina Čan i Mark Zakerberg” u San Francisku, saopštio je portparol te ustanove Brent Endrju.
On kaže da ne može da da informacije o tome koliko je pacijenata primljeno, niti kakvo im je zdravstveno stanje, navodi Rojters. (Tanjug)

Kocijas: Prvo ime, pa onda NATO i EU
Od našeg dopisnika
ATINA - Atina je na direktan način rekla „ne” težnjama svog severnog suseda da privremeno,koliko bi trajao proces pristupanja NATO, pod starim imenom kao Republika Makedonija uđe u proceduru.
Posle susreta šefova diplomatija Grčke i Makedonije,Nikosa Kocijasa i Nikole Dimitrova, pozicije po pitanju naziva su i dalje ostale dijametralno različite,onako kako je to već godinama.
Atina je pokazala da, iako su očigledni pritisci Zapada da se Makedonija što pre primi u severo-atlantski pakt, nije spremna da odstupa od svog dosadašnjeg stava i da prvo mora da se reši spor oko imena,pa tek onda ide dalje.
Podsetimo, upravo pitanje korišćenja naziva Makedonija čemu se Grčka izričito protivi jer je to istorijsko ime za njene severne teritorije, bilo je uzrok veta koji je Grčka uporebila na samitu NATO 2008. čime je zaustavila pokretanje pristupa Makedonije NATO.alijansi.
Šef makedonske diplomatije Nikola Dimitrov, kome je ovo prva zvanična poseta posle imenovanja, otvoreno je tražio podršku grčke vlade i praktično prelaženje preko spornog pitanja jer je to,kako je rekao Dimitrov ,u ovom trenutku u interesu Skoplja ali i tešnjih strateških odnosa između dve zemlje.
Šef grčke diplomatije je implicitno odbio  zahtev Skoplja da Grčka pristane na privremeno korišćenje naziva Republika Makedonija pod kojim je zemlja primljena u UN.
Kocijas je naglasio da  Grčka podržava tendenciju uključivanja zemalja Zapadnog Balkana u evro-atlanstke strukture ali da se:”  ne može od Atine zahtevati da učini više nego što je uradila za druge zemlje koje su želele da pristupe NATO i EU.„
Atina,rekao je Kocijas, podržava težnje svog suseda  da pristupi EU i NATO ali tome mora da prethodi dogovor oko imena koji će prethodno potvrditi UN i zatim,sve međunarodne organizacije.

Mi ne idemo nikud i ne radimo ništa
Prozapadne opozicione stranke koje organizuju proteste nikako ne žele da se oprobaju na izborima nakon što su već deset puta okupili svoje pristalice na ulicama.
Nesvakidašnji zahtev dela opozicije da se nikako ne raspisuju izbori politički je fenomen kakav se retko može videti u svetu, ali u Srbiji je izgleda i to moguće. Samo u Srbiji postoji opozicija kojoj nije cilj dolazak na vlast ili bar ne dolazak na vlast na izborima.
Tokom jučerašnje protesne šetnje imali smo priliku da ovo čujemo od predsednika Demokratske stranke Zorana Lutovca koji je dao izjavu za televiziju N1 koja je medijski promoter protesta i dela opozicije koji ih organizuje.
Na pitanje reporterke N1 da li misli da su izbori pravi način da se protesti kapitalizuju kako smatraju brojni analitičari, Lutovac kaže da to nije dobra procena.
- Leto je, manje je ljudi na ulicama, to treba raditi kad ste najjači, a ne kad slabite. Najjači ste krajem avgusta ili početkom septembra kad se ljudi vrate sa odmora - rekao je Lutovac.

OVO NEMA NIGDE NA SVETU: OPOZICIJA PRETI VUČIĆU AKO RASPIŠE IZBORE!

N1: Analitičari misle da opozicija treba da kapitalizuje ove proteste. Mislite li da su izbori način?

Zoran Lutovac: Ne, to nije dobra procena! Leto je, manje je ljudi na ulicama, to treba raditi kad ste… pic.twitter.com/gqcZWohz1o
— Detektor laži (@LaziDetektor) July 9, 2023

Po svemu sudeći, okupljenih je zaista sve manje, a deluje da su pristalice prozapadne opozicije morale da napuste Srbiju zbog ,,diktature” i lošeg života te da svoju tugu blaže na plažama primorskih zemalja.
Ipak, Lutovac ne sumnja da će se pristalice vratiti. Samo da se završe letovanja. 
Međutim, ni tada, izbori neće biti tema za ovaj deo opozicije već formiranje prelazne vlade bez izbora, legitimiteta i mimo volje naroda kako je to već viđeno tokom dvehiljaditih.
- Izbori za nas nisu tema. Ako raspišu izbore, imaće građane na ulicama - poručio je Lutovac.

Srpska jedina štiti Ustav BiH i Dejton
Od našeg stalnog dopisnika 
Banjaluka – Republika Srpska nije izvor problema, već mesto na kom se donose odluke koje pozivaju na domaći dogovor i pronalazak rešenja. U Banjaluci nisu izglasani akti o secesiji, već akti koji omogućavaju relaksaciju i koji pozivaju na dijalog i dogovor. Kao što se desilo na nedavnoj sednici dve entitetske vlade, što mi vidimo kao model odnosa za budućnost, rekao je Nenad Stevandić, predsednik Narodne skupštine Republike Srpske. On je u razgovoru za „Politiku” istakao da je već posle tri dana nakon zajedničke sednice vlada Republike Srpske i Federacije BiH došao „doprinos” saradnji naroda i entiteta i od strane Kancelarije visokog predstavnika (OHR).
„Oni su svoje sporne odluke doneli svega tri dana posle sednice na kojoj su započeti domaći dogovori. To sve objašnjava. Ne dozvoljavaju da se sami dogovorimo. Ne odgovara im da se priča o investicijama, o povratku mladih, zapošljavanju i rastu BDP-a”, rekao je on. Govoreći o podeli državne imovine, podsetio je da su jedine granice koje su nacrtane posle Drugog svetskog rata one koje su podelile entitete u BiH. „Te granice su plod međunarodnog ugovora. Šta one dele ako već nisu međudržavne granice? Pa dele imovinu entiteta! Stoga pokušaj osporavanja imovine Republike Srpske u stvari predstavlja svesno izazivanje krize i sukoba.”
 
Utisak je da BiH ulazi u ozbiljnu krizu. Skupština je usvojila dva zakona i njima odbacila odluke visokog predstavnika i Ustavnog suda BiH. Oba zakona suspendovao je Kristijan Šmit. Šta je Srpsku opredelilo na ove korake? 
Nesporno je da je visoki predstavnik generator sukoba i nesporazuma u BiH. To proističe iz činjenice da on nema legalno imenovanje. Po relevantnim rezolucijama SB UN, BiH je bez visokog predstavnika. Jake zemlje, koje ne zavise mnogo od SB UN, progurale su da Šmit sedne u kancelariju visokog predstavnika bez obzira na to što nema legalitet. Zato imamo stvaranje cikličnih krugova krize. Takođe, Ustavni sud BiH je jedina institucija koja ne počiva na dejtonskim principima – konsenzusu dva entiteta i tri naroda. Tamo dominiraju tri stranca, koji zajedno s dva Bošnjaka preglasavaju Srbe i Hrvate. To je izvor svih problema. Sve što je i ranije radila Narodna skupština RS bila je reakcija na odluke koje donose ove institucije. Neverovatno je da Bošnjaci ne žele da imaju još jednog Bošnjaka u Ustavnom sudu, već nastoje da tamo ostane Nemac ili Albanac. To je za nas znak da se sa BiH upravlja spolja, a za druge nada da će strane sudije, kao u ratu strani avioni, doneti prednost Bošnjacima.
 
Odluke Skupštine RS nailaze na ozbiljnu ljutnju na Zapadu. 
Mi moramo ostati jedinstveni i uporni, ne sme biti pukotina među Srbima. Moramo sačuvati odlične odnose sa Srbijom i svoju neutralnost. Imamo otvorene sve komunikacijske kanale, čak i sa zemljama koje nas stalno kritikuju. Mi ćemo nastaviti da nudimo rešenja, koja će uvek biti zasnovana na dejtonskim principima, a to znači da nijedna odluka ne sme da bude doneta preglasavanjem, bez saglasnosti dva naroda i dva entiteta. A upravo su to radili visoki predstavnik i Ustavni sud BiH. Mi to razumemo kao nastojanje da se ovde provociraju krize i sukobi. Na to reagujemo pametno i nećemo dozvoliti da budemo okrivljeni za ono što je neko drugi smislio.
 
Da li je nametanje model po kom dugoročno može disati BiH? 
Ne, naprotiv, to je potpuno glupo, jer u BiH je već ispod 1,5 miliona Bošnjaka, oko milion Srba i manje od pola miliona Hrvata. Niko nikog tu ne može da nadjača i ugrozi. Mogu samo da se stvaraju nepotrebne krize. Razumem frustraciju Bošnjaka zbog percepcije da samo oni nemaju svoju državu. Zato postoji neki prikriveni cilj da se preko geopolitičke osovine – koju ovde drže Amerikanci i Britanci, posredstvom OHR-a i stranih sudija – isposluje neka supremacija Bošnjaka. Ali to ne može i neće ići preko leđa druga dva naroda i može samo silom da se desi. To ne žele ni Hrvati, koji su u zadnje vreme bili zavisni od Srba, i čiju smo poziciju štitili samo zato da ne bismo mi došli na red, a ne zato što smo u ljubavi s onima koji često pokazuju proustaške stavove. Srpska nije osnovana voljom tih sila koji sada rade protiv nje, ali je od njih prihvaćena kao neminovnost. Ipak se nadležnosti Srpske stalno tope i ako se to nastavi biće kao da je nismo ni stvorili i zato je reakcija RS tako odlučna.
 
Dakle, sem brige za državnu imovinu, korake Srpske uslovila je akumulacija nezadovoljstva. Ipak stižu upozorenja. 
Sva briga kojom Dodika žele da predstave kao figuru koja krši Dejtonski sporazum i ustavni poredak velika je laž. Dodik ima poseban stil, ali on je samo alibi da se dovrši posao obesmišljavanja i obezvlašćivanja RS. Manji deo opozicije to ne razume. Pa još daju podsticaj alibiju međunarodnog faktora. Dodik ima veliki politički kapacitet i vuče najveći broj konaca. Ali to je stvar koja pripada političkom spektru. U pravnom spektru ni Dodik ni RS nikada nisu doneli odluke o disoluciji. Nijedna institucija RS nije donela odluku o otcepljenju. Naše odluke treba pažljivo čitati. Mi u njima tražimo da se izaberu sudije Ustavnog suda BiH, jer je tako predviđeno. Ali volje za to nema kod Bošnjaka koji te sudije mogu da koriste za atak na RS. I zato smo tu gde jesmo. Što se imovine RS tiče, kada smo 2012. potpisivali ugovor s nemačkom kompanijom u vezi s izgradnjom energetskih objekata – isti ovaj kakav sad imamo sa Srbijom, jer su Nemci odustali – tada Ustavni sud nije problematizovao imovinu. Nije smeo protiv stranaca, niti su federalni partneri vikali da ne možemo bez njihove saglasnosti. U pozadini je srbofobija, a ne zajednički razvoj.
 
Dakle, odgovornost za krizu smeštate pre svega u Sarajevo i kod međunarodnih predstavnika. 
Pogledajte, na 9. januar su ranije dolazili svi. Sve do momenta kada su stranci odlučili da izazovu krizu. Nakon što su Dan RS proglasili neustavnim, počinje kriza, a mi počinjemo još žešće da ga slavimo. Svetosavska nagrada je takođe problematizovana od Bošnjaka, ali je Ustavni sud odlučio da ona nije uvredljiva. Taj sud je ušao u formu da deli srpske svece. Da procenjuje koji svetac vređa interese bošnjačkog naroda. Pa ih valjda Sveti Sava ne vređa, jer je Srbin, a Sveti Stefan, ipak, vređa. Oni su se upustili i u meritum verskog, društvenog, običajnog i potpuno polupali lončiće.
 
Da li RS nastupa jedinstveno u aktuelnoj krizi? 
Kao osnivač SDS-a i iz kog sam izašao u vreme čudne nacionalne politike u najvećoj stranci opozicije, mogu samo da skinem kapu za poslednje stavove i da kažem da se ta partija ponaša državotvorno. Nadam se da će tako i ostati. Trenutno, SDS je stranka opozicije koja razume razliku između vlasti i države.
Setite se, targetiranje Karadžića nekada je bilo isto kao aktuelno prokazivanje Dodika. Karadžića su najpre oterali u šumu, pa u zatvor, a prethodno su mu garantovali da neće biti procesuiran. Pravili su hajku kako bi od njega napravili kriminalca, lažući da je iz Prijedorske banke odneo tri miliona maraka. Želeli su stvoriti nezadovoljstvo naroda prema njemu, što nije uspelo. Ne verujem ni da će uspeti aktuelni pokušaji po istom principu. Nismo mi društvo koje drugačije živi i radi ili ima drugačije demokratske principe od nemačkog, francuskog ili švajcarskog modela. U vreme evropske cenzure u vezi s ratom u Ukrajini možemo čak reći da smo pet puta slobodniji. U Banjaluci možete da kritikujete i hvalite Putina ili Zelenskog, a u Berlinu i Parizu to ne smete. Udar na RS, sem napada na naše vrednosti, jeste udar i na demokratsko društvo.
 
Neki u poslednjim dešavanjima u RS pronalaze baš uticaj dešavanja u Ukrajini. 
Sukob u Ukrajini ima veze sa situacijom u celom svetu. Pa ima refleksije i na Balkan. Mi u tom ratu ne učestvujemo. Nepoštovanje međunarodnih ugovora je uvek generator koji dovodi do ratova. Nepoštovanje Kumanovskog sporazuma i Rezolucije 1244 izaziva krizu na KiM, jer Srbi nisu dobili svoje bezbednosne snage da ih štite. Minski sporazumi nisu poštovani dok je trajala tortura nad stanovništvom Donbasa. Ako se setimo kako se pred Drugi svetski rat raspalo Veće naroda i kako se danas ljuljaju UN, možemo da povučemo mnoge paralele. Ali mi nigde ne treba da srljamo. BiH treba da se liši ambicije za priključivanje u bilo kakve vojne asocijacije. Ali EU je odlučila da pritisne BiH da se mora opredeliti. Na svu sreću bez mišljenja Srba to se ne može desiti. Blokirali smo pristupanje NATO-u i uvođenje sankcija Rusiji. Srpska može da se ponosi kako tretira ukrajinsku manjinu, koja je ovde najbrojnija. U Prnjavoru živi nekoliko hiljada Ukrajinaca, koji imaju svoje crkve i mi želimo da niko u Srpskoj nema ikakvih problema. To je za nas čast.
 
Verujete li u neka saznanja da se razmatra smena Dodika? 
Mi smo OHR još ranije potpuno pobedili, argumentima i dokazima. Dokazali smo da su svi visoki predstavnici imenovani rezolucijama SB UN. Prezentovaćemo dokumente koji su potpisani između parafa i potpisa Dejtonskog sporazuma, sa takozvane Konferencije za implementaciju mira u Londonu – koja je ustanovila Savet za sprovođenje mira (PIK) i pozvala zvaničnim dokumentima SB UN da potvrdi prvog visokog predstavnika. Dakle, čak i kada bi Šmit smenio Dodika, mi to ne bismo objavili, jer nema legalitet. Ako nema legalitet imenovanja i njegove odluke su nelegalne. Pa kako onda da njegove odluke objavljujemo u „Službenom glasniku RS”? Ovog trenutka, Srpska je ta koja čuva pravni poredak u BiH. Sve akcije iz RS zasnovane su na pravu i to svi dobro znaju. Zato su prešli na drugu strategiju – zloupotrebu Ustavnog suda.
 
Šmit je nametnuo zakon koji inkriminiše one koji ne poštuju njegove, kao i odluke Ustavnog suda. 
Time želi da upotrebi domaće institucije za izazivanje krize. To će opet raditi nametanjem zakona. Oni koji budu prihvatili da sprovode takve zakone mogu da naprave poremećaj mira. Zato je Dodik najavio da će u Nemačkoj tužiti Šmita za lažno predstavljanje, ali i za narušavanje mira, a to je najveći zločin. Mi u RS sem pravnog poretka RS i BiH čuvamo i mir.
 
Posebnu nervozu na Zapadu izazvala je najava suspenzije ingerencije Suda i Tužilaštva BiH i agencije Sipa. 
Jedan šeik je u otporu zapadnjačkoj agresiji rekao da muslimani ne jedu svinjetinu, ali da ako treba da umru od gladi, možda i mogu da ih nateraju na to. Ako naše postojanje bude ugroženo, bićemo prinuđeni da donosimo zakone koji će imati pravni legalitet i koji će se primenjivati na teritoriji RS. A sasvim drugi zakoni će važiti u FBiH. Imaćemo praktično dve zemlje. To ne priželjkujem, već se nadam da će biti pameti u međunarodnim centrima, što uključuje i neophodnu katarzu u EU, koja ovde treba da zameni OHR. Treba da se imenuju domaće sudije i da se sprovode domaći zakoni, te da niko nikome ne koči razvoj.
 
Na osnovu čega tvrdite da se neće dozvoliti da Srbi u BiH budu svedeni na manjinu i podvrgnuti nasilju kao na KiM? 
Teroristički režim koji na KiM ugrožava Srbe često pominje Srpsku, što je za nas veliko priznanje. Kada tvrde da neće dozvoliti RS na KiM, to je potvrda da je Srpska toliko etablirana da joj se ni ćošak ne može odbiti. Niko sem naše skupštine neće donosi odluke u ime nas, niti će imenovati gradonačelnike u ime naših građana tako što će da raspisuje izbore i sa dva-tri odsto izlaznosi priznaje njihove rezultate. A mnogi u Sarajevu bi to voleli. U RS postoje dva veća naselja sa Bošnjacima, Kozarac i Janja, koja uživaju svu našu pažnju, prava i ljubav. Ipak, BiH iz devedesetih i danas nije ista. U Sarajevu nema Srba, svi gradovi su monoetnički u oba entiteta, uz izuzetke Drvara, Glamoča, Grahova i Petrovca u FBiH. Izmaštana multietnička priča je samo lažni građanski model za konačnu supremaciju Bošnjaka.

Bajden: Saudijska Arabija i Izrael daleko su od sporazuma o normalizaciji odnosa
Izrael i Saudijska Arabija su daleko od sporazuma o normalizaciji koji bi uključivao sporazum o odbrani i američki civilni nuklearni program, rekao je predsednik SAD Džozef Bajden u intervjuu za Si-En-En.
Američki zvaničnici su posredovali u pokušaju da postignu dogovor o normalizaciji odnosa između dve zemlje, podseća Rojters.
„Daleko smo odatle. Imamo o mnogo čemu da razgovaramo”, rekao je Bajden.
Izraelski ministar energetike Izrael Kac je prošlog meseca izrazio protivljenje ideji da Saudijska Arabija razvija civilni nuklearni program kao deo bilo kakvog uspostavljanja odnosa između dve zemlje posredstvom SAD.
Bajden je ukazao na odluku Saudijske Arabije, uoči njegove posete kraljevstvu prošlog leta, da otvori svoj vazdušni prostor za sve avio-prevoznike, otvarajući put za više preleta ka i iz Izraela, prenosi Tanjug.

Bajden otputovao na evropsku turneju, posetiće Britaniju, Litvaniju i Finsku
Predsednik SAD Džozef Bajden otputovao je danas na evropsku turneju tokom koje će posetiti Veliku Britaniju, Litvaniju i Finsku, javlja Rojters.
Bajden će večeras stići u London, a narednog dana će se sresti sa britanskim kraljem Čarlsom III, prvi put od kada je krunisan.
On će razgovarati i sa britanskim premijerom Rišijem Sunakom u Dauning stritu.
Sledeća poseta je samit NATO u Viljnusu, u Litvaniji.
Bajden će provesti dva dana u glavnom gradu Litvanije, koja je domaćin godišnjeg samita NATO.
On ćee učestvovati na sastancima sa liderima i održati govor na Univerzitetu u Viljnusu.
Konačna stanica je Helsinki, gde se očekuje da će Bajden u četvrtak proslaviti proširenje NATO sa Finskom kao najnovijom članicom alijanse.
Ova nordijska zemlja je u aprilu postala 31. članica NATO.
Bajdenov savetnik za nacionalnu bezbednost Džejk Saliven rekao je da će Bajdenovo putovanje „pokazati predsednikovo vođstvo na svetskoj sceni”, navodi AP, prenosi Tanjug.

Budi hrabra – reci NE nasilju
Od početka godine čak 22 žene ubijene su u porodičnom nasilju, a među njima se nalaze i dve devojčice. Podaci Centra za podršku ženama govore da je od 2010. godine u porodično-partnerskom odnosu ubijeno više od 330 žena, a statistika svedoči da se svaka treća žena ranije obraćala institucijama sistema za pomoć. Brojke takođe upozoravaju da je u prethodnoj deceniji trećina žena ubijena vatrenim oružjem, a taj trend nastavlja se i u ovoj godini, u kojoj je šest žena stradalo na ovaj način. Statistika koja svedoči da osam od deset žena strada od ruke muža, oca ili brata postaje još bolnija kada se iza nje pomole lica više od 400 dece koja su u poslednjih deset godina ostala bez majki i odrastaju s doživotnim žigom da im je otac ubica – neki od njih nastavili su život s bakama i dekama, drugi odrastaju u hraniteljskim porodicama, a neki mališani detinjstvo provode u domovima za decu bez roditeljskog staranja.
Is­tra­ži­va­nje po­ve­re­ni­ka za za­šti­tu rav­no­prav­no­sti i Pro­gra­ma Uje­di­nje­nih na­ci­ja za raz­voj u Sr­bi­ji (UNDP), ko­je je ura­đe­no na re­pre­zen­ta­tiv­nom uzor­ku od 1.004 že­ne pokazalo je da najveći broj že­na ko­je su po­sta­le žr­tve po­ro­dič­nog ili part­ner­skog na­si­lja ne pri­ja­vlju­je nasilnika iz stra­ha od nje­go­ve osve­te. Po­lo­vi­na njih pri­zna­je da su stid i sra­mo­ta zbog agre­si­je ko­jom su iz­lo­že­ne, kao i spo­zna­ja da ne­ma­ju gde da odu ako od­lu­če da iza­đu iz začaranog kru­ga na­si­lja glav­ni raz­log zbog ko­jeg ne pri­ja­vlju­ju na­si­lje in­sti­tu­ci­ja­ma si­ste­ma.
Studija re­a­li­zo­va­na u okvi­ru pro­jek­ta „In­te­gri­sa­ni od­go­vor na na­si­lje nad ženama i de­voj­či­ca­ma u Sr­bi­ji”, ko­je u part­ner­stvu s Vla­dom Sr­bi­je spro­vo­de agen­ci­je Ujedinjenih na­ci­ja u Sr­bi­ji, ta­ko­đe po­ka­zuje da že­ne naj­ve­će po­ve­re­nje ima­ju u Si­gur­ne žen­ske ku­će, a po­tom u zdrav­stvo, po­li­ci­ju i ver­ske in­sti­tu­ci­je, a naj­ma­nje ve­ru­ju jav­nom tužilaštvu i cen­tri­ma za so­ci­jal­ni rad. Naj­ve­ći broj že­na ko­ji je uče­stvo­vao u ovom is­tra­ži­va­nju na­veo je da su raz­u­me­va­nje i podrška oko­li­ne, od­no­sno po­ro­di­ce i pri­ja­te­lja, ključ­na stvar ko­ja bi ih mo­ti­vi­sa­la da prijave na­si­lje u po­ro­di­ci – ako bi po­sta­le žr­tve na­si­lja, čak 38 od­sto že­na pr­vo bi tražilo podršku od čla­no­va po­ro­di­ce, 28 pro­ce­na­ta njih oti­šlo bi u po­li­ci­ju, dok bi se prijateljima po­ve­ri­lo sve­ga de­vet pro­ce­na­ta že­na.
Iako je veća šansa da neko ko je ekonomski zavisan od nasilnika ostane u nasilnom odnosu, u Sigurnoj ženskoj kući nalaze se i žene koje su na veoma visokim socijalnim položajima i koje su izbačene iz sopstvenog doma, a nasilnik koji je trebalo da završi u zatvoru, pronašao je rupu u zakonu kroz koju se provukao uz pomoć umešnog advokata.
Iskustvo govori da je situacija kada žena reši da ostavi nasilnika po nju najrizičnija – ubistva se dešavaju kada žena konačno „prelomi” i saopšti partneru da ga napušta, a neka istraživanja govore da se femicid obično dešava unutar tri meseca od odlaska žene. Iako stručnjaci apeluju da se mora napraviti veoma detaljan plan zaštite žrtve, dešava se da neka karika u lancu zaštite žrtve, koga čine policija, tužilaštvo i sud, jednostavno ne proceni dobro bezbednosni rizik.
Kako bi se sprečila kategorizacija na „laka” i „teška” ubistva, udruženje „FemPlatz” zahteva od nadležnih da se krivično delo femicida uvede kao posebno krivično delo. Istraživanje koje je uradilo ovo udruženje pokazuje da je u skoro trećini slučajeva femicida sud dosudio kaznu od 10 do 15 godina. „FemPlatz” takođe traži od nadležnih uspostavljanje nezavisnog tela za praćenje femicida, čime će se obezbediti prikupljanje podataka o ubistvima žena koji će biti dostupni javnosti i ujedno unaprediti rad institucija i poboljšati sistem zaštite žena od nasilja.
Mada sta­ti­sti­ka upozorava da sva­ke go­di­ne iz­me­đu 20 i 30 že­na bi­va ubi­je­no u po­ro­dič­nom ili part­ner­skom na­si­lju, ve­li­ki broj njih je i spa­sen za­hva­lju­ju­ći ade­kvat­noj re­ak­ci­ji dr­ža­ve – podaci Ministarstva pravde govore da je to­kom 2022. go­di­ne pro­du­že­no vi­še od 20.000 hitnih me­ra za­šti­te žr­tve i iz­ra­đe­no 19.017 pla­no­va za­šti­te žr­tve, a od 2017, od­no­sno od po­čet­ka pri­me­ne Za­ko­na o spre­ča­va­nju po­ro­dič­nog na­si­lja, pa do po­čet­ka ove go­di­ne iz­re­če­ne su 103.864 hit­ne me­re. Vi­še od hi­lja­du pred­stav­ni­ka pra­vo­sud­nog si­ste­ma bi­lo je na obu­ci i spe­ci­ja­li­zo­va­noj edu­ka­ci­ji o pre­ven­ci­ji po­ro­dič­nog na­si­lja.

I Harvard strepi od veštačke inteligencije
Upotreba veštačke inteligencije jeste fascinantna, sigurno će biti velikih promena u obrazovanju i mi na Harvardu dosta razmišljamo na temu „ChatGPT”, jer ne možemo to da ignorišemo. Studenti definitivno koriste VI u programiranju, ali na američkim univerzitetima i posebno na Harvardu postoji kod časti i potpuno poverenje da student neće čak ni kada radi ispit kod kuće da prepisuje i vara. Dešavalo se da nekada nekog uhvatimo, ali većini studenata je čast da budu na Harvardu i niko neće rizikovati da tu šansu prokocka. To je i najveća razlika u odnosu na naš sistem: nije poenta u bubanju, već da se mladi ljudi zainteresuju da nauče da razmišljaju, da postignu nešto u životu. Ništa mi ne znači da zapamte formulu napamet, mogu da je nađu u knjizi, ja sam na svom kursu rekao studentima da mogu da koriste bilo koji onlajn izvor, kaže na početku razgovora za „Politiku” prof. dr Marko Lončar sa Fakulteta tehničkih i primenjenih nauka Univerziteta Harvard. 
 
Dr Lončaru je ove nedelje u SANU uručena nagrada Fondacije „Prof. dr Marko V. Jarić” za 2019. godinu, što ranije nije bilo moguće zbog pandemije kovida 19. Ova nagrada, koja se u medijima naziva i „Srpski Nobel za fiziku”, dodeljuje se već punih 25 godina za izuzetne rezultate. Prema odluci žirija dr Lončar ju je više nego zaslužio za doprinose u oblasti nanofotonike, primenjene fizike i integrisane optike.
Nismo mogli a da ne pitamo profesora da li zna da je u Beogradu ove godine primljen jedan brucoš na fizici i šta savetuje – kako popuniti klupe na fakultetima prirodnih nauka. Odgovor nas je malo iznenadio:
– Mi imamo sličan problem na Harvardu, jer se tu dolazi zbog prava i medicine i borimo se za studente koji bi da postanu inženjeri, i to inženjeri elektrotehnike. Zato sam moj kurs prilagodio da bude praktičan, da bude više laboratorijskih vežbi, da rade projekte. Moj savet srpskim kolegama jeste da se reformišu studije, da bude više prakse. Ne mora baš sve da se nauči, uvek mogu knjigu da otvore ako im zatreba neka formula.
Svoj put do Harvarda opisuje kao kombinaciju genetike, pameti, sreće i podrške porodice i profesora. Detinjstvo je proveo gledajući oca, inženjera elektrotehnike, koji je radio u vojsci, kako stalno nešto popravlja. Krenuo je tatinim stopama, ali je na kraju odabrao svoj put. Kaže da su presudan uticaj imali fantastični profesori matematike i fizike, prvo u Osnovnoj školi „Svetozar Miletić” u Zemunu, koju je završio kao đak generacije, a potom i u Matematičkoj gimnaziji na programerskom smeru u vreme kada su kompjuteri bili retkost i papreno koštali.
– Fizika me zanimala, ali sam upisao elektroniku na Elektrotehničkom fakultetu. Po završetku studija sam aplicirao za Ameriku jer kod nas gotovo ništa nisam mogao eksperimentalno da radim, neka istraživanja su vrlo skupa i tako sam stigao 1997. do Kal teka i profesora Ćuka. Ali stara ljubav zaborava nema i vratio sam se fizici – priča ovaj harvardski profesor.
Prvi šok je bio kada je shvatio koliko je neverovatno teorijski potkovan u odnosu na američke kolege, ali praksa je bila slaba tačka, zbog nedostatka opreme i materijala na fakultetima u Srbiji u to vreme pogotovu.
– Brzo se čovek navikne na bolje. Tu sam završilo i doktorat. Posle šest godina u Los Anđelesu preselio sam se u Boston, najevropski američki grad i krenuo na postdoktorske studije na Harvardu. U SAD nije uobičajeno da student koji „izuči zanat” na jednom univerzitetu tu i ostane, gledaju da dovode profesore koji donose nešto novo, ali eto ja sam ostao i danas imam svoju katedru i predajem osnove elektrotehnike – priča profesor i dodaje da je na postdoktorskim studijama trenutno jedan student iz naše zemlje. Koliko mu je poznato, na Harvardu je jedini profesor iz Srbije, ali ima kolegu iz naših krajeva na MIT.
Uglavnom su mi prijatelji roditelji moje dece, kaže i dodaje da se dosta njegovih prijatelja iz Matematičke gimnazije preselilo u Ameriku i nastanilo u istom predgrađu u kojem i on živi sa suprugom Evelin, koju je upoznao u Los Anđelesu. Danas su u istoj ulici kuće osam đaka Matematičke gimnazije, tako da se svi lepo druže, kao i njihova deca.
Ostati ili otići – pitamo ga na kraju. To je sve individualno, odgovara. – Ja sam uvek zamišljao da ću da se vratim negde u Evropu, ali u Americi su resursi za bavljenje naukom zaista veliki. Možda se vratim kad se penzionišem, ako se to ikada dogodi – kaže kroz osmeh.
Bilo je tu još mnogo toga da se kaže i pita, ali je profesor morao nazad u Boston, uz obećanje da će se brzo vratiti u Beograd. Čekalo ga je i predavanje našim studentima elektrotehnike, među kojima će možda pronaći nekog budućeg kolegu na Harvardu. U hodnicima SANU ostale su reči dr Aleksandra Bogojevića, direktora Instituta za fiziku, inače institucije koja je pokrovitelj ove nagrade: „Mi smo mala zemlja sa visokim procentom uspešnih ljudi u naučnoj dijaspori, nema osobe koja nije čula za Teslu ili Pupina. A dr Marko Lončar je još jedan dokaz da Srbiji dobro ide fizika”.
 
 
Antrfile
 
Impresivna biografija
Dr Lončar je posle Matematičke gimnazije završio Elektrotehnički fakultetu u Beogradu, a potom doktorirao na Kalifornijskom institutu za tehnologiju na temi lasera i talasovoda na bazi fotonskih kristala. Postdoktorske studije je završio na Harvardu, gde je postao docent, pa vanredni i redovni profesor, da bi 2012. bio unapređen u profesora sa katedrom. Danas je jedan od vodećih svetskih stručnjaka u nanofotonici i nanotehnologiji, a posebno su zapažena njegova dostignuća u nanofabrikaciji dijamanata. Dobitnik je brojnih nagrada, ima više od 20 patenata i autor je impresivnog broja radova koji se objavljuju u najuticajnijim naučnim časopisima.
 
Antrfile
 
Plavi dijamanti najpopularniji, roze najskuplji
 
Zašto od studenata neprekidno dobija nagrade za najinteresantnija predavanja, pokazao je okupljenima u SANU, gde je govorio o tome zašto su dijamanti najbolji prijatelji fizičara. Iako su u publici mahom bili akademici, on je pričao jednostavno, da svako može da razume, duhovito kombinujući slike, citate i primerke veštačkih dijamanata koje je iz Amerike doneo u koferčiću. Saznali smo od čega se sastoje dijamanti, zašto imaju boju, da su plavi najpopularniji, žuti najjeftiniji, a da su roze retki i zato i skupi. Uz uobičajenu priču o tome kako je dijamant najtvrđi mineral u prirodi koji se koristi za bušenje, sečenje i brušenje, mogli smo, recimo, koristeći samo toplotu svog tela da dijamantom sečemo led u čaši…

Upucan republikanski kongresmen Stiv Skalis
Prema izveštajima agencija
Vašington – Stiv Skalis (51), šef poslaničke grupe republikanaca u Kongresu SAD, i još najmanje pet osoba ranjeno je ujutru nedaleko od Vašingtona, kada je 66. godišnji Džejms Hodžkinson poreklom iz Ilinioisa ,otvorio rafalnu paljbu na bejzbol igralištu na kome su se kongresmeni spremali za današnji dobrotvorni meč sa kolegama iz Demokratske stranke.
„Belac nalik na klošara”, kako je napadača opisao Si-En-En, pod još misterioznim okolnostima uspeo je da priđe nadomak grupe republikanskih kongresmena na elitnom bejzbol terenu,  i potom na njih ispali između 50 i 100 metaka, potvrdio je republikanac Mo Bruks iz Alabame.
U trenutku napada na tom sportskom  terenu u mestu Aleksandrija (Virdžinija) kod Vašingtona nalazilo se između 20–25 članova republikanskog tima, preneo je Rojters. U sveopštoj potonjoj pometnji, Stiv Skalis ranjen je u kuk, a povređena su i najmanje dvojica pripadnika obezbeđenja na Kapitol hilu. Usledila je hitra intervencija snaga bezbednosti u kojoj je Hodžkinson ranjen.“Napadač je umro”, objavio je kasnije, američki predsednik Donald Tramp u obraćanju naciji. Inače, republikanac Stiv Skalis (treći po rangu funkcioner vladajuće američke stranke) blizak je prijatelj američkog predsednika Donalda Trampa.
Skalis je nedavno branio Trampa od napada da je sa visokim ruskim diplomatama podelio izvesne informacije od ključnog bezbednosnog značaja za Ameriku. „Smatram da je važno da Rusija sarađuje sa SAD radi agresivnije borbe protiv Islamske države”, istakao je Skalis prošlog meseca, ocenjujući da je vreme da se američkom predsedniku dozvoli da gradi odnose koji bi zemlju i svet mogli da učine bezbednijim, preneo je „Njuorleans njuz”.
Američki predsednik Donald Tramp je na „Tviteru” objavio da je Skalis „istinski prijatelj i patriota” i da se moli za njegov oporavak, prenele su agencije. Tramp je naveo da je Skalis teško povređen, ali da će se oporaviti. Si-En-En je javio da su i demokrate imale trening, ali na drugom terenu i na drugoj lokaciji.

Australija će platiti 70 miliona dolara izbeglicama
SIDNEJ – Australija je pristala da plati 70 miliona australijskih dolara za više od 1.900 izbeglica i tražilaca azila zatočenih na pacifičkom ostrvu Manus, što je jedna od najznačajnijih pravnih odluka o poštovanju ljudskih prava u toj zemlji.
„Smatra se da je ovo najveća nagodba oko kolektivne tužbe o ljudskim pravima u australijskoj pravnoj istoriji”, navela je kompanija Slejter i Gordon, koja je podnela tužbu u ime zatvorenika.
Sve izbeglice i tražioce azila koji u Australiju stignu brodom, tamošnje vlasti šalju u Papuu-Novu Gvineju ili na ostrvsku državu Nauru. U Kanberi kažu da na taj način odvraćaju migrante od pokušaja da se dokopaju Australije opasnim putovanjem krijumčarskim brodovima.
Glavni advokat kompanije Endruju Bejker smatra da ova nagodba pokazuje važnost pristupa pravdi.
„Iako nikakva količina novca ne bi u potpunosti odgovarala užasnim uslovima u kojima su zatvorenici živeli, nadamo se da će im današnja nagodba pružiti priliku da zatvore to crno poglavlje u životu”, dodao je Bejker.
Tužba koju su Slejter i Gordon podigli odnosi se na period od novembra 2012. do decembra 2014. godine.
To razdoblje uključuje i nemire, koji su izbili u februaru 2014. kad je teško povređeno više od 70 izbeglica.
Tokom trodnevnog nasilja policija je pucala na tražioce azila, a nekolicina je probodena nožem i prerezana su im grla kad su u njihov kamp ušli demonstranti.
Na ostrvu Manus i dalje se nalaze stotine izbeglica, a Australija ističe da niko od njih neće biti preseljen u Australiju, piše Bi-Bi-Si, a prenosi Index.hr.
Centar na tom ostrvu trebao bi da bude zatvoren u oktobru ove godine. (Tanjug)

Putin: Rusija će adekvatno odgovoriti na akcije NATO
MOSKVA – Predsednik Rusije Vladimir Putin izjavio je da će Rusija dati adekvatan odgovor na akcije NATO-a da bi očuvala strateški balans, istovremeno potrošivši manje novca i ne na uštrb efikasnosti.
„Za Rusiju postoje dve pretnje. Prva je razmeštanje ovih protivraketa u neposrednoj blizini naših granica u istočnoj Evropi, a druga pretnja je da protivraketni bacači za nekoliko sati mogu da se pretvore u lansere za udarne rakete. U istočnoj Evropi, na vodi, na moru, biće postavljeni na brodovima koji će dežurati na Sredozemnom moru i severnim morima i staviće na Aljasku”, rekao je Putin u intervjuu američkom režiseru Oliveru Stounu u drugom delu dokumentarnog filma koji je prikazan na kanalu „Šoutajm”.
Prema njegovim rečima, Rusija je sada praktično okružena PRO.
„U stvari, to je još jedna gruba velika strateška greška naših partnera, jer će sve ove akcije Rusija dati adekvatan odgovor i to neće značiti ništa drugo do još jedan krug trke u naoružanju. Pri tome će naš odgovor biti mnogo jeftiniji. Ona (tehnologija) je možda negde grublja, ali će biti efikasna. I mi ćemo očuvati taj takozvani strateški balans. Balans je veoma važna stvar”, rekao je Putin.
On je, takođe, istakao da širenje NATO-a i raspoređivanje sistema protivraketne odbrane u Evropi primorava Rusiju da na to reaguje, preneo je Sputnjik.
Govoreći o širenju alijanse, ruski lider je istakao da umesto toga mogu da se sklapaju sporazumi o bezbednosti i uzajamnoj pomoći ukoliko zemlje osećaju da su u opasnosti.
Putin je dodao da je nakon što se raspao Sovjetski Savez, a Iran odustao od nuklearnog programa, nema smisla za raspoređivanjem PRO i proširivanjem pakta.
Veći deo intervjua objavljenog u utorak bio je posvećen odbeglom uzbunjivaču Edvardu Snoudenu, koga je Putin nazvao „hrabrim, pa čak i malo nesmotrenim” čovekom.
Predsednik Rusije je istakao da Snouden „nije nameravao da nam daje neke informacije”.
„On je pozvao na zajedničku borbu. A kada je postalo jasno da mi još nismo spremni za to, verovatno ću mnoge razočarati, rekao sam da to nije za nas. Mi i bez toga imamo komplikovane odnose sa Sjedinjenim Američkim Državama, ne trebaju nam dodatne komplikacije. On je samo otišao i nestao”, rekao je Putin.
On je kazao da je prvi kontakt sa Snoudenom održan još u Kini, gde je on pobegao iz SAD.
„A zatim su mi saopštili da je gospodin Snouden u avionu koji je trebalo da se prizemlji u Moskvi i nakon toga on treba da pređe u drugi avion i dalje da odleti za Latinsku Ameriku. Ali, ispostavilo se da zemlje u koje je hteo da leti, kao prvo, ne žele da ga prihvate, a kao drugo, ova informacija nije od nas, već iz drugih izvora odmah dospela medije i postalo je jasno mu neće tek tako dozvoliti da bilo gde odleti”, rekao je Putin.
Tako se, prema rečima ruskog predsednika, bivši agent NSA našao u Moskvi u delu za tranzitne putnike.
„I onda smo mu dali privremeni azil”, dodao je šef ruske države.
Putin nije odgovorio na pitanje da li ga je tadašnji američki predsednik Barak Obama zvao u vezi sa Snoudenom.
„Ne želim da govorim o tome. To je stvar poverljive prirode”, istakao je Putin.
Tokom razgovora dotaknuta je i tema Ukrajine.
„Filozofija međunarodne američke politike u ovom regionu je u tome da je neophodno da se ni u kom slučaju ne dozvoli približavanje Ukrajine i Rusije, jer u tome neko vidi nekakvu pretnju. Neko smatra da je to izvor rasta moći Rusije i da treba po svaku cenu sprečiti približavanje Rusije i Ukrajine”, naglasio je Putin.
Istovremeno, i u SAD i u Evropi postoje oni koji su delovali polazeći od različitih shvatanja, a ne slobode izbora ukrajinskih državljana, dodao je ruski predsednik.
„Podrška radikalnim elementima u Ukrajini, nacionalističkim elementima, ona sa stanovišta takvog pristupa predstavlja siguran dobitak. Prema tome, u tom smislu, onaj ko je to učinio je postigao svoj cilj, oni su to uradili savršeno. Svaka im čast”, rekao je Putin.
Prema rečima predsednika Rusije, „ukoliko se na ovaj problem pogleda malo šire, a ne sa stanovišta neposredne konfrontacije i okupljanja oko sebe satelita na osnovu neke spoljne pretnje, već ako pogledate na razvoj svetske zajednice… pogledate 25 godina unapred kako se razvija situacija u svetu, onda bi trebalo da se promeni filozofija međunarodnih odnosa”. (Tanjug)

Vatra progutala soliter, najmanje 12 žrtava
Prema izveštajima agencija
London – U požaru koji je u noći između utorka i srede izbio najverovatnije na drugom spratu stambene zgrade u zapadnom Londonu i za svega dvadesetak minuta se proširio do samog vrha, 24. sprata, stradalo je najmanje 12 osoba, a bar 70 je povređeno.
Lekari obaveštavaju da je dvadesetak povređenih u kritičnom stanju.
Rojters prenosi i da se tragedija ovde ne završava jer se veruje da će, kako vatrogasci i spasilačke ekipe budu napredovali ka vrhu, rasti broj žrtava.
Nastradalih bi moglo biti daleko više jer je vatra progutala soliter neverovatnom brzinom, dok se bar 200 vatrogasaca sa stihijom borilo gotovo 12 sati.
Bi-Bi-Si izveštava da zgrada u soliteru „Grenfel tauer” ima 120 stanova i da je u trenutku izbijanja požara bilo zarobljeno oko 600 ljudi. Uzrok tragedije još nije poznat a zasad ne postoje ni indicije da je požar podmetnut.

Mi ne idemo nikud i ne radimo ništa
Prozapadne opozicione stranke koje organizuju proteste nikako ne žele da se oprobaju na izborima nakon što su već deset puta okupili svoje pristalice na ulicama.
Nesvakidašnji zahtev dela opozicije da se nikako ne raspisuju izbori politički je fenomen kakav se retko može videti u svetu, ali u Srbiji je izgleda i to moguće. Samo u Srbiji postoji opozicija kojoj nije cilj dolazak na vlast ili bar ne dolazak na vlast na izborima.
Tokom jučerašnje protesne šetnje imali smo priliku da ovo čujemo od predsednika Demokratske stranke Zorana Lutovca koji je dao izjavu za televiziju N1 koja je medijski promoter protesta i dela opozicije koji ih organizuje.
Na pitanje reporterke N1 da li misli da su izbori pravi način da se protesti kapitalizuju kako smatraju brojni analitičari, Lutovac kaže da to nije dobra procena.
- Leto je, manje je ljudi na ulicama, to treba raditi kad ste najjači, a ne kad slabite. Najjači ste krajem avgusta ili početkom septembra kad se ljudi vrate sa odmora - rekao je Lutovac.

OVO NEMA NIGDE NA SVETU: OPOZICIJA PRETI VUČIĆU AKO RASPIŠE IZBORE!

N1: Analitičari misle da opozicija treba da kapitalizuje ove proteste. Mislite li da su izbori način?

Zoran Lutovac: Ne, to nije dobra procena! Leto je, manje je ljudi na ulicama, to treba raditi kad ste… pic.twitter.com/gqcZWohz1o
— Detektor laži (@LaziDetektor) July 9, 2023

Po svemu sudeći, okupljenih je zaista sve manje, a deluje da su pristalice prozapadne opozicije morale da napuste Srbiju zbog ,,diktature” i lošeg života te da svoju tugu blaže na plažama primorskih zemalja.
Ipak, Lutovac ne sumnja da će se pristalice vratiti. Samo da se završe letovanja. 
Međutim, ni tada, izbori neće biti tema za ovaj deo opozicije već formiranje prelazne vlade bez izbora, legitimiteta i mimo volje naroda kako je to već viđeno tokom dvehiljaditih.
- Izbori za nas nisu tema. Ako raspišu izbore, imaće građane na ulicama - poručio je Lutovac.

Srpska jedina štiti Ustav BiH i Dejton
Od našeg stalnog dopisnika 
Banjaluka – Republika Srpska nije izvor problema, već mesto na kom se donose odluke koje pozivaju na domaći dogovor i pronalazak rešenja. U Banjaluci nisu izglasani akti o secesiji, već akti koji omogućavaju relaksaciju i koji pozivaju na dijalog i dogovor. Kao što se desilo na nedavnoj sednici dve entitetske vlade, što mi vidimo kao model odnosa za budućnost, rekao je Nenad Stevandić, predsednik Narodne skupštine Republike Srpske. On je u razgovoru za „Politiku” istakao da je već posle tri dana nakon zajedničke sednice vlada Republike Srpske i Federacije BiH došao „doprinos” saradnji naroda i entiteta i od strane Kancelarije visokog predstavnika (OHR).
„Oni su svoje sporne odluke doneli svega tri dana posle sednice na kojoj su započeti domaći dogovori. To sve objašnjava. Ne dozvoljavaju da se sami dogovorimo. Ne odgovara im da se priča o investicijama, o povratku mladih, zapošljavanju i rastu BDP-a”, rekao je on. Govoreći o podeli državne imovine, podsetio je da su jedine granice koje su nacrtane posle Drugog svetskog rata one koje su podelile entitete u BiH. „Te granice su plod međunarodnog ugovora. Šta one dele ako već nisu međudržavne granice? Pa dele imovinu entiteta! Stoga pokušaj osporavanja imovine Republike Srpske u stvari predstavlja svesno izazivanje krize i sukoba.”
 
Utisak je da BiH ulazi u ozbiljnu krizu. Skupština je usvojila dva zakona i njima odbacila odluke visokog predstavnika i Ustavnog suda BiH. Oba zakona suspendovao je Kristijan Šmit. Šta je Srpsku opredelilo na ove korake? 
Nesporno je da je visoki predstavnik generator sukoba i nesporazuma u BiH. To proističe iz činjenice da on nema legalno imenovanje. Po relevantnim rezolucijama SB UN, BiH je bez visokog predstavnika. Jake zemlje, koje ne zavise mnogo od SB UN, progurale su da Šmit sedne u kancelariju visokog predstavnika bez obzira na to što nema legalitet. Zato imamo stvaranje cikličnih krugova krize. Takođe, Ustavni sud BiH je jedina institucija koja ne počiva na dejtonskim principima – konsenzusu dva entiteta i tri naroda. Tamo dominiraju tri stranca, koji zajedno s dva Bošnjaka preglasavaju Srbe i Hrvate. To je izvor svih problema. Sve što je i ranije radila Narodna skupština RS bila je reakcija na odluke koje donose ove institucije. Neverovatno je da Bošnjaci ne žele da imaju još jednog Bošnjaka u Ustavnom sudu, već nastoje da tamo ostane Nemac ili Albanac. To je za nas znak da se sa BiH upravlja spolja, a za druge nada da će strane sudije, kao u ratu strani avioni, doneti prednost Bošnjacima.
 
Odluke Skupštine RS nailaze na ozbiljnu ljutnju na Zapadu. 
Mi moramo ostati jedinstveni i uporni, ne sme biti pukotina među Srbima. Moramo sačuvati odlične odnose sa Srbijom i svoju neutralnost. Imamo otvorene sve komunikacijske kanale, čak i sa zemljama koje nas stalno kritikuju. Mi ćemo nastaviti da nudimo rešenja, koja će uvek biti zasnovana na dejtonskim principima, a to znači da nijedna odluka ne sme da bude doneta preglasavanjem, bez saglasnosti dva naroda i dva entiteta. A upravo su to radili visoki predstavnik i Ustavni sud BiH. Mi to razumemo kao nastojanje da se ovde provociraju krize i sukobi. Na to reagujemo pametno i nećemo dozvoliti da budemo okrivljeni za ono što je neko drugi smislio.
 
Da li je nametanje model po kom dugoročno može disati BiH? 
Ne, naprotiv, to je potpuno glupo, jer u BiH je već ispod 1,5 miliona Bošnjaka, oko milion Srba i manje od pola miliona Hrvata. Niko nikog tu ne može da nadjača i ugrozi. Mogu samo da se stvaraju nepotrebne krize. Razumem frustraciju Bošnjaka zbog percepcije da samo oni nemaju svoju državu. Zato postoji neki prikriveni cilj da se preko geopolitičke osovine – koju ovde drže Amerikanci i Britanci, posredstvom OHR-a i stranih sudija – isposluje neka supremacija Bošnjaka. Ali to ne može i neće ići preko leđa druga dva naroda i može samo silom da se desi. To ne žele ni Hrvati, koji su u zadnje vreme bili zavisni od Srba, i čiju smo poziciju štitili samo zato da ne bismo mi došli na red, a ne zato što smo u ljubavi s onima koji često pokazuju proustaške stavove. Srpska nije osnovana voljom tih sila koji sada rade protiv nje, ali je od njih prihvaćena kao neminovnost. Ipak se nadležnosti Srpske stalno tope i ako se to nastavi biće kao da je nismo ni stvorili i zato je reakcija RS tako odlučna.
 
Dakle, sem brige za državnu imovinu, korake Srpske uslovila je akumulacija nezadovoljstva. Ipak stižu upozorenja. 
Sva briga kojom Dodika žele da predstave kao figuru koja krši Dejtonski sporazum i ustavni poredak velika je laž. Dodik ima poseban stil, ali on je samo alibi da se dovrši posao obesmišljavanja i obezvlašćivanja RS. Manji deo opozicije to ne razume. Pa još daju podsticaj alibiju međunarodnog faktora. Dodik ima veliki politički kapacitet i vuče najveći broj konaca. Ali to je stvar koja pripada političkom spektru. U pravnom spektru ni Dodik ni RS nikada nisu doneli odluke o disoluciji. Nijedna institucija RS nije donela odluku o otcepljenju. Naše odluke treba pažljivo čitati. Mi u njima tražimo da se izaberu sudije Ustavnog suda BiH, jer je tako predviđeno. Ali volje za to nema kod Bošnjaka koji te sudije mogu da koriste za atak na RS. I zato smo tu gde jesmo. Što se imovine RS tiče, kada smo 2012. potpisivali ugovor s nemačkom kompanijom u vezi s izgradnjom energetskih objekata – isti ovaj kakav sad imamo sa Srbijom, jer su Nemci odustali – tada Ustavni sud nije problematizovao imovinu. Nije smeo protiv stranaca, niti su federalni partneri vikali da ne možemo bez njihove saglasnosti. U pozadini je srbofobija, a ne zajednički razvoj.
 
Dakle, odgovornost za krizu smeštate pre svega u Sarajevo i kod međunarodnih predstavnika. 
Pogledajte, na 9. januar su ranije dolazili svi. Sve do momenta kada su stranci odlučili da izazovu krizu. Nakon što su Dan RS proglasili neustavnim, počinje kriza, a mi počinjemo još žešće da ga slavimo. Svetosavska nagrada je takođe problematizovana od Bošnjaka, ali je Ustavni sud odlučio da ona nije uvredljiva. Taj sud je ušao u formu da deli srpske svece. Da procenjuje koji svetac vređa interese bošnjačkog naroda. Pa ih valjda Sveti Sava ne vređa, jer je Srbin, a Sveti Stefan, ipak, vređa. Oni su se upustili i u meritum verskog, društvenog, običajnog i potpuno polupali lončiće.
 
Da li RS nastupa jedinstveno u aktuelnoj krizi? 
Kao osnivač SDS-a i iz kog sam izašao u vreme čudne nacionalne politike u najvećoj stranci opozicije, mogu samo da skinem kapu za poslednje stavove i da kažem da se ta partija ponaša državotvorno. Nadam se da će tako i ostati. Trenutno, SDS je stranka opozicije koja razume razliku između vlasti i države.
Setite se, targetiranje Karadžića nekada je bilo isto kao aktuelno prokazivanje Dodika. Karadžića su najpre oterali u šumu, pa u zatvor, a prethodno su mu garantovali da neće biti procesuiran. Pravili su hajku kako bi od njega napravili kriminalca, lažući da je iz Prijedorske banke odneo tri miliona maraka. Želeli su stvoriti nezadovoljstvo naroda prema njemu, što nije uspelo. Ne verujem ni da će uspeti aktuelni pokušaji po istom principu. Nismo mi društvo koje drugačije živi i radi ili ima drugačije demokratske principe od nemačkog, francuskog ili švajcarskog modela. U vreme evropske cenzure u vezi s ratom u Ukrajini možemo čak reći da smo pet puta slobodniji. U Banjaluci možete da kritikujete i hvalite Putina ili Zelenskog, a u Berlinu i Parizu to ne smete. Udar na RS, sem napada na naše vrednosti, jeste udar i na demokratsko društvo.
 
Neki u poslednjim dešavanjima u RS pronalaze baš uticaj dešavanja u Ukrajini. 
Sukob u Ukrajini ima veze sa situacijom u celom svetu. Pa ima refleksije i na Balkan. Mi u tom ratu ne učestvujemo. Nepoštovanje međunarodnih ugovora je uvek generator koji dovodi do ratova. Nepoštovanje Kumanovskog sporazuma i Rezolucije 1244 izaziva krizu na KiM, jer Srbi nisu dobili svoje bezbednosne snage da ih štite. Minski sporazumi nisu poštovani dok je trajala tortura nad stanovništvom Donbasa. Ako se setimo kako se pred Drugi svetski rat raspalo Veće naroda i kako se danas ljuljaju UN, možemo da povučemo mnoge paralele. Ali mi nigde ne treba da srljamo. BiH treba da se liši ambicije za priključivanje u bilo kakve vojne asocijacije. Ali EU je odlučila da pritisne BiH da se mora opredeliti. Na svu sreću bez mišljenja Srba to se ne može desiti. Blokirali smo pristupanje NATO-u i uvođenje sankcija Rusiji. Srpska može da se ponosi kako tretira ukrajinsku manjinu, koja je ovde najbrojnija. U Prnjavoru živi nekoliko hiljada Ukrajinaca, koji imaju svoje crkve i mi želimo da niko u Srpskoj nema ikakvih problema. To je za nas čast.
 
Verujete li u neka saznanja da se razmatra smena Dodika? 
Mi smo OHR još ranije potpuno pobedili, argumentima i dokazima. Dokazali smo da su svi visoki predstavnici imenovani rezolucijama SB UN. Prezentovaćemo dokumente koji su potpisani između parafa i potpisa Dejtonskog sporazuma, sa takozvane Konferencije za implementaciju mira u Londonu – koja je ustanovila Savet za sprovođenje mira (PIK) i pozvala zvaničnim dokumentima SB UN da potvrdi prvog visokog predstavnika. Dakle, čak i kada bi Šmit smenio Dodika, mi to ne bismo objavili, jer nema legalitet. Ako nema legalitet imenovanja i njegove odluke su nelegalne. Pa kako onda da njegove odluke objavljujemo u „Službenom glasniku RS”? Ovog trenutka, Srpska je ta koja čuva pravni poredak u BiH. Sve akcije iz RS zasnovane su na pravu i to svi dobro znaju. Zato su prešli na drugu strategiju – zloupotrebu Ustavnog suda.
 
Šmit je nametnuo zakon koji inkriminiše one koji ne poštuju njegove, kao i odluke Ustavnog suda. 
Time želi da upotrebi domaće institucije za izazivanje krize. To će opet raditi nametanjem zakona. Oni koji budu prihvatili da sprovode takve zakone mogu da naprave poremećaj mira. Zato je Dodik najavio da će u Nemačkoj tužiti Šmita za lažno predstavljanje, ali i za narušavanje mira, a to je najveći zločin. Mi u RS sem pravnog poretka RS i BiH čuvamo i mir.
 
Posebnu nervozu na Zapadu izazvala je najava suspenzije ingerencije Suda i Tužilaštva BiH i agencije Sipa. 
Jedan šeik je u otporu zapadnjačkoj agresiji rekao da muslimani ne jedu svinjetinu, ali da ako treba da umru od gladi, možda i mogu da ih nateraju na to. Ako naše postojanje bude ugroženo, bićemo prinuđeni da donosimo zakone koji će imati pravni legalitet i koji će se primenjivati na teritoriji RS. A sasvim drugi zakoni će važiti u FBiH. Imaćemo praktično dve zemlje. To ne priželjkujem, već se nadam da će biti pameti u međunarodnim centrima, što uključuje i neophodnu katarzu u EU, koja ovde treba da zameni OHR. Treba da se imenuju domaće sudije i da se sprovode domaći zakoni, te da niko nikome ne koči razvoj.
 
Na osnovu čega tvrdite da se neće dozvoliti da Srbi u BiH budu svedeni na manjinu i podvrgnuti nasilju kao na KiM? 
Teroristički režim koji na KiM ugrožava Srbe često pominje Srpsku, što je za nas veliko priznanje. Kada tvrde da neće dozvoliti RS na KiM, to je potvrda da je Srpska toliko etablirana da joj se ni ćošak ne može odbiti. Niko sem naše skupštine neće donosi odluke u ime nas, niti će imenovati gradonačelnike u ime naših građana tako što će da raspisuje izbore i sa dva-tri odsto izlaznosi priznaje njihove rezultate. A mnogi u Sarajevu bi to voleli. U RS postoje dva veća naselja sa Bošnjacima, Kozarac i Janja, koja uživaju svu našu pažnju, prava i ljubav. Ipak, BiH iz devedesetih i danas nije ista. U Sarajevu nema Srba, svi gradovi su monoetnički u oba entiteta, uz izuzetke Drvara, Glamoča, Grahova i Petrovca u FBiH. Izmaštana multietnička priča je samo lažni građanski model za konačnu supremaciju Bošnjaka.

Bajden: Saudijska Arabija i Izrael daleko su od sporazuma o normalizaciji odnosa
Izrael i Saudijska Arabija su daleko od sporazuma o normalizaciji koji bi uključivao sporazum o odbrani i američki civilni nuklearni program, rekao je predsednik SAD Džozef Bajden u intervjuu za Si-En-En.
Američki zvaničnici su posredovali u pokušaju da postignu dogovor o normalizaciji odnosa između dve zemlje, podseća Rojters.
„Daleko smo odatle. Imamo o mnogo čemu da razgovaramo”, rekao je Bajden.
Izraelski ministar energetike Izrael Kac je prošlog meseca izrazio protivljenje ideji da Saudijska Arabija razvija civilni nuklearni program kao deo bilo kakvog uspostavljanja odnosa između dve zemlje posredstvom SAD.
Bajden je ukazao na odluku Saudijske Arabije, uoči njegove posete kraljevstvu prošlog leta, da otvori svoj vazdušni prostor za sve avio-prevoznike, otvarajući put za više preleta ka i iz Izraela, prenosi Tanjug.

Bajden otputovao na evropsku turneju, posetiće Britaniju, Litvaniju i Finsku
Predsednik SAD Džozef Bajden otputovao je danas na evropsku turneju tokom koje će posetiti Veliku Britaniju, Litvaniju i Finsku, javlja Rojters.
Bajden će večeras stići u London, a narednog dana će se sresti sa britanskim kraljem Čarlsom III, prvi put od kada je krunisan.
On će razgovarati i sa britanskim premijerom Rišijem Sunakom u Dauning stritu.
Sledeća poseta je samit NATO u Viljnusu, u Litvaniji.
Bajden će provesti dva dana u glavnom gradu Litvanije, koja je domaćin godišnjeg samita NATO.
On ćee učestvovati na sastancima sa liderima i održati govor na Univerzitetu u Viljnusu.
Konačna stanica je Helsinki, gde se očekuje da će Bajden u četvrtak proslaviti proširenje NATO sa Finskom kao najnovijom članicom alijanse.
Ova nordijska zemlja je u aprilu postala 31. članica NATO.
Bajdenov savetnik za nacionalnu bezbednost Džejk Saliven rekao je da će Bajdenovo putovanje „pokazati predsednikovo vođstvo na svetskoj sceni”, navodi AP, prenosi Tanjug.

Budi hrabra – reci NE nasilju
Od početka godine čak 22 žene ubijene su u porodičnom nasilju, a među njima se nalaze i dve devojčice. Podaci Centra za podršku ženama govore da je od 2010. godine u porodično-partnerskom odnosu ubijeno više od 330 žena, a statistika svedoči da se svaka treća žena ranije obraćala institucijama sistema za pomoć. Brojke takođe upozoravaju da je u prethodnoj deceniji trećina žena ubijena vatrenim oružjem, a taj trend nastavlja se i u ovoj godini, u kojoj je šest žena stradalo na ovaj način. Statistika koja svedoči da osam od deset žena strada od ruke muža, oca ili brata postaje još bolnija kada se iza nje pomole lica više od 400 dece koja su u poslednjih deset godina ostala bez majki i odrastaju s doživotnim žigom da im je otac ubica – neki od njih nastavili su život s bakama i dekama, drugi odrastaju u hraniteljskim porodicama, a neki mališani detinjstvo provode u domovima za decu bez roditeljskog staranja.
Is­tra­ži­va­nje po­ve­re­ni­ka za za­šti­tu rav­no­prav­no­sti i Pro­gra­ma Uje­di­nje­nih na­ci­ja za raz­voj u Sr­bi­ji (UNDP), ko­je je ura­đe­no na re­pre­zen­ta­tiv­nom uzor­ku od 1.004 že­ne pokazalo je da najveći broj že­na ko­je su po­sta­le žr­tve po­ro­dič­nog ili part­ner­skog na­si­lja ne pri­ja­vlju­je nasilnika iz stra­ha od nje­go­ve osve­te. Po­lo­vi­na njih pri­zna­je da su stid i sra­mo­ta zbog agre­si­je ko­jom su iz­lo­že­ne, kao i spo­zna­ja da ne­ma­ju gde da odu ako od­lu­če da iza­đu iz začaranog kru­ga na­si­lja glav­ni raz­log zbog ko­jeg ne pri­ja­vlju­ju na­si­lje in­sti­tu­ci­ja­ma si­ste­ma.
Studija re­a­li­zo­va­na u okvi­ru pro­jek­ta „In­te­gri­sa­ni od­go­vor na na­si­lje nad ženama i de­voj­či­ca­ma u Sr­bi­ji”, ko­je u part­ner­stvu s Vla­dom Sr­bi­je spro­vo­de agen­ci­je Ujedinjenih na­ci­ja u Sr­bi­ji, ta­ko­đe po­ka­zuje da že­ne naj­ve­će po­ve­re­nje ima­ju u Si­gur­ne žen­ske ku­će, a po­tom u zdrav­stvo, po­li­ci­ju i ver­ske in­sti­tu­ci­je, a naj­ma­nje ve­ru­ju jav­nom tužilaštvu i cen­tri­ma za so­ci­jal­ni rad. Naj­ve­ći broj že­na ko­ji je uče­stvo­vao u ovom is­tra­ži­va­nju na­veo je da su raz­u­me­va­nje i podrška oko­li­ne, od­no­sno po­ro­di­ce i pri­ja­te­lja, ključ­na stvar ko­ja bi ih mo­ti­vi­sa­la da prijave na­si­lje u po­ro­di­ci – ako bi po­sta­le žr­tve na­si­lja, čak 38 od­sto že­na pr­vo bi tražilo podršku od čla­no­va po­ro­di­ce, 28 pro­ce­na­ta njih oti­šlo bi u po­li­ci­ju, dok bi se prijateljima po­ve­ri­lo sve­ga de­vet pro­ce­na­ta že­na.
Iako je veća šansa da neko ko je ekonomski zavisan od nasilnika ostane u nasilnom odnosu, u Sigurnoj ženskoj kući nalaze se i žene koje su na veoma visokim socijalnim položajima i koje su izbačene iz sopstvenog doma, a nasilnik koji je trebalo da završi u zatvoru, pronašao je rupu u zakonu kroz koju se provukao uz pomoć umešnog advokata.
Iskustvo govori da je situacija kada žena reši da ostavi nasilnika po nju najrizičnija – ubistva se dešavaju kada žena konačno „prelomi” i saopšti partneru da ga napušta, a neka istraživanja govore da se femicid obično dešava unutar tri meseca od odlaska žene. Iako stručnjaci apeluju da se mora napraviti veoma detaljan plan zaštite žrtve, dešava se da neka karika u lancu zaštite žrtve, koga čine policija, tužilaštvo i sud, jednostavno ne proceni dobro bezbednosni rizik.
Kako bi se sprečila kategorizacija na „laka” i „teška” ubistva, udruženje „FemPlatz” zahteva od nadležnih da se krivično delo femicida uvede kao posebno krivično delo. Istraživanje koje je uradilo ovo udruženje pokazuje da je u skoro trećini slučajeva femicida sud dosudio kaznu od 10 do 15 godina. „FemPlatz” takođe traži od nadležnih uspostavljanje nezavisnog tela za praćenje femicida, čime će se obezbediti prikupljanje podataka o ubistvima žena koji će biti dostupni javnosti i ujedno unaprediti rad institucija i poboljšati sistem zaštite žena od nasilja.
Mada sta­ti­sti­ka upozorava da sva­ke go­di­ne iz­me­đu 20 i 30 že­na bi­va ubi­je­no u po­ro­dič­nom ili part­ner­skom na­si­lju, ve­li­ki broj njih je i spa­sen za­hva­lju­ju­ći ade­kvat­noj re­ak­ci­ji dr­ža­ve – podaci Ministarstva pravde govore da je to­kom 2022. go­di­ne pro­du­že­no vi­še od 20.000 hitnih me­ra za­šti­te žr­tve i iz­ra­đe­no 19.017 pla­no­va za­šti­te žr­tve, a od 2017, od­no­sno od po­čet­ka pri­me­ne Za­ko­na o spre­ča­va­nju po­ro­dič­nog na­si­lja, pa do po­čet­ka ove go­di­ne iz­re­če­ne su 103.864 hit­ne me­re. Vi­še od hi­lja­du pred­stav­ni­ka pra­vo­sud­nog si­ste­ma bi­lo je na obu­ci i spe­ci­ja­li­zo­va­noj edu­ka­ci­ji o pre­ven­ci­ji po­ro­dič­nog na­si­lja.

I Harvard strepi od veštačke inteligencije
Upotreba veštačke inteligencije jeste fascinantna, sigurno će biti velikih promena u obrazovanju i mi na Harvardu dosta razmišljamo na temu „ChatGPT”, jer ne možemo to da ignorišemo. Studenti definitivno koriste VI u programiranju, ali na američkim univerzitetima i posebno na Harvardu postoji kod časti i potpuno poverenje da student neće čak ni kada radi ispit kod kuće da prepisuje i vara. Dešavalo se da nekada nekog uhvatimo, ali većini studenata je čast da budu na Harvardu i niko neće rizikovati da tu šansu prokocka. To je i najveća razlika u odnosu na naš sistem: nije poenta u bubanju, već da se mladi ljudi zainteresuju da nauče da razmišljaju, da postignu nešto u životu. Ništa mi ne znači da zapamte formulu napamet, mogu da je nađu u knjizi, ja sam na svom kursu rekao studentima da mogu da koriste bilo koji onlajn izvor, kaže na početku razgovora za „Politiku” prof. dr Marko Lončar sa Fakulteta tehničkih i primenjenih nauka Univerziteta Harvard. 
 
Dr Lončaru je ove nedelje u SANU uručena nagrada Fondacije „Prof. dr Marko V. Jarić” za 2019. godinu, što ranije nije bilo moguće zbog pandemije kovida 19. Ova nagrada, koja se u medijima naziva i „Srpski Nobel za fiziku”, dodeljuje se već punih 25 godina za izuzetne rezultate. Prema odluci žirija dr Lončar ju je više nego zaslužio za doprinose u oblasti nanofotonike, primenjene fizike i integrisane optike.
Nismo mogli a da ne pitamo profesora da li zna da je u Beogradu ove godine primljen jedan brucoš na fizici i šta savetuje – kako popuniti klupe na fakultetima prirodnih nauka. Odgovor nas je malo iznenadio:
– Mi imamo sličan problem na Harvardu, jer se tu dolazi zbog prava i medicine i borimo se za studente koji bi da postanu inženjeri, i to inženjeri elektrotehnike. Zato sam moj kurs prilagodio da bude praktičan, da bude više laboratorijskih vežbi, da rade projekte. Moj savet srpskim kolegama jeste da se reformišu studije, da bude više prakse. Ne mora baš sve da se nauči, uvek mogu knjigu da otvore ako im zatreba neka formula.
Svoj put do Harvarda opisuje kao kombinaciju genetike, pameti, sreće i podrške porodice i profesora. Detinjstvo je proveo gledajući oca, inženjera elektrotehnike, koji je radio u vojsci, kako stalno nešto popravlja. Krenuo je tatinim stopama, ali je na kraju odabrao svoj put. Kaže da su presudan uticaj imali fantastični profesori matematike i fizike, prvo u Osnovnoj školi „Svetozar Miletić” u Zemunu, koju je završio kao đak generacije, a potom i u Matematičkoj gimnaziji na programerskom smeru u vreme kada su kompjuteri bili retkost i papreno koštali.
– Fizika me zanimala, ali sam upisao elektroniku na Elektrotehničkom fakultetu. Po završetku studija sam aplicirao za Ameriku jer kod nas gotovo ništa nisam mogao eksperimentalno da radim, neka istraživanja su vrlo skupa i tako sam stigao 1997. do Kal teka i profesora Ćuka. Ali stara ljubav zaborava nema i vratio sam se fizici – priča ovaj harvardski profesor.
Prvi šok je bio kada je shvatio koliko je neverovatno teorijski potkovan u odnosu na američke kolege, ali praksa je bila slaba tačka, zbog nedostatka opreme i materijala na fakultetima u Srbiji u to vreme pogotovu.
– Brzo se čovek navikne na bolje. Tu sam završilo i doktorat. Posle šest godina u Los Anđelesu preselio sam se u Boston, najevropski američki grad i krenuo na postdoktorske studije na Harvardu. U SAD nije uobičajeno da student koji „izuči zanat” na jednom univerzitetu tu i ostane, gledaju da dovode profesore koji donose nešto novo, ali eto ja sam ostao i danas imam svoju katedru i predajem osnove elektrotehnike – priča profesor i dodaje da je na postdoktorskim studijama trenutno jedan student iz naše zemlje. Koliko mu je poznato, na Harvardu je jedini profesor iz Srbije, ali ima kolegu iz naših krajeva na MIT.
Uglavnom su mi prijatelji roditelji moje dece, kaže i dodaje da se dosta njegovih prijatelja iz Matematičke gimnazije preselilo u Ameriku i nastanilo u istom predgrađu u kojem i on živi sa suprugom Evelin, koju je upoznao u Los Anđelesu. Danas su u istoj ulici kuće osam đaka Matematičke gimnazije, tako da se svi lepo druže, kao i njihova deca.
Ostati ili otići – pitamo ga na kraju. To je sve individualno, odgovara. – Ja sam uvek zamišljao da ću da se vratim negde u Evropu, ali u Americi su resursi za bavljenje naukom zaista veliki. Možda se vratim kad se penzionišem, ako se to ikada dogodi – kaže kroz osmeh.
Bilo je tu još mnogo toga da se kaže i pita, ali je profesor morao nazad u Boston, uz obećanje da će se brzo vratiti u Beograd. Čekalo ga je i predavanje našim studentima elektrotehnike, među kojima će možda pronaći nekog budućeg kolegu na Harvardu. U hodnicima SANU ostale su reči dr Aleksandra Bogojevića, direktora Instituta za fiziku, inače institucije koja je pokrovitelj ove nagrade: „Mi smo mala zemlja sa visokim procentom uspešnih ljudi u naučnoj dijaspori, nema osobe koja nije čula za Teslu ili Pupina. A dr Marko Lončar je još jedan dokaz da Srbiji dobro ide fizika”.
 
 
Antrfile
 
Impresivna biografija
Dr Lončar je posle Matematičke gimnazije završio Elektrotehnički fakultetu u Beogradu, a potom doktorirao na Kalifornijskom institutu za tehnologiju na temi lasera i talasovoda na bazi fotonskih kristala. Postdoktorske studije je završio na Harvardu, gde je postao docent, pa vanredni i redovni profesor, da bi 2012. bio unapređen u profesora sa katedrom. Danas je jedan od vodećih svetskih stručnjaka u nanofotonici i nanotehnologiji, a posebno su zapažena njegova dostignuća u nanofabrikaciji dijamanata. Dobitnik je brojnih nagrada, ima više od 20 patenata i autor je impresivnog broja radova koji se objavljuju u najuticajnijim naučnim časopisima.
 
Antrfile
 
Plavi dijamanti najpopularniji, roze najskuplji
 
Zašto od studenata neprekidno dobija nagrade za najinteresantnija predavanja, pokazao je okupljenima u SANU, gde je govorio o tome zašto su dijamanti najbolji prijatelji fizičara. Iako su u publici mahom bili akademici, on je pričao jednostavno, da svako može da razume, duhovito kombinujući slike, citate i primerke veštačkih dijamanata koje je iz Amerike doneo u koferčiću. Saznali smo od čega se sastoje dijamanti, zašto imaju boju, da su plavi najpopularniji, žuti najjeftiniji, a da su roze retki i zato i skupi. Uz uobičajenu priču o tome kako je dijamant najtvrđi mineral u prirodi koji se koristi za bušenje, sečenje i brušenje, mogli smo, recimo, koristeći samo toplotu svog tela da dijamantom sečemo led u čaši…


  </body>
 </text>
</TEI>