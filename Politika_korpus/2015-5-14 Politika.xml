<TEI version="3.3.0" xmlns="http://www.tei-c.org/ns/1.0">
 <teiHeader>
  <fileDesc>
   <titleStmt>
    <title>The shortest TEI Document Imaginable</title>
   </titleStmt>
   <publicationStmt>
    <p>First published as part of TEI P2, this is the P5
         version using a namespace.</p>
   </publicationStmt>
   <sourceDesc>
    <p>No source: this is an original work.</p>
   </sourceDesc>
  </fileDesc>
 </teiHeader>
 <text>
  <body>
U novoj TV Reviji u petak, 15. maja, čitajte:
MOJ TV KOMENTAR: Radoman Kanjevac, književnik i novinar
Negujmo srpski jezik

...Programi su puni jeftinih „zanimljivosti“ skinutih sa Jutjuba, koje nepotrebno troše naše dragoceno vreme. U nečasnoj borbi za svaki dinar čak i ozbiljne televizije posežu za jeftinim programskim rešenjima u kojima, sa navodno ironičnim odnosom prema stvarnosti, promovišu estradni polusvet, u zemlji u kojoj najveća estradna zvezda češće nastupa u Palati pravde nego u koncertnim dvoranama.
Od inostranih uzora naše televizije, nažalost, ne preuzimaju samo formate, vizuelni identitet i način govora nego i jezik. Fascinirani statističkim podacima i uvereni da je važnije ono što piše na internetu od onoga što vide sopstvenim očima, naši sportski reporteri najčešće kažu „start meča“ umesto „početak utakmice“, asistencija“ umesto „dodavanje“, „rival“ umesto „protivnik“.
U balkanskoj kablovskoj ponudi sveprisutna, ozbiljna i profesionalna hrvatska televizija uticala je da srpske televizijske programe preplave i brojni izrazi iz zapadnih delova regiona. Poslednjih godina u Beogradu se ne poklanja nego se samo „daruje“, saobraćajne nesreće su masovno postale „nezgode“, naslovne strane su postale „naslovnice“, podrška je u najvećem broju slučajeva „potpora“, a umesto obožavalaca i pronalazača masovno se pojavljuju „obožavatelji“ i „izumitelji“. Ono što je nekad bilo izvođenje pesme, u srpskim rijaliti programima postalo je „izvedba“, nije mali broj voditelja koje je nešto „ponukalo“ umesto da ih podstakne, na muzičkim festivalima glasovi se ne sabiraju nego „zbrajaju“, čak je i omladina u nekim programima postala „mladež“.
Podražavanje inostranih televizija i nekritičko preuzimanje izraza i fraza iz drugih jezika nije samo pokazatelj nebrige za sopstveni jezik, nego često i nedostatak elementarne pismenosti i kulture. Neke naše televizije su, poslednjih godina, postale kreatori neukusa, rasadnici loših navika i prave male oaze nepismenosti. Gledajući takve programe naša deca se uče nepismenosti i kvare sopstveni ukus. Te greške se kasnije multiplikuju u milionima SMS poruka, u kojima dobar deo korisnika mobilnih telefona „da li“ piše spojeno, a „neću“ odvojeno. Možda je novi zakon o elektronskim medijima trebalo, u svim televizijama sa nacionalnom frekvencijom, da uvede obaveznog lektora koji bi redigovao nepismene poruke gledalaca i tekstove novinara koji tokom školovanja nisu naučili osnovna pravila izražavanja na sopstvenom jeziku...
-------------------------------------------------
LIČNOSTI: Miodrag Krivokapić
Glumcu je partner - svetinja
 …Bio sam pre neki dan kod brata u bolnici, a sestre mole da se slikaju sa mnom, gledaju seriju „Kud puklo da puklo”  koju zovu sapunicom, ali ja mislim da je ona mnogo više od toga. Ona je slika socijalnih prelamanja u društvu danas, ona je i metafora za vlast... Borba za vlast je svuda prisutna, od porodice nadalje. Ima kod Servantesa u ’Don Kihotu’ jedna rečenica kada Sančo Pansa kaže: ’Lepo je kad se zapoveda, makar i nad govedima’.”
Miodrag Krivokapić, Crnogorac poreklom, rođen u Peći gde je završio gimnaziju, rodni grad je napustio 1972/73. kada je otac otišao u penziju. Posle toga, u Peći je bio samo jednom:
„Gostovao sam sa predstavom ’Hasanaginica’ Kruševačkog narodnog pozorišta. Zapravo, trebalo je da gostujemo u Prištini, a ja to nisam želeo jer sam tamo studirao pravo i nisam imao baš najlepše uspomene. Rekao sam da ću ići u Prištinu ako igramo i u Peći. Bio sam razočaran tim boravkom u rodnom gradu. Ruku na srce, ja sam jedva čekao da odem iz njega u neki veliki svet, a ko je umeo da vidi, mogao je tada da shvati kuda sve to ide. U sali nije bilo nijednog Albanca, a meni, koji je u tom gradu proveo prvih 20 godina života, sve je bilo jasno. Neki moji drugari i danas sanjaju Slane poljaneoko Peći, deo Prokletija prema Rugovskoj klisuri, na kojima je i leti uvek sneg. Ja ih nikada nisam sanjao.”
-------------------------------------------------
SA NASLOVNE STRANE: Aleksandar Radojčić
Sve dolazi upravo vreme

Mladi glumac  koji živi zdravim  životom i ima poseban režim ishrane, kojeg se disciplinovano pridržava, imao je retko zadovoljstvo da u dva velika projekta glumi čuvene sportiste: fudbalera Mikicu  Arsenijevića Balerinu u „Montevideu...”  i Borislava Stankovića, legendarnog jugoslovenskog košarkaša i trenera i dugogodišnjeg generalnog sekretara Međunarodne košarkaške organizacije u filmu Darka Bajića „Bićemo prvaci sveta”.
– Presrećan sam što su mi se spojile dve velike ljubavi: sport i gluma i što sam uživao pet godina na snimanju „Montevidea” i nedavno na snimanju filma o uspesima košarkaške reprezentacije Jugoslavije. Bavljenje sportom daje jednu vrstu discipline i pravi balans sa glumačkim životom. Nama su telo i glas instrumenti koje moramo da negujemo. Prošla su vremena kada se moglo, kako-tako, živeti od pozorišne plate. Danas se mora juriti sa posla na posao, sa snimanja u pozorište i natrag i za to je neophodna kondicija, kaže
-------------------------------------------------
AUTORI: Kad stranci zavole Srbiju
 Ranka Jakšić je završila Filološki fakultet u Beogradu, odsek za italijanski jezik i književnost. Radila je kao prevodilac i sudski tumač. Od 1995. u RTS-u prati međunarodne kulturne događaje, predstavlja strane državljane, kulturne institucije, umetnike i diplomate u Srbiji. Urednik je u Dokumentarnoj redakciji, a radila je priloge za emisije „Nedeljno popodne”, „Ambasador u Beogradu”, „Skrivena kamera”, „Nije teško biti fin”, „Ne kao stranac”, „Uz jutarnju kafu”, „Vodič za pravilno zaljubljivanje”, „Stranci u Beogradu”, „Izuzetni”. Piše poeziju.
– Kad prođete novinarski put – kaže – dug dvadeset godina, podvučete crtu, postanete mudriji, izoštrite čula, odbacite trivijalnost i pristupate drugačije junacima priča koje snimate. Postajete zahvalni što imaju poverenja u vas, volite ih zbog hrabrosti i vitalnosti, jer to je esencija života. Slušate ih – ne samo da biste imali dobru priču već da biste nešto naučili o drugima, ali i o – nama.
Ciklus o strancima u našoj zemlji je pokrenut 1. januara 2011. Otvorili su ga Kineskinja Hanš Hansaksi i Englez Piter Ćefi i dosad je nanizana niska od 35 priča...

Kanski festival 2014. zaradio 72 miliona evra
KAN – Najveća svetska filmska smotra, upravo otvoreni 68. Kanski festival, je i dobra poslovna manifestacija koja je prošle godine prihodovala gotovo četiri puta više od uložnog.
Budžet prošlogodišnjeg festivala iznosio je 20 miliona evra, a zarada 72 miliona evra.
Turisti koji su posetili ovaj događaj doneli su 92 odsto zarade odnosno 63,2 miliona evra.
Tokom festivala broj ljudi u Kanu se utostruči.
Prošle godine Kan i njegovu okolinu tokom održavanja filmskog festivala posetilo je 84.400 turista, realizovano je 476.200 noćenja, i servirano je 677.000 obroka, prenosi AFP.
Na prošlogodišnjem festivalu bilo je 12.000 učesnika a događaj je pratilo 4.500 novinara.
Tokom dve nedelje festivala hotelijeri u Kanu i okolini ostvarili su 15 odsto ukupnog godišnjeg prometa, a ugostitelji 20 odsto.

Pre premijere „Akvarijusa”, Duhovni promovisao album prvenac
Dejvid Duhovni, američki glumac poznat po ulogama u serijama „Dosije Iks” i „Kalifornikacija”, predstavio je u utorak uveče album prvenac nazvan „Hell or Highwater” na kome se nalazi dvanaest pesama.   
Promociji u Njujorku prisustvovala je prisustvovala je Džilijan Anderson sa kojom je glumio u seriji i filmu „Dosije Iks”, kao i Medlin Martin koja je u „Kalifornikaciji” glumila njegovu kćerku.
Televizija Foks najavila je za početak 2016. godine nastavak kultne serije „Dosije Iks” koja će imati šest epizoda. Prema najavama, udarni termin nedeljom uveče ponovo će okupiti milione starih obožavalaca ovog serijala, ali i privući novu publiku.
Dobitnika dva „Zlatna globusa” publika će gledati u novoj seriji „Akvarijus” čija je TV premijera zakazana za 28. maj, ali će posle toga sve epizode odmah biti dostupne na internetu po ugledu na Netfliksov striming servis.

Šerer napušta „Simpsonove”, likovi ostaju
Američki glumac Heri Širer koji je poznat po davanju glasova nekim od junaka serije Simpsonovi odlučio je da napusti seriju posle više od 25 godina. Ned Flender, gospodin Berns, Vejlon Smiters, Leni, direktor Skiner samo su neki od likova putem kojih smo do sada slušali Širera.
On se na tviteru zahvalio obožavaocima serijala i njegovih likova, ali da je vreme da napusti seriju.  
Ipak, producenti  Simpsonovih zahvalili su mu se na saradnji i objavili da njegov odlazak ne znači kraj likova kojima je pozajmljivao glas. Još uvek se ne zna koji glumac (ili glumica) će zameniti Širera. 
Serija je nedavno obnovljena za 27. i 28. sezonu koje će biti prikazane tokom 2015/16, odnosno 2016/17. godine
Sa emitovanih 625 epizoda,  „Simpsonovi” su najdugovečnija serija na televiziji, ali i jedna od najisplatljivijih. Ona predstavlja satiričnu parodiju načina života američkog srednjeg staleža, predstavljenog kroz život porodice Simpson.

Bežim od bolesti velikog novca
U stihovima je sentimentalan bez patetičnosti, ironičan ali ne i zajedljiv, blaga drskost je lišena agresivnosti koja bi pokvarila njegov mangupski šarm. Čak Profet ima savršen osećaj za ravnotežu, koji ga je verovatno spasao od svih ludila koje je preturio preko glave za 30 godina karijere. I dalje dečačkog lika, Profet uspeva da mladim i svežim održi i starinski rokenrol. Da je samo svirao gitaru u „Green On Red”, već bi učinio mnogo. Nakon što se taj bend raspao, Profet je otpočeo solo karijeru, tokom koje je za četvrt veka snimio 13 albuma sa dovoljno kvalitetnih pesama da ga ne bi bilo dosadno slušati i da u Beogradu, kao najveće zvezde u centralnim svetskim metropolama, održi pet koncerata uzastopno. Ipak, dobićemo samo jedan, večeras na „Huteneni” festivalu u Domu omladine.
U svojim pesmama preplićete razne stilove, ali zvuk poslednjeg albuma po akustari koja vodi melodiju, harmoniziranju ritam i solo gitare, kao i povremenim gudačima najviše podseća na sedamdesete godine. Da li je to bilo namerno, jer prvobitna ideja za „Night Surfer” bila je da napravite distopijski glam-rok album?
Da, činilo mi se da će to biti odgovarajući zvuk. Svaku novu ploču zamišljam kao film i pokušavam da kreiram pravu atmosferu, koja bi pratila pesme. Glam-rok je u mojoj DNK. I dobro se uklopio ovog puta.
Naslov „Night Surfer” evocira sjajnu vožnju uprkos tami i opasnosti. Koje su bile vaše asocijacije, zašto ste odabrali taj naslov?
Sam je izabrao sebe. Dugo mi se sve „krčkalo” i on je izbio na površinu tog gulaša. Osim toga, naprosto je zvučao kao dobar naslov. Kad se u mojoj glavi „venčao” sa slikom, sve je počelo da mi deluje kao ploča neke druge osobe. Onda sam zaključio: to je to. Ima tu i duže priče. Odrastao sam u Orindž kauntiju u Kaliforniji i noću sam surfovao ispod doka Hantington, zato što je inače bio zakrčen. Ima nečeg postapokaliptičnog u tom prizoru, a ovaj album je u nekom trenutku bio distopijski u tom smislu. Kad mi se javila, ta tema mi je „odvrnula slavinu” i počeo sam da pišem pesme. Mislim da na kraju ovo ipak nije ispala distopijska ploča, ali je ta ideja bila dovoljna da me uzbudi i pokrene na komponovanje.
Vaš prethodni album „Temple Beautiful” pripovedao je o San Francisku. Nova ploča „Night Surfer” trebalo je da bude distopijska priča – dakle, takođe priča o određenom mestu. Postoje li još neki gradovi ili mesta koja vas inspirišu i mogli bi postati tema nekog narednog albuma? 
San Francisko mi neprekidno daje ideje. A vremena su teška. Grad je opet pod opsadom grabljivih zaluđenika tehnologijom i dronova, plutokrata i vunderkinda. Tu nema istinske kulture. Tehnologija nije isto što i kultura. Možda neka veća bolest kruži okolo. Bolest velikog novca. I možda je San Francisko uvučen u istu klopku kao Njujork, London i Pariz, gde samo za bogate ima mesta. Možda ćemo Stefi (Stefani Finč, Profetova supruga, solo izvođač i klavijaturistkinja u njegovom bendu – prim. aut) i ja jednog dana naći ljubavno gnezdašce u Beogradu, uložiti nešto novca, usvojiti kučence i nikada se nećemo vratiti.
San Francisko, u kojem živite, ima raznovrsno muzičko nasleđe. Šta kažete na garažnu scenu iz tog grada, koja je sad prilično popularna? 
Volim Kelija Stolca, on peva i svira izvrsno, snima sjajne ploče i pomaže drugima da se probiju. Nisam ga poznavao pre našeg prvog zajedničkog nastupa. Čim je otpevao nekoliko pesama, postao je moj heroj. I ploče su mu sve bolje, a ni uživo nikad ne razočara. Stolci, kako ga prijatelji zovu, ima dilanovski dar da istrgne muziku iz haosa. On je provodnik elektriciteta. „Thee Oh Sees” i Džon Dvajer su dosta učinili da održe scenu San Franciska u životu. Njihov sam veliki obožavalac.
Novinari vas često opisuju klišeom „potcenjen, čudo da nije slavniji”. Obradili ste pesmu Ezre Furmana, koji nije poznat. Svirali ste sa raznim muzičarima. Koga biste vi preporučili jer je „potcenjen i čudo da nije slavniji”? 
Obožavam Ezru. Tako je nadaren. I čini se da sve radi s takvom lakoćom. Godinama sam veliki obožavalac i Edija Argosa. Mnogo vremena trošim i na slušanje klasika. Džona Kupera Klarka sam često „vrteo” ove godine. Mnogo ih je, spomenem jednog, a zaboraviću njih pedeset.
Bivši gitarista benda „R. E. M.” Piter Bak svirao je na većini pesama sa „Night Surfer”. Da li ste ga pozvali jer ste imali tačnu ideju šta da odsvira ili ste ga samo pustili da spontano krene i čekali da vidite šta će ispasti? 
Kad je on bio u prostoriji, svi su se ponašali najlepše što su mogli. Neverovatan je. Uvek svira jednostavnu deonicu koja nekako napravi pesmu. Đavolski je elegantan i prepun melodijskih „udica”. Imao sam nekoliko ideja koje sam želeo da isproba, ali uglavnom sam pazio da ga ne ometam i on je smislio odlične stvari. Zna čovek znanje.
Na albumu „Night Surfer” imate fine gudače. Napravili ste i turneju na kojoj ste pesme sa prethodnog albuma izveli uz gudačku pratnju. Da li vas gudači inspirišu više nego ranije, mogu li dobiti više mesta i na vašim narednim albumima? 
Činilo mi se da je „Temple Beautiful” toliko ogoljen da bi bilo lepo dodati malo glamura pesmama sa novog albuma. Voleo bih da ubuduće više koristim gudače, naročito u istočnoj Evropi. Voleo bih da jednog dana dođem i u Beograd sa simfonijskim orkestrom.
Kažete da pišete o raznim likovima da biste izbegli gnjecavost ispovednih pesama. Kao da ste želeli da ostanete u pozadini – čak ste neko vreme bili zaposleni u izdavačkoj kući kao pisac pesama za druge izvođače. Da li vam je smešno što uprkos tome mnogi vaši obožavaoci, poistovećujući vas sa naratorima vaših pesama, osećaju naklonost prema vama lično, misle da ste šarmantan momak s kojim bi bilo ugodno družiti se? 
Moj šarm ima svojih ograničenja. Često ljudi nisu onakvi kakvi su u svojim pesmama. Ne želim da znam kakvi su neki umetnici, u stvarnom životu. Ipak, volim autore koji izlažu celog sebe, koji su duboko lični kao Džonatan Ričmen i Luden Vejnrajt Treći.
Da li su zbog toga što tražite inspiraciju u likovima, umesto da stalno prekopavate po sebi uz rizik da se pređe u patetiku, vaše pesme ostale sveže posle svih ovih godina, a još snimate odlične albume? Takva kreativna dugovečnost pre se očekuje od književnika nego od rokera. 
Nadam se da je tako. Vidim kako mnogi od mojih heroja postaju sve gori s vremenom. Kao autor, dobri ste samo ako starite kao vino. Ponekad mi se čini da tek sada počinjem da shvatam kako se piše.
Sjajni ste i kao gitarista, ali nikada ne gradite pesme na instrumentalnoj veštini. Da li ste ikad u iskušenju da i na studijskim snimcima dozvolite sebi malo „ispucavanja” na gitari? 
Volim da zasviram tu i tamo u prelazima i onda da se vratim tamo gde je akcija, u strofu. Kad sviramo uživo, volim da „rastegnem” pesmu. Ipak, moji heroji drže adute u rukavu. Džej Džej Kejl i slični momci… Mogu da zadržim dah duže nego što traju njihovi albumi.
Svojevremeno ste najavljivali knjigu o bendu na turneji. Da li ste je ikad napisali? 
Ne baš, ali nadam se da hoću jednog dana. Ne bi to bila biografija. Nameravao sam da na papir stavim nešto od one veselosti karakteristične za turneje, u rasponu od drumskih mapa umrljanih suzama i zavrtnja koji ispadaju iz točkova, do ludiranja u prvoj klasi i šampanjskog razvrata. Bez obzira na to da li vam je jastuk smrdljiva patika u pozadini kombija ili neko čudo prekriveno čokoladom u hotelu sa pet zvezdica, život na drumu ima neku nadrealnu zajedničku nit koja nadilazi puku ekonomiju. U suštini, svi smo mi lutalice. Interesantni su mehanizmi pomoću kojih umetnici izlaze s tim na kraj i njihovi jedinstveni pogledi na svet. Kako neko može ići od grada do grada i zadržati zdrav razum? Drum iz ljudi izvlači najbolje i najgore, a ja planiram da idem sve do kraja puta.

Izborna demokratija ne stanuje u Britaniji
O rezultatima parlamentarnih izbora u Velikoj Britaniji izrečene su mnoge ocene, ali jedna činjenica je temeljno prećutana: predstavnici, njih 650, koji će narednih pet godina zastupati volju građana, uopšte nisu oni za koje su se ti isti građani na izborima opredelili.
Sastav parlamenta je, snagom (većinskog) izbornog sistema, potpuno različit od opredeljenja građana.
Tako je Konzervativna partija dobila apsolutnu većinu, obezbedivši 331 poslaničko mesto sa 11,3 miliona glasova, a evroskeptična Stranka za nezavisnost Ujedinjenog Kraljevstva (UKIP) samo jednog poslanika sa 3,9 miliona glasova. Dakle, vladajuća partija je dobila tri puta više glasova, a 330 puta više poslanika u parlamentu! Nije reč o tome da izborni sistem „u izvesnoj meri” prekraja volju građana, nego da formira vlast sasvim nezavisno od te volje.
Ako saberemo UKIP i Zelene, onda su oni zajedno dobili poverenje pet miliona građana i osvojili samo dva mandata, a sve druge grupacije koje su ušle u parlament, ne računajući dve vodeće partije,konzervativce i laburiste, zajedno su dobile poverenje 4,6 miliona građana i osvojile 84 mandata. Dakle, osvojile su manje, a u parlamentu će imati 42 puta više predstavnika. Da ne bi bilo zabune, iskazaću to i u procentima: iskrivljenje izborne volje je 4.200 odsto.
Postavlja se logično pitanje na čemu onda počiva politički sistem u Britaniji, pošto očigledno svoj legitimitet ne crpi iz volje građana. Na nepromenljivosti. I na činjenici da ovakav sistem odgovara nacionalistima u Škotskoj, Velsu i Severnoj Irskoj. Vladajući sistem računa da će se građani prosto pomiriti da ništa nije moguće promeniti. Kada razgrnemo sve propagandne izjave, vidimo da taj sistem počiva na nekoj mešavini apatije i straha građana. Kako su nakon ovih izbora sve maske o demokratičnosti sistema pale, to se stvaraju uslovi da ova smeša preraste u bes i bunt, koji su, po prirodi stvari, drugo lice apatije i straha.
U našoj javnosti često se neodmereno kritikuje proporcionalni izborni sistem, a ne uviđa se koliko nepravedan može da bude većinski sistem, naročito kada je jednokružan i sa ogromnim brojem izbornih jedinica, kao u Britaniji.
I kada se većinski izborni sistem ublaži dvokružnim glasanjem (tako da izabrani kandidat mora da osvoji većinu glasova izašlih), on uvek ima kao rezultat velika odstupanja od iskazane volje građana, najmanje iz dva razloga: (1) izlaznost u drugom krugu je mala i (2) nužno postojanje većeg broj izbornih jedinica dovodi do toga da ogroman broj građana u parlamentu nema političku opciju za koju je glasao.
Ako bi osvojene glasove u Britaniji pretvorili u poslaničke mandate po našem izbornom sistemu, dobili bismo sledeće rezultate: konzervativci – 259 (umesto 331), laburisti – 213 (umesto 232), UKIP – 89 (1), liberali – 55 (umesto 8), Škotska nacionalna partija 34 (umesto 56), dok bi ukupno 7,5 odsto glasova ostalo rasuto ispod cenzusa.
Naravno da ne mislim da se smisao demokratije iscrpljuje na izborima, ali ako su izbori obesmišljeni, onda se to ničim naknadnim ne da ispraviti.
Advokat

Vrtić
Svi prozori mog stana gledaju na jedan dečji vrtić. Tako živim već četrdeset godina. Takva mi je karma. Evo, upravo sad, dok pišem ovaj tekst, u lepo prolećno jutro, deca u dvorištu galame, malo vrište, malo se svađaju, malo se igraju, malo pokušavaju da se dovikuju. Retko koja rečenica može istinski da se razume u toj graji. Sve što čujemo to je jedan konstantni vrisak i pokušaji da svako preko svakoga nešto kaže, da bude najglasniji. Jedino što uspevam da razaberem to je glas umorne i promukle vaspitačice: Deco, da li ste vi normalni? Silazi sa te ograde! Ne drmaj joj klackalicu! I tako svakog dana...
Meni, moram reći, ovi zvuci uopšte ne smetaju, naprotiv. Saživela sam se sa njima, živim uz te male drekavce čitavog života, navikla sam na taj pozadinski šum, baš kao na konstantno svađanje vrabaca u visokoj tuji koja mi je tačno ispod prozora. Kad deca oko podne odu malo da dremnu, skoro da mi i nedostaju, nekako je neprirodno tiho.
Naravno, govorimo o deci koja imaju tri, četiri, pet godina. Normalno je da deca tog uzrasta viču i da ne poznaju kulturu dijaloga. U teoriji, oni će to da nauče s vremenom, kad porastu.
Po podne deca odu svojim kućama, a ja uključim televizor. I onda počnu da se pojavljuju političari, ministri, analitičari, stručnjaci, dobri poznavaoci prilika, uvaženi gosti i ostali pouzdani izvori. Svi do jednoga u pravednom gnevu. Uz njih, tu je obično i ona ista zanemoćala vaspitačica, samo što se na tom mestu zove voditeljka, i obično govori nešto kao „Gospodo, molim vas, gospodo, molim vas...”, ali ja to i dalje čujem kao „Deco, da li ste vi normalni” jer tako je moje uho naštelovano decenijama. Vrtić nastavlja da radi i kad deca odu na zasluženi odmor. Ova deca – jer ne znam kako bih drugačije mogla da ih vidim uz galamu koju stvaraju – dolaze obučena u lepa odela i nose uredno vezane kravate. Cipele im se sijaju, frizure su im uredne. Mnogo su, u tom smislu, napredovali od one raščupane dece iz vrtića. Ali što se tiče međusobne komunikacije, sve je isto. Niko nikoga ne sluša, svako priča svoju priču, a pobeđuje onaj ko je najglasniji. Štaviše, imam utisak, baš kao i kod onih prepodnevnih, da im je ta igra, iako naporna, ipak prilično zabavna. Niko tu ne dolazi da bi čuo onog drugog, naravno. Dolaze da potroše snagu, a snage imaju mnogo. Dolaze da pokažu i dokažu da su najgrleniji, da mogu da nadviču svakog u dvorištu. Takva su pravila te igre. Onaj koji ćuti, njemu ostaje samo da kopa po pesku i eventualno iskopa nešto što je mačka zatrpala. Pa nek se igra c time, kad već ne zna da viče.
Evo jednog predloga za ministra prosvete. Uvesti u škole predmet koji bi se zvao umetnost dijaloga. Jer ovo, draga deco, što naučite u vrtiću, to nije dijalog, to bi se eventualno moglo nazvati debatom. A razlika između debate i dijaloga je ogromna.
U debati se trudimo da sagovorniku nađemo slabo mesto, pa da po tome udarimo. U dijalogu sasvim suprotno, trebalo bi da svog sagovornika osnažimo. U debati naš cilj je da onog drugog dotučemo, dok u dijalogu želimo da čujemo šta sagovornik misli. Iz dijaloga smemo da izađemo i sa promenjenim mišljenjem, a u debati, bogme, takvo nešto smatralo bi se neprimerenom slabošću duha. U debati atmosfera deluje preteće, napadi i upadanja u reč su ono što može i mora da se očekuje, i vaspitačica to treba da zna. U dijalogu učesnici u razgovoru poštuju pravila koja su unapred postavljena. U debati se uglavnom iznose stavovi, ko te pita za činjenice. U dijalogu, svaka strana je spremna da ispituje validnost različitih mišljenja i da o njima promisli. I tako dalje, ima toga mnogo, ali ne želimo da ovaj tekst pretvorimo u dosadno predavanje.
Došli smo, naime, do tačke kad su TV vaspitačice počele da izbacuju goste iz emisija jer ne uspevaju da ih smire. Pošalju ih na spavanje pre vremena. Ova moja, tu ispod prozora, negde oko tri po podne, već posivela od dozivanja dece, sedne umorno na klupu i vidim je, pogleduje na sat i čeka kad će pet. Stalno želim da odem i da je pitam da li uključi TV kad ode kući. E to je ono što me jedino istinski zanima.
Pisac

Od šoka na startu do šampiona na kraju
Dragan Kobiljski je preuzeo odbojkaše Crvene zvezde posle njihovog trećeg uzastopnog trijumfa u prvenstvu i dve „duple krune” u poslednje dve godine. Ako i pod njegovim vođstvom budu prvaci – ništa novo. Ako ne osvoje prvo mesto, moglo bi svakojako da se tumači...
Beogradski „crveno-beli” su ove godine ostali bez Kupa Srbije, ali su sačuvali šampionsku titulu. Do nje su došli preko najtežih protivnika – u polufinalu su izbacili Vojvodinu, osvajača nacionalnog kupa i evropskog Kupa izazivača, i Partizan, koji je do finala rešio sve utakmice u svoju korist (23 uzastopne pobede).
U kakvim okolnostima ste preuzeli ekipu?
Situacija je bila komplikovana zbog toga što se Crvena zvezda navikla na trofeje i, bez obzira na igrački kadar, provejavalo je da se očekuju najveći rezultati. I igrači su bili u šoku. Pre mene treneri su im bili Željko Bulatović i Duško Nikolić, pa su se navikli i na njihov rad i na njih. Kada sam ja došao posle 10 godina, to se promenilo, jer se moj rad, prirodno, razlikuje od njihovog. To smo morali u hodu da prevazilazimo.
Bilo je promena i u ekipi...
Otišla su dvojica najboljih igrača u ligi: korektor Petković i libero Vujić. To je veliki šok za ekipu, jer su oni nosili najveći teret. Prvi je donosio i po 30 poena na utakmici, na njega je najviše „išla” lopta, a drugome i pri rezultatu 24:24 nije „mrdala” lopta na prijemu, ulivao je ogromnu sigurnost.
Kako je uticalo to što ste izgubili Kup, u ligi bili drugi?
U prošloj godini smo izgubili samo od Partizana s 3:2 i jednu utakmicu u grupi, kad nam rezultat nije bio važan, pa smo eksperimentisali. Međutim, prekid zbog novogodišnjih praznika nas je presekao. Najgoru igru smo pružili na početku godine protiv Partizana, pa smo morali sve ispočetka. U Kupu smo izgubili od Vojvodine, koja je skup odličnih pojedinaca i odlično igra. Kad smo se sastali u polufinalu prvenstva, oni su možda bili umorni, ali smo i mi imali problem, jer mesec dana nismo imali nijednu takmičarsku utakmicu od završetka lige do plej-ofa, a i promenili smo dvoranu u kojoj smo domaćini.
Kad ste izbacili osvajača evropskog trofeja, verovatno je ekipa stekla veliko samopouzdanje? 
Cele godine sam pričao igračima da mogu da igraju protiv svakog. Takav smo pristup imali i u Evropi protiv Raisija iz Finske i Ravene iz Italije. Iako smo izgubili od Partizana obe utakmice u ligi, bili smo uvereni da možemo da ga pobedimo. Prve dve utakmice kao gosti dobili smo u petom setu, gde je odlučivala jedna lopta. Slično je bilo i u poslednjoj utakmici, u odlučujućem četvrtom setu. Partizanu je, sigurno, bilo otežano što Mrdak nije bio spreman, ali su njegovi igrači velikom borbenošću učinili da mali detalj odluči prvaka. Protiv manje borbene ekipe bismo lakše završili posao.
Kako se u odbojci uči trenerski zanat? 
Ja sam ga učio kao pomoćnik Igora Kolakovića. Praksa je veoma bitna, kao i mnogo rada. Što viši nivo takmičenja, to bolje. Važna je što jača želja da se tera napred, da se pobedi svaki protivnik.
Kakvi su dometi ove Zvezdine ekipe? 
Imamo izuzetno darovite odbojkaše, pa su uvek na meti menadžera i klubova koji mogu da im pruže bolje finansijske uslove. Zbog toga će sigurno i biti odlazaka, a mi ćemo se osloniti na naše mlade igrače. Uveren sam da dobro radimo i da ćemo da stvaramo nove dobre igrače.
Radili ste u bogatijim zemljama od naše. Kakav utisak imate kad njihove prilike uporedite sa našim? 
Bio sam trener u Sloveniji i Kataru. Što se tiče nekih dodatnih stvari, možda malo fale mašine za servis, koje su normalne na nekom višem nivou, ali Crvena zvezda kao klub poseduje sve što je potrebno za dobar i kontinuiran razvoj mladih igrača. Ima svoju salu, u kojoj odbojkaški tim raspolaže dovoljnim brojem termina za trening. Imamo i odličnu selekciju i sve osnovne stvari koje su, u suštini, i presudne.
-------------------------------------------------------------------------
Zvezda ima poverenja u bivšeg igrača Partizana
Kako ste kao bivši igrač Partizana primljeni u Crvenoj zvezdi?
Prezadovoljan sam kakav odnos prema meni imaju svi ljudi u klubu. Osećam izuzetnu podršku u svakom segmentu i donošenju odluka. Razume se, to donosi odgovornost, ali je mnogo teže kad nemate slobodu da odlučujete. Veoma su me podržavali i igrači i saradnici, pa smo od prvog dana ozbiljno i dobro trenirali.

Bjelica zvezda Evrolige
U predigri najvećeg evropskog košarkaškog spektakla u sezoni srpska košarka je dobila veliko priznanje. Dan uoči početka fajnal-fora Evrolige u Madridu su uručena priznanja najboljim akterima elitnog klupskog takmičenja, a među dobitnicima su četvorica naših reprezentativaca. Zvezda Evrolige je Nemanja Bjelica (27). Krilni centar Fenerbahčea glasovima trenera i navijača izabran je za najkorisnijeg igrača sezone, a u idealnoj petorci su se našli i centar Crvene zvezde Boban Marjanović i plejmejker CSKA Miloš Teodosić, dok im društvo prave lider Olimpijakosa Vasilis Spanulis i krilni centar Reala Felipe Rejes. Titulu „zvezda u usponu” poneo je Bogdan Bogdanović, bek Fenerbahčea, najbolji strelac je Tejlor Ročesti iz Nižnjeg Novgoroda, a defanzivac Brajan Danston, član Olimpijakosa.
U poslednjih deset godina Bjelica je drugi Srbin koji je poneo laskavo priznanje. Titulu MVP-ja pre njega zaslužio je Miloš Teodosić za sezonu 2009/10. u dresu Olimpijakosa. S obzirom na društvo u kakvom su – Parker (Makabi), Papalukas (CSKA), Šiškauskas (CSKA), Navaro (Barselona), Dijamantidis (Panatinaikos), Kirilenko (CSKA), Spanulis (Olimpijakos) i Rodrigez (Real), svako objašnjenje gubi smisao. Bjelica je bez sumnje najkompletniji evropski igrač današnjice. Kombinacija visine, brzine, veštine i inteligencije, jednako dobar u oba pravca igre, ali, pre svega, timski vojnik. Veliku zaslugu za uzlet do najboljeg evropskog igrača imaju dvojica trenera koji su mu konačno dali ulogu koja mu pripada, Željko Obradović i Aleksandar Đorđević, ali neosporno je da je Svetislav Pešić najviše uticao na njegovu karijeru.
Bjelica je ponikao u Partizanu, prošao kroz mlađe kategorije pod budnim okom velikog stručnjaka za otkrivanje talenata, Ace Janjića, ali nije dobio šansu da napravi korak ka prvom timu. Loša klupska procena, menadžerski interesi i forsiranje netalentovane dece uticajnih roditelja odveli su ga u Austriju, gde je u Arkadiji odigrao prve dve seniorske sezone. Ispostaviće se da je dolazak u Crvenu zvezdu 2008. bio ključan za dugajliju sa umom plejmejkera iz novobeogradskog bloka 70. Pešić ga je na preporuku saradnika doveo na probu i ostalo je košarkaška bajka. Iako mu je visinom (209) mesto više bilo pod košem, iskusni stručnjak ga je prekomandovao na poziciju plejmejkera, prepoznavši neverovatnu kreativnost, koja u spoju sa tehnikom od košarke pravi čaroliju. Posle prve sezone postao je reprezentativac, na debiju u Poljskoj osvojio je evropsko srebro i bio najbolji skakač tima. Izabran je za sportistu godine Sportskog društva Crvena zvezda i bio lider u drugoj sezoni.
Pravi potez povukao je i u izboru drugog kluba. Iako ga je na draftu 2010. kaparisao Vašington kao 35. pika (prosledio Minestoti), potpisao je petogodišnji ugovor sa Laboral Kućom, spreman da prođe dril Duška Ivanovića (žargonski ga nazivaju trenerom „goničem robova”), kako bi skinuo pečat „mekanog” igrača. Strpljivo je nosio breme „klupe”, postajao snažniji i eksplozivniji, a posle tri godine pretvorio se u košarkaški vatromet pod komadom najtrofejnijeg evroligaškog stručnjaka, Željka Obradovića. Sezonu u kojoj je Fenerbahče došao do debitantskog fajnal-fora sa timovima koji imaju 17 titula, Bjelica je začinio impresivnim učinkom – odigrao je 27 utakmica, sa prosečno toliko minuta, ubacivao 11,9 poena, imao 8,6 uhvaćenih lopti, 1,9 asistencija i 1,2 osvojene lopte, za indeks korisnosti 18,3, drugi posle Bobana Marjanovića.
– Ovo je istorijski momenat za mene i Fenerbahče. Želim da zahvalim svima koji su glasali, saigračima, trenerima i ljudima u klubu koji su mi omogućili da dobijem priznanje koje mi mnogo znači – rekao je Bjelica prilikom dodele trofeja.

Teodosić: Povukao bih se ako bi došao strani igrač
MADRID – Jedan od najboljih košarkaša Evrope Miloš Teodosić izjavio je da bi se povukao iz reprezentacije Srbije ukoliko bi bio angažovan strani igrač.
Teodosić je u razgovoru za hrvatske „Sportske novosti” u Madridu, gde se njegov tim CSKA Moskva priprema za učešće na fajnal-foru Evrolige, naveo da srpskoj reprezentaciji nije potrebno da dovodi strance kako bi došla do uspeha.
„Ako bi Srbija odlučila da uzme stranca u reprezentaciju, ja bih tog trenutka prestao da igram za nacionalni tim. Ne bi me to zanimalo čak ni kao navijača, u tome ni na koji način ne bih želeo da učestvujem. Meni to nije normalno”, rekao je Teodosić u razgovoru sa Bernardom Jurišićem, novinarom hrvatskog lista, koji je najzanimljiviji deo preneo na društvenim mrežama.
Izvanredni srpski plejmejker istakao je da se zna „šta je klub, a šta reprezentacija”.
„Ja bih uvek igrao s onim što imam, bez obzira da li je to dovoljno za zlato, peto ili deseto mesto. Čak i da imamo priliku da dovedemo stranca s kojim bismo sigurno bili prvaci, ja to svejedno ne bih prihvatio. To nema smisla. Radi, stvori prave igrače, stvori pravu reprezentaciju, pa s njom osvoji medalju. A ne da se švercuješ s nekakvim strancima koji nemaju veze s tom zemljom”, kazao je, između ostalog, Teodosić.
Selektor reprezentacije Srbije Aleksandar Đorđević reagovao je na spekulacije pojedinih medija o eventualnom angažovanju stranaca u nacionalnom timu još u martu, kada je energično odbacio takvu mogućnost.
„Moj stav o strancima u reprezentaciji Srbije odavno se zna. Mnogo puta sam jasno rekao da me angažovanje stranih igrača u nacionalnom timu ne interesuje i to ću ponoviti poslednji put. Više neću reagovati na ovakve tabloidne vesti koje se plasiraju zbog interesa pojedinih menadžerskih agencija”, rekao je tada Đorđević.

Nikad manja podrška vladi nemačkog kancelara Olafa Šolca
BERLIN – Podrška koalicionoj vladi nemačkog kancelara Olafa Šolca pala je na najniži nivo od dolaska na vlast krajem 2021. godine.
Nezadovoljstvo javnosti Šolcovim Socijaldemokratama, Zelenima i Slobodnim demokratama dostiglo je najviši nivo dosad - oko 70 odsto, pokazala je anketa agencije za istraživanje javnog mnjenja INSA koju je objavio nemački list „Bild”, preneo je Blumberg.
Manje od 40 odsto ispitanika, što je rekordno nizak nivo, podržalo bi jednu od tri stranke na izborima ako bi oni bili održani sada, pri čemu bi birači radije podržali antimigrantsku, desničarsku Alternativu za Nemačku (AfD) nego Šolcov SPD.
Nezadovoljstvo javnosti zbog inflacije, rekordne imigracije i skupih mera zaštite životne sredine mesecima je opterećivalo Šolcovu koaliciju.
Međusobna trvenja i upiranja prstom zaustavili su sposobnost koalicije da napreduje u ispunjavanju ambicioznog plana dekarbonizacije ekonomije, posebno zbog sve većih troškova energenata i rastuće podrške AfD-u protiv establišmenta.
Šolc se trudi da ostane pozitivan, piše agencija, ne samo suočen sa mučnim političkim nezadovoljstvom, već i kada se Nemačka bori sa ubrzanim starenjem stanovništva i nedostatkom kvalifikovane radne snage, posebno u oblasti tehnologije, zdravstvene zaštite i nege dece.
Zabrinutost zbog akutnog manjka radnika u ključnim sektorima i ogroman priliv migranata koji se ubrzao nakon ruskog napada na Ukrajinu ponovo je pokrenuo društvene debate o integraciji i politici zaštite granice.

Kome smetaju srpske zastave na Egzitu
Događaj iz Novog Sada gde su organizatori Egzit festivala sa bedema Petrovaradinske tvrđave skinuli zastavu na kojoj je predstavljena mapa Kosova i Metohije u bojama srpske trobojke i sa srpskim grbom, nekako se stidljivo provukao kroz medije. Radost što dolaze gosti, ko peva i kako svira, „sakrili” su ovaj sramni događaj. Ali su zato društvene mreže „gorele”, uz osuđujuće komentare.
Šta se zapravo desilo: kako bi pokazali što više servilnosti za svoje goste iz zemalja koje priznaju nezavisnost Kosmeta, organizatori su odlučili da skidaju srpske simbole u Srpskoj Atini, “da ih ne vređaju” a na njihovo mesto postavili su srce sa znakom mira.
Baš dok Kurtijevi do zuba naoružani specijalci svakodnevno hapse i maltretiraju naše sunarodnike u južnoj srpskoj pokrajini, Egzit je odlučio da promoviše „mir”. To je mnogo više od servilnosti jer je prekršen ustav i član zakona o nacionalnim simbolima.
Grupa mladih patriota su zastavu sa mapom Kosmeta postavili pre nekoliko dana kao vid podrške našem narodu u južnoj srpskoj pokrajini u ovim teškim trenucima. To je odmah zasmetalo autošovinistima okupljenim u nekim organizacijama i partijama. Mnogo je urađeno na suzbijanju antišovinizma u našoj zemlji, ali pojavni oblici ove bolesti i dalje mogu da se vide. Primer za to je ovaj slučaj.
Pojedinci su već par puta pokušavali da uklone zastavu, u čemu su ih mlade patriote sprečile.
I to nie usamljen incident. Samo dan posle skandala u Novom Sadu, kada su organizatori Egzit festivala sa bedema Petrovaradinske tvrđave skinuli zastavu na kojoj je predstavljena mapa Kosova i Metohije, na istoj manifestaciji dogodio se novi..
Ovog puta je na jednom od nastupa mladić je podigao zastavu na kojoj je bila mapa Kosmeta u bojama srpske zastave i natpis „Nema predaje”. Opkolili su ga i tražili da je skloni. Bilo je povuci-potegni ali taj srpski patriota nije odustao.
Da li većina građana Novog Sada ne gleda blagonaklono na skidanje srpskih simbola, siguran sam da ne gleda. I da im nije drago. I vasceloj Srbiji nije pravo. I to prolazi “ispod radara”.. I nikom ništa. Ako potpisnika ovih redova bilo ko optuži za preterani patriotizam ili slične emocije, znaće odakle dolaze ti napadi, pokazaće oni pravo lice.

Mi ne idemo nikud i ne radimo ništa
Prozapadne opozicione stranke koje organizuju proteste nikako ne žele da se oprobaju na izborima nakon što su već deset puta okupili svoje pristalice na ulicama.
Nesvakidašnji zahtev dela opozicije da se ne raspisuju izbori politički je fenomen kakav se retko može videti u svetu, ali u Srbiji je izgleda i to moguće. Samo u Srbiji postoji opozicija kojoj nije cilj dolazak na vlast ili bar ne dolazak na vlast na izborima.
Tokom jučerašnje protestne šetnje imali smo priliku da ovo čujemo od predsednika Demokratske stranke Zorana Lutovca u izjavi za televiziju N1 koja je medijski promoter protesta i dela opozicije koji ih organizuje.
Na pitanje reporterke N1 da li misli da su izbori pravi način da se protesti kapitalizuju kako smatraju brojni analitičari, Lutovac kaže da to nije dobra procena.
- Leto je, manje je ljudi na ulicama, to treba raditi kad ste najjači, a ne kad slabite. Najjači ste krajem avgusta ili početkom septembra kad se ljudi vrate sa odmora - rekao je Lutovac.
Po svemu sudeći, okupljenih je zaista sve manje, a deluje da su pristalice prozapadne opozicije morale da napuste Srbiju zbog ,,diktature” i lošeg života te da svoju tugu blaže na plažama primorskih zemalja.
Ipak, Lutovac ne sumnja da će se pristalice vratiti. Samo da se završe letovanja. 
Međutim, ni tada, izbori neće biti tema za ovaj deo opozicije već formiranje prelazne vlade bez izbora, legitimiteta i mimo volje naroda kako je to već viđeno tokom dvehiljaditih.
- Izbori za nas nisu tema. Ako raspišu izbore, imaće građane na ulicama - poručio je Lutovac.
Ne može se reći ni da Lutovac nije u pravu jer bi svaki izlazak na izbore podrazumevao i uvek neugodni cenzus od tri odsto. 
Na drugoj strani, za tehničku vladu nije vam neophodno ništa. Eventualno konsultacija u nekoj od stranih ambasada. Posle toga i lideri opozicionih stranaka bi mogli na neku od egzotičnih destinacija. Naravno, o našem trošku. Red je da i oni odmore. Ipak su se naradili.

OVO NEMA NIGDE NA SVETU: OPOZICIJA PRETI VUČIĆU AKO RASPIŠE IZBORE!

N1: Analitičari misle da opozicija treba da kapitalizuje ove proteste. Mislite li da su izbori način?

Zoran Lutovac: Ne, to nije dobra procena! Leto je, manje je ljudi na ulicama, to treba raditi kad ste… pic.twitter.com/gqcZWohz1o
— Detektor laži (@LaziDetektor) July 9, 2023

Srpska jedina štiti Ustav BiH i Dejton
Od našeg stalnog dopisnika 
Banjaluka – Republika Srpska nije izvor problema, već mesto na kom se donose odluke koje pozivaju na domaći dogovor i pronalazak rešenja. U Banjaluci nisu izglasani akti o secesiji, već akti koji omogućavaju relaksaciju i koji pozivaju na dijalog i dogovor. Kao što se desilo na nedavnoj sednici dve entitetske vlade, što mi vidimo kao model odnosa za budućnost, rekao je Nenad Stevandić, predsednik Narodne skupštine Republike Srpske. On je u razgovoru za „Politiku” istakao da je već posle tri dana nakon zajedničke sednice vlada Republike Srpske i Federacije BiH došao „doprinos” saradnji naroda i entiteta i od strane Kancelarije visokog predstavnika (OHR).
„Oni su svoje sporne odluke doneli svega tri dana posle sednice na kojoj su započeti domaći dogovori. To sve objašnjava. Ne dozvoljavaju da se sami dogovorimo. Ne odgovara im da se priča o investicijama, o povratku mladih, zapošljavanju i rastu BDP-a”, rekao je on. Govoreći o podeli državne imovine, podsetio je da su jedine granice koje su nacrtane posle Drugog svetskog rata one koje su podelile entitete u BiH. „Te granice su plod međunarodnog ugovora. Šta one dele ako već nisu međudržavne granice? Pa dele imovinu entiteta! Stoga pokušaj osporavanja imovine Republike Srpske u stvari predstavlja svesno izazivanje krize i sukoba.”
 
Utisak je da BiH ulazi u ozbiljnu krizu. Skupština je usvojila dva zakona i njima odbacila odluke visokog predstavnika i Ustavnog suda BiH. Oba zakona suspendovao je Kristijan Šmit. Šta je Srpsku opredelilo na ove korake? 
Nesporno je da je visoki predstavnik generator sukoba i nesporazuma u BiH. To proističe iz činjenice da on nema legalno imenovanje. Po relevantnim rezolucijama SB UN, BiH je bez visokog predstavnika. Jake zemlje, koje ne zavise mnogo od SB UN, progurale su da Šmit sedne u kancelariju visokog predstavnika bez obzira na to što nema legalitet. Zato imamo stvaranje cikličnih krugova krize. Takođe, Ustavni sud BiH je jedina institucija koja ne počiva na dejtonskim principima – konsenzusu dva entiteta i tri naroda. Tamo dominiraju tri stranca, koji zajedno s dva Bošnjaka preglasavaju Srbe i Hrvate. To je izvor svih problema. Sve što je i ranije radila Narodna skupština RS bila je reakcija na odluke koje donose ove institucije. Neverovatno je da Bošnjaci ne žele da imaju još jednog Bošnjaka u Ustavnom sudu, već nastoje da tamo ostane Nemac ili Albanac. To je za nas znak da se sa BiH upravlja spolja, a za druge nada da će strane sudije, kao u ratu strani avioni, doneti prednost Bošnjacima.
 
Odluke Skupštine RS nailaze na ozbiljnu ljutnju na Zapadu. 
Mi moramo ostati jedinstveni i uporni, ne sme biti pukotina među Srbima. Moramo sačuvati odlične odnose sa Srbijom i svoju neutralnost. Imamo otvorene sve komunikacijske kanale, čak i sa zemljama koje nas stalno kritikuju. Mi ćemo nastaviti da nudimo rešenja, koja će uvek biti zasnovana na dejtonskim principima, a to znači da nijedna odluka ne sme da bude doneta preglasavanjem, bez saglasnosti dva naroda i dva entiteta. A upravo su to radili visoki predstavnik i Ustavni sud BiH. Mi to razumemo kao nastojanje da se ovde provociraju krize i sukobi. Na to reagujemo pametno i nećemo dozvoliti da budemo okrivljeni za ono što je neko drugi smislio.
 
Da li je nametanje model po kom dugoročno može disati BiH? 
Ne, naprotiv, to je potpuno glupo, jer u BiH je već ispod 1,5 miliona Bošnjaka, oko milion Srba i manje od pola miliona Hrvata. Niko nikog tu ne može da nadjača i ugrozi. Mogu samo da se stvaraju nepotrebne krize. Razumem frustraciju Bošnjaka zbog percepcije da samo oni nemaju svoju državu. Zato postoji neki prikriveni cilj da se preko geopolitičke osovine – koju ovde drže Amerikanci i Britanci, posredstvom OHR-a i stranih sudija – isposluje neka supremacija Bošnjaka. Ali to ne može i neće ići preko leđa druga dva naroda i može samo silom da se desi. To ne žele ni Hrvati, koji su u zadnje vreme bili zavisni od Srba, i čiju smo poziciju štitili samo zato da ne bismo mi došli na red, a ne zato što smo u ljubavi s onima koji često pokazuju proustaške stavove. Srpska nije osnovana voljom tih sila koji sada rade protiv nje, ali je od njih prihvaćena kao neminovnost. Ipak se nadležnosti Srpske stalno tope i ako se to nastavi biće kao da je nismo ni stvorili i zato je reakcija RS tako odlučna.
 
Dakle, sem brige za državnu imovinu, korake Srpske uslovila je akumulacija nezadovoljstva. Ipak stižu upozorenja. 
Sva briga kojom Dodika žele da predstave kao figuru koja krši Dejtonski sporazum i ustavni poredak velika je laž. Dodik ima poseban stil, ali on je samo alibi da se dovrši posao obesmišljavanja i obezvlašćivanja RS. Manji deo opozicije to ne razume. Pa još daju podsticaj alibiju međunarodnog faktora. Dodik ima veliki politički kapacitet i vuče najveći broj konaca. Ali to je stvar koja pripada političkom spektru. U pravnom spektru ni Dodik ni RS nikada nisu doneli odluke o disoluciji. Nijedna institucija RS nije donela odluku o otcepljenju. Naše odluke treba pažljivo čitati. Mi u njima tražimo da se izaberu sudije Ustavnog suda BiH, jer je tako predviđeno. Ali volje za to nema kod Bošnjaka koji te sudije mogu da koriste za atak na RS. I zato smo tu gde jesmo. Što se imovine RS tiče, kada smo 2012. potpisivali ugovor s nemačkom kompanijom u vezi s izgradnjom energetskih objekata – isti ovaj kakav sad imamo sa Srbijom, jer su Nemci odustali – tada Ustavni sud nije problematizovao imovinu. Nije smeo protiv stranaca, niti su federalni partneri vikali da ne možemo bez njihove saglasnosti. U pozadini je srbofobija, a ne zajednički razvoj.
 
Dakle, odgovornost za krizu smeštate pre svega u Sarajevo i kod međunarodnih predstavnika. 
Pogledajte, na 9. januar su ranije dolazili svi. Sve do momenta kada su stranci odlučili da izazovu krizu. Nakon što su Dan RS proglasili neustavnim, počinje kriza, a mi počinjemo još žešće da ga slavimo. Svetosavska nagrada je takođe problematizovana od Bošnjaka, ali je Ustavni sud odlučio da ona nije uvredljiva. Taj sud je ušao u formu da deli srpske svece. Da procenjuje koji svetac vređa interese bošnjačkog naroda. Pa ih valjda Sveti Sava ne vređa, jer je Srbin, a Sveti Stefan, ipak, vređa. Oni su se upustili i u meritum verskog, društvenog, običajnog i potpuno polupali lončiće.
 
Da li RS nastupa jedinstveno u aktuelnoj krizi? 
Kao osnivač SDS-a i iz kog sam izašao u vreme čudne nacionalne politike u najvećoj stranci opozicije, mogu samo da skinem kapu za poslednje stavove i da kažem da se ta partija ponaša državotvorno. Nadam se da će tako i ostati. Trenutno, SDS je stranka opozicije koja razume razliku između vlasti i države.
Setite se, targetiranje Karadžića nekada je bilo isto kao aktuelno prokazivanje Dodika. Karadžića su najpre oterali u šumu, pa u zatvor, a prethodno su mu garantovali da neće biti procesuiran. Pravili su hajku kako bi od njega napravili kriminalca, lažući da je iz Prijedorske banke odneo tri miliona maraka. Želeli su stvoriti nezadovoljstvo naroda prema njemu, što nije uspelo. Ne verujem ni da će uspeti aktuelni pokušaji po istom principu. Nismo mi društvo koje drugačije živi i radi ili ima drugačije demokratske principe od nemačkog, francuskog ili švajcarskog modela. U vreme evropske cenzure u vezi s ratom u Ukrajini možemo čak reći da smo pet puta slobodniji. U Banjaluci možete da kritikujete i hvalite Putina ili Zelenskog, a u Berlinu i Parizu to ne smete. Udar na RS, sem napada na naše vrednosti, jeste udar i na demokratsko društvo.
 
Neki u poslednjim dešavanjima u RS pronalaze baš uticaj dešavanja u Ukrajini. 
Sukob u Ukrajini ima veze sa situacijom u celom svetu. Pa ima refleksije i na Balkan. Mi u tom ratu ne učestvujemo. Nepoštovanje međunarodnih ugovora je uvek generator koji dovodi do ratova. Nepoštovanje Kumanovskog sporazuma i Rezolucije 1244 izaziva krizu na KiM, jer Srbi nisu dobili svoje bezbednosne snage da ih štite. Minski sporazumi nisu poštovani dok je trajala tortura nad stanovništvom Donbasa. Ako se setimo kako se pred Drugi svetski rat raspalo Veće naroda i kako se danas ljuljaju UN, možemo da povučemo mnoge paralele. Ali mi nigde ne treba da srljamo. BiH treba da se liši ambicije za priključivanje u bilo kakve vojne asocijacije. Ali EU je odlučila da pritisne BiH da se mora opredeliti. Na svu sreću bez mišljenja Srba to se ne može desiti. Blokirali smo pristupanje NATO-u i uvođenje sankcija Rusiji. Srpska može da se ponosi kako tretira ukrajinsku manjinu, koja je ovde najbrojnija. U Prnjavoru živi nekoliko hiljada Ukrajinaca, koji imaju svoje crkve i mi želimo da niko u Srpskoj nema ikakvih problema. To je za nas čast.
 
Verujete li u neka saznanja da se razmatra smena Dodika? 
Mi smo OHR još ranije potpuno pobedili, argumentima i dokazima. Dokazali smo da su svi visoki predstavnici imenovani rezolucijama SB UN. Prezentovaćemo dokumente koji su potpisani između parafa i potpisa Dejtonskog sporazuma, sa takozvane Konferencije za implementaciju mira u Londonu – koja je ustanovila Savet za sprovođenje mira (PIK) i pozvala zvaničnim dokumentima SB UN da potvrdi prvog visokog predstavnika. Dakle, čak i kada bi Šmit smenio Dodika, mi to ne bismo objavili, jer nema legalitet. Ako nema legalitet imenovanja i njegove odluke su nelegalne. Pa kako onda da njegove odluke objavljujemo u „Službenom glasniku RS”? Ovog trenutka, Srpska je ta koja čuva pravni poredak u BiH. Sve akcije iz RS zasnovane su na pravu i to svi dobro znaju. Zato su prešli na drugu strategiju – zloupotrebu Ustavnog suda.
 
Šmit je nametnuo zakon koji inkriminiše one koji ne poštuju njegove, kao i odluke Ustavnog suda. 
Time želi da upotrebi domaće institucije za izazivanje krize. To će opet raditi nametanjem zakona. Oni koji budu prihvatili da sprovode takve zakone mogu da naprave poremećaj mira. Zato je Dodik najavio da će u Nemačkoj tužiti Šmita za lažno predstavljanje, ali i za narušavanje mira, a to je najveći zločin. Mi u RS sem pravnog poretka RS i BiH čuvamo i mir.
 
Posebnu nervozu na Zapadu izazvala je najava suspenzije ingerencije Suda i Tužilaštva BiH i agencije Sipa. 
Jedan šeik je u otporu zapadnjačkoj agresiji rekao da muslimani ne jedu svinjetinu, ali da ako treba da umru od gladi, možda i mogu da ih nateraju na to. Ako naše postojanje bude ugroženo, bićemo prinuđeni da donosimo zakone koji će imati pravni legalitet i koji će se primenjivati na teritoriji RS. A sasvim drugi zakoni će važiti u FBiH. Imaćemo praktično dve zemlje. To ne priželjkujem, već se nadam da će biti pameti u međunarodnim centrima, što uključuje i neophodnu katarzu u EU, koja ovde treba da zameni OHR. Treba da se imenuju domaće sudije i da se sprovode domaći zakoni, te da niko nikome ne koči razvoj.
 
Na osnovu čega tvrdite da se neće dozvoliti da Srbi u BiH budu svedeni na manjinu i podvrgnuti nasilju kao na KiM? 
Teroristički režim koji na KiM ugrožava Srbe često pominje Srpsku, što je za nas veliko priznanje. Kada tvrde da neće dozvoliti RS na KiM, to je potvrda da je Srpska toliko etablirana da joj se ni ćošak ne može odbiti. Niko sem naše skupštine neće donosi odluke u ime nas, niti će imenovati gradonačelnike u ime naših građana tako što će da raspisuje izbore i sa dva-tri odsto izlaznosi priznaje njihove rezultate. A mnogi u Sarajevu bi to voleli. U RS postoje dva veća naselja sa Bošnjacima, Kozarac i Janja, koja uživaju svu našu pažnju, prava i ljubav. Ipak, BiH iz devedesetih i danas nije ista. U Sarajevu nema Srba, svi gradovi su monoetnički u oba entiteta, uz izuzetke Drvara, Glamoča, Grahova i Petrovca u FBiH. Izmaštana multietnička priča je samo lažni građanski model za konačnu supremaciju Bošnjaka.

Bajden: Saudijska Arabija i Izrael daleko su od sporazuma o normalizaciji odnosa
Izrael i Saudijska Arabija su daleko od sporazuma o normalizaciji koji bi uključivao sporazum o odbrani i američki civilni nuklearni program, rekao je predsednik SAD Džozef Bajden u intervjuu za Si-En-En.
Američki zvaničnici su posredovali u pokušaju da postignu dogovor o normalizaciji odnosa između dve zemlje, podseća Rojters.
„Daleko smo odatle. Imamo o mnogo čemu da razgovaramo”, rekao je Bajden.
Izraelski ministar energetike Izrael Kac je prošlog meseca izrazio protivljenje ideji da Saudijska Arabija razvija civilni nuklearni program kao deo bilo kakvog uspostavljanja odnosa između dve zemlje posredstvom SAD.
Bajden je ukazao na odluku Saudijske Arabije, uoči njegove posete kraljevstvu prošlog leta, da otvori svoj vazdušni prostor za sve avio-prevoznike, otvarajući put za više preleta ka i iz Izraela, prenosi Tanjug.

Bajden otputovao na evropsku turneju, posetiće Britaniju, Litvaniju i Finsku
Predsednik SAD Džozef Bajden otputovao je danas na evropsku turneju tokom koje će posetiti Veliku Britaniju, Litvaniju i Finsku, javlja Rojters.
Bajden će večeras stići u London, a narednog dana će se sresti sa britanskim kraljem Čarlsom III, prvi put od kada je krunisan.
On će razgovarati i sa britanskim premijerom Rišijem Sunakom u Dauning stritu.
Sledeća poseta je samit NATO u Viljnusu, u Litvaniji.
Bajden će provesti dva dana u glavnom gradu Litvanije, koja je domaćin godišnjeg samita NATO.
On ćee učestvovati na sastancima sa liderima i održati govor na Univerzitetu u Viljnusu.
Konačna stanica je Helsinki, gde se očekuje da će Bajden u četvrtak proslaviti proširenje NATO sa Finskom kao najnovijom članicom alijanse.
Ova nordijska zemlja je u aprilu postala 31. članica NATO.
Bajdenov savetnik za nacionalnu bezbednost Džejk Saliven rekao je da će Bajdenovo putovanje „pokazati predsednikovo vođstvo na svetskoj sceni”, navodi AP, prenosi Tanjug.

Đorđević: Sanjam „Bože pravde” na pobedničkom postolju
BEOGRAD – Selektor košarkaške reprezentacije Srbije Aleksandar Đorđević otkrio je danas da se svakog jutra budi sa željom da na narednom velikom takmičenju nacionalni tim odvede stepenicu više i na pobeničkom postolju čuje himnu „Bože pravde”.
Predvođenja Đorđevićem, Srbija je prošle godine na Svetskom prvenstvu Španiji posle duže vremena osvojila srebrnu medalju, pošto je u finalu poražena od selekcije SAD sa 129:92.
„Ne osećamo dodatni pritisak, već želju i odgovornost da napravimo još jedan dobar rezultat. Nadam se da ćemo moći i da ćemo biti zdravi i spremni za to. Planiramo da osvojimo sjajniju medalju nego prošle godine na Mundobasketu. Svako jutro se budim sa željom da sledeće godine na SP čujem himnu 'Bože pravde”, rekao je Đorđević.
Đorđević je dodao da će širi spisak kandidata za Evropsko prvenstvo ove godine objaviti sledeće nedelje i najavio nekoliko izmena u odnosu na sastav sa Mundobasketa.
„Raduju igre potencijalnih kanidata, neki su podigli nivo igre, ima dosta igrača koji su napravili izuzetne rezultate tokom sezone. Neki i nisu, tako da će biti pormena na širem spisku. Raduljica je lagano počeo da trenira, imao je komplikovanu povredu skočnog zgloba. Biće pozvan, on je prošle godine imao značajnu minutažu. Pokušaćemo da napravimo program za njega, nadam se da će biti spreman i da će ponovo biti onaj stari Raduljica”, rekao je Đorđević.
On je na događaju Smart Talk, koji su u Mikser Hausu organizovali Američka privredna komora u Srbiji i Rajfajzen banka, rekao da je medalja na Svetskom prvenstvu u Španiji dala podstrek da nastavi da se bavi trenerskim poslom.
„Kada imate rezultat, onda znate da ste na pravom putu i imate satisfakaciju. Košarka je moja strast, tu sam se pronašao i smatram najvećim uspehom u karijeri to što volim ono što radim”, poručio je Đorđević.
Govoreći o slabim rezultatima srpske selekcije u poslednje vreme, Đorđević je istakao da deo odgvoronosti snose i bivši reprezentativci.
„Imali smo generacijski jaz u rezultatima na velikim takmičenjima. Nismo se dovoljno trudili da skinemo teret sa tih igrača i pomognemo im da postanu zvezde. Nije lako, sujete velikih igrača su velike. Čekali smo da dobijemo ponudu. Nije nam data šansa da prenesemo znanje, ljudi u nama nisu prepozanli kvalitet, a možda su bili u strahu zbog promena”, rekao je Đorđević.
On je dodao da ne može sebe da zamisli u individualnom sportu, osim u skijanju.
„Život grupe ljudi, tima, svakodnevni rad i proces dolaženja do trofeja je nemerljiv. Period od prvog susreta kada se okupimo na pripremama pa sve do trenutka kada osvojimo trofej, to jednostavno ne može da se opiše. U kolektivnom sportu težimo stvaranju prijateljstva, koje će nam pomoći da rešimo neki problem. Ako smo kao familija, onda ćemo potražiti savet saigrača i zajednički pronaći rešenje”, objasnio je Đorđević.
Stvaranje šampionskog tima počinje u svlačionici, koja je „sveta zemlja za postizanje dobrog rezultata”, otkrio je Đorđević.
„Košarka je koletivni sport, gde nema egoista i morate da se oslonite na saigrače kako na terenu, tako i van njega. Jedan je lider, koji ima velikii uticaj na tim i na koga možemo da se oslonimo u teškim situacijama. Moja filozofija je da svaki od 12 igrača ima to nešto lidersko u sebi i trener mora da izvuče iz njega”, kazao je on.
Kako je rekao, trudi se da bude kao treneri sa kojima je sarađivao tokom igračke karijere, a koji su „bili gospoda i nikada nisu koristili psovke, čak i kada su bili besni ili ljuti, iako je ponekad čovek primoran da odreaguje oštro, kako bi sačuvao disciplinu u ekipi”.
„Jedan igrač ne pravi tim, ali može da upropasti ekipu.Trener mora to da prepozna. Neko može da kvari atmosferu u timu, ali to ne znači da je loš čovek ili igrač. Zato sam se prošle godine zahvalio jednom igraču, koji je reagovao, kako je reagova”, rekao je Đorđević, aludirajući na sukob sa Vladimirom Micovim, koga je posle incidenta tokom priprema isključio iz reprezentacije.
Đorđević je tokom karijere igrao za Partizan, Milano, Fortitudo, Portland, Barselonu, Real i Skavolini.
Za reprezentaciju Jugoslavije odigrao je 108 utakmica i osvojio zlatne medalje na Svetskom prvenstvu 1998. i šampionatima Evrope 1991, 1995, 1997, srebo na Olimpijskim igrama 1996. i bronzu sa EP 1987. godine.
Ostaće upamćen po brojnim trojkama, među kojima su čuvene iz Istanbula 1992. godine kada je u poslednjim sekundama Partizanu doneo titulu prvaka Evrope i 1997. protiv Hrvatske na šampionatu u Barseloni.
Pre nego što je seo na klupu Srbije, trenirao je Beneton i Olimpiju iz Milana.

Fudbaleri Dnjepra i Sevilje finalisti Lige Evrope
BEOGRAD - Fudbaleri Dnjepra i Sevilje plasirali su se u finale Lige Evrope pošto su večeras u revanšima polufinala bili uspešniji od Napolija, odnosno Fiorentine.
Dnjepar je u Kijevu slavio protiv Napolija sa 1:0 i prošao dalje nakon remija u prvom meču u gostima (1:1), dok je Sevilja pobedila Fiorentinu i u revanšu (2:0) posle ubedljivih 3:0 na domaćem terenu.
Plasmanom u finale ukrajinski klub je ostvario najveći uspeh u istoriji, a Sevilja je u prilici da odbrani titulu i osvoji četvrti trofej Lige Evrope, nakon slavlja 2006, 2007. i prošle godine.
Utakmicu u Kijevu između Dnjepra i Napolija sudio je najbolji srpski arbitar Milorad Mažić.
Rezultati:
Dnjepar - Napoli 1:0 (Seleznjov 58)
Fiorentina - Sevilja 0:2 (Baka 22, Kariko 27)
Finalna utakmica Lige Evrope biće odigrana 27. maja u Varšavi.

Generalna proba za raspad Jugoslavije
Bila je to osmišljena i, pokazaće se, tragična zloupotreba fudbala. Umesto da zvižduk sudijske pištaljke na zagrebačkom „Maksimiru” pre 25 godina označi početak utakmice Dinamo – Crvena Zvezda, stadionom je odjekivao reski zvuk truba rata.
Iako su hrvatsko-srpski sukobi tada već eskalirali na nekim lokacijama, nova vlast Franje Tuđmana je međusobni sukob navijača, opštu tuču sa milicijom i nerede koji su se preneli na zagrebačke ulice iskoristila kao startni simbol borbe za nezavisnu Hrvatsku, koji će se ubrzo ugraditi u nacionalnu mitologiju.
Bilo je to vreme u kome su reformski pokušaji premijera Ante Markovića, ostavljenog bez podrške Zapada, bili sabotirani sa svih strana i kada su teritorijalne odbrane Hrvatske i Slovenije bile razoružavane.
Tuđmanu je ipak trebao neki kamen temeljac za konačni raspad sistema i jugoslovenske države. Dok je planirao Domovinski rat, povod je našao na „Maksimiru”, u unapred režiranoj političkoj predstavi fudbala.
Vojske su bile postrojene i pre utakmice. Navijači zagrebačkih „modrih”, poznati kao „bed blu bojs” – zločesti plavi dečki – spremno su zauzeli pozicije i čekali. Kandidujući se za „komandanta” u ratu koji se približavao, Željko Ražnjatović Arkan je iz Beograda, u tri voza, doveo oko 2.500 Zvezdinih „delija”, uključujući „vinerse”, „zulue” i „devilse”.
Navijački omraz je, očekivano, eksplodirao u nacionalističkoj formi. Religija je dolivala ulje na vatru. Incidenti po gradu i na Trgu bana Jelačića kulminirali su na stadionu. „Srbe na vrbe”, uzvikivali su dinamovci, slaveći Antu Pavelića. „Ovo je Srbija”, uzvraćali su zvezdaši, pevajući o Draži Mihailoviću.
Jugoslavija je u direktnom TV prenosu mogla da posmatra početak sopstvenog raspada.

Policajac beži pred naletom fudbalera Zvonimira Bobana (Fotodokumentacija „Politike”)
Usledile su naizmenične ofanzive i kontraofanzive navijača jedne, to jest druge strane. Oko 200 policajaca nije se mešalo sve dok „modri” nisu provalili na teren i uputili se ka „delijama” na jugu. Organi reda tada intervenišu. Opšta tuča. Aktivirani su vodeni topovi. Utakmica je prekinuta, a neredi na stadionu trajali su nešto manje od jednog sata. Povređene su 193 osobe, među kojima je bilo 117 policajaca.
Žestok nasrtaj nogom Dinamovog fudbalera Zvonimira Bobana na policajca Refika Ahmetovića ostaće arhiviran kao antologijski vrhunac drame. Bobanu je doneo titulu zagrebačkog bana („Zagrebački ban, Zvone Boban”), a ostalima je to bio direktan nagoveštaj onoga kroz šta će Jugoslavija ubrzo prolaziti.
Dan posle, bitka se sa „Maksimira” očekivano preselila u svet politike i medija. Zauzete su rovovske pozicije, koje se godinama neće menjati. Beograd i Zagreb su se baražnom vatrom međusobno optuživali za nacionalističke provokacije.
Fudbal je besramno zloupotrebljen. Fudbaleri oba kluba će potom krenuti u pečalbu po svetu, a navijači sa tribina uputiće se na frontove, pokušavajući da poravnaju neizmirene račune sa tribina.
Iako je svima danas jasno da se tok istorije ne bi promenio i da nije bilo te utakmice, „Maksimir” je označio rađanje jednog fenomena koji je od tada napustio okvire sporta: navijača kao neformalne, ali uticajne političke formacije.
Podržana od raznih službi, Udruga navijača Dinama u Zagrebu pre 25 godina nije branila „modre”, već Tuđmanov projekat neovisne Hrvatske. Rivalske srpske službe uspele su da ujedine Zvezdine i Partizanove navijače i da ih pošalju da bi branili srpstvo i projekte Slobodana Miloševića.
Koliko je „Maksimir” doprineo domoljubnoj mobilizaciji Hrvata, toliko je razgoreo nacionalističke strasti Srba. Od navijača će ubrzo nastati paravojske, produžene ruke režima.
Vojnici fudbala prvo su ratovali. Potom su, pod patronatom političkih mentora i službi koje su ih stvorile, iskazali druge vrste ambicija. Arkan je osnovao Stranku srpskog jedinstva, a vlasništvo nad Obilićem upotrebio ne samo da širenjem straha osvoji prvenstvo već i da učvrsti svoju „navijačku formaciju”.
Ratnici srpstva sa „Maksimira” i svi kasnije pravljeni po istoj matrici uselili su se u sive zone politike: palili su ambasade, postavljali balvane po Kosovu. Danas nisu ništa manje moćni.
Kada premijer Aleksandar Vučić, prononsirani zvezdaš i jedan od učesnika maksimirske bitke, kaže da bi crveno-bele trebalo privatizovati, moćni navijači, čije vođe imaju većinu u skupštini kluba, oštro ga upozoravaju da „Zvezda nije na prodaju”.
Sačuvana je moć stečena na tribinama i terenu „Maksimira”, pionirskoj operaciji koja je postala simbol raspada Jugoslavije. Zato „delije” i danas imaju precizno određene prioritete: odbrana čistote srpske nacije i pravoslavlja. Navijanje za Zvezdu je tek na drugom mestu.
Fenomenologija „Maksimira” onemogućila je jednu utakmicu i doprinela ratu, ali svojom radijacijom nastavlja da kontaminira politiku i sport u regionu.

Izvinjenje vašarske igračice „svoj našoj popularnosti”
Odgovor na pitanje da li će neko od ukućana rijalitija „Parovi” Hepi televizije još ogoljenije pokazati sav kal i dubinu ne samo svog primitivizma nego i onih koji okreću glavu od svega što se dešava i izgovara u stilskom salonu – TV studiju, bilo je samo pitanje vremena. I dogodilo se da su na fejsbuk profilu učesnice Atine Ferari (koja je tvrdila da je prezime stekla udajom za unuka legendarne glumice Rahele Ferari, koja nije imala decu pa logično ni unuke) napisane toliko uvredljive stvari o pokojnoj Tijani Jurić, svirepo ubijenoj devojčici, da se u porodičnom listu kakav je „Politika” to ne može preneti.
Atina je u zoru obaveštena da mora da napusti vilu „Parova” i to je učinila veselo i nasmejano. Već sutradan su se pojavili njeni snimci kako se na širokom krevetu mazi sa ostarelim folkerom i vlasnikom motela kojeg je krstio svojim imenom i učesnikom čak dva rijalitija na dve televizije.
Pre izlaska iz rijalitija ova vašarska igračica se u kameru izvinila rečima: „Javno i od srca se izvinjavam svoj našoj popularnosti, javnosti i porodici Jurić zbog naslova u medijima u kojima sam prikazana kao monstrum...”.
I ovo je ponovo postala tema tabloida koji stvaraju, gaje, gaze i ponovo daju veštačko disanje ovakvim osobama koje imaju očigledno pravo i slobodu da na nacionalnoj frekvenciji, satima i satima, nedeljama, mesecima, pričaju šta im padne na pamet.
Pitanje je samo kako niko ranije nije video šta piše na „Fejsbuk” profilu Atine Marković, jer neke novine navode da tamo piše i „obožavam krv, pesnice, smrt, prolivanje mozga po ulici... zamišljam sebe kako ubijam boga u ljudima. Ja sam mrzovoljna, zla, arogantna, gazim preko mrtvih i na njihov kostur kačim svoj guči kaput“.
Ako niko nema savesti i ako su rijalitiji odavno postali formati iznad razuma, iznad granice pristojnosti, pa evo i iznad propisa koje bi trebalo da sprovode oni koji za to primaju platu a na prvom mestu REM (Regulatorno telo za elektronske medije), onda se barem nadam da će se pokajati svi oni gledaoci koji su trošili novac i slanjem SMS-a glasali za Atinu Ferari. Jer, da nije toga, kako bi tako dugo ostala u „Parovima”?
U utorak je u svojoj emisiji na Pinku „Amidži šou” Ognjen Amidžić rekao gostu, Milomiru Mariću, uredniku na Hepiju, koji je odabirao učesnike „Parova”: Mi krećemo sa našom „Farmom” u septembru a vi ste nam pokupili sve najbolje fore!
Daleko bilo.

Jablanović: Ako se i odazovem pozivu, neću angažovati advokata
Kosovska Mitrovica – Bivši ministar za povratak i zajednice u kosovskoj vladi i predsednik Srpske liste, Aleksandar Jablanović, još nije doneo odluku da li će se 22. maja pojaviti u svojstvu okrivljenog u Osnovnom tužilaštvu u Đakovici, zbog optužbi da je podsticao na nacionalnu, rasnu i versku mržnju, nemir i toleranciju, kada je Albance koji su kamenovali autobus sa raseljenim Srbima, nazvao „divljacima”. Za delo koje mu se stavnja na teret zaprećena je kazna od jedne do osam godina zatvora.
U kratkom razgovoru za „Politiku” Jablanović je rekao da je poziv primio u utorak, ali da ne vidi nijedan razlog zbog čega bi se odazvao na saslušanje.
– Ceo slučaj je iskonstruisan kako bi se nanela šteta Srbima koji su uključeni u političke aktivnosti na Kosmetu, a i meni kao lideru Srpske liste. Tužilaštvo u Đakovici nije opravdalo svoje postojanje, jer je dobro poznato da se do sada niko od onih koji su ubijali Srbe, palili srpske kuće, crkve i manastire, nije našao iza rešetaka. Meni je kao čoveku bitno da imam podršku moje države Srbije, ljudi koje predstavljam u političkim krugovima i što uživam bezrezervnu podršku Srpske liste – naveo je Jablanović.
On je dodao da će se danas sastati sa predstavnicima Evropske unije na Kosmetu kako bi im predočio problem koji se tiče ne samo njega, nego i cele srpske zajednice: – Predočiću im da je tužilaštvo dalo sebi previše slobode, okrivljujući nekoga zbog jedne reči, protumačene na način koji odgovara albanskim političarima.
Upitan da li očekuje da će biti uhapšen, ukoliko se ne pojavi pred tužilaštvom u Đakovici, predsednik Srpske liste je odgovorio: – Ovaj slučaj samo dokazuje da je na Kosmetu sve moguće, ukoliko za to postoji interes Albanaca. Na naše pitanje da li je angažovao advokata, rekao je: – Advokat mi ne treba, jer se ne osećam krivim.
Povodom optužnice protiv lidera Srpske liste, koji je početkom februara smenjen sa mesta ministra u kosovskoj vladi, zamolili smo Marka Đurića, direktora Kancelarije za Kosmet, da prokomentariše najnoviji atak kosovskih institucija:
– Ta optužnica protiv Jablanovića je još jedna u nizu nepravdi uperenih protiv Srba na Kosovu i Metohiji, a u političkom smislu nosi destabilizujući rizik. Može imati ozbiljne implikacije na odnos Srba ne samo prema pravosudnim instancama, nego i ostalim institucijama u južnoj srpskoj pokrajini. Kosovskim pravosuđem caruje politika koja je vrlo maliciozna kada je reč o interesima srpskog naroda. Ocenjujem to kao ozbiljan korak unazad kad je u pitanju poverenje u institucije koje postaju simbol za nepravdu. Mislim da je to vraćanje na velika vrata verbalnog delikta, ali i brutalan pokušaj da se ograniči političko delovanje Srba i da se oni zastraše.
Na optužbu koja je podignuta protiv Jablanovića, zbog izjave koju je dao na Badnji dan, reagovalo je i Udruženje Đakovčana, koje u saopštenju navodi da kosovske institucije još jednom potvrđuju da im nije stalo do prava i pravde, već da zamenom teza nastavljaju da čine nepravdu.
– Umesto da Osnovno tužilaštvo podigne optužnicu protiv onih koji su na Badnji dan kamenovali autobus sa raseljenim Srbima, ono podiže optužnicu protiv Jablanovića koji je osudio nasilje – navodi se u jučerašnjem saopštenju Udruženja Đakovčana.

Grabar-Kitarović bez najave i na Blajburgu
ZAGREB – Predsednica Hrvatske Kolinda Grabar-Kitarović danas je, bez najave, posetila Blajburg u Austriji, gde je, kako je saopšteno iz njenog kabineta, odala počast žrtvama stradalim u tragičnim događajima iz maja 1945.
Iako je ranije najavila da će povodom 70. godišnjice stradanja zarobljenih pripadnika NDH i drugih poraženih vojnih formacija u Drugom svetskom ratu učestvovati na komemoraciji u Blajburgu, 16. maja, Grabar-Kitarović je danas u tajnosti i sama položila vence i zapalila sveće na Blajburškom polju.
O tome su mediji obavešteni saopštenjem iz njene pres službe.
Predsednica Hrvatske je nedavno na sličan način, bez najave i u tajnosti posetila i Jasenovac, povodom 70. godišnjice proboja zatvorenika iz koncentracionog logora Jasenovac.
„Završetak Drugoga svetskog rata i pobeda nad nacizmom, kojoj je velik obol dao i hrvatski narod, označili su početak jednog od najtragičnijih poglavlja hrvatske istorije. U samo nekoliko posleratnih meseci ubijeno je ili od mučenja i iscrpljenosti stradalo mnoštvo zarobljenih vojnika i civila”, navela je Grabar-Kitarović.
Ona je dodala da iskazuje poštovanje žrtvama „Križnoga puta” na Blajburgu, u Teznom i Macelju, ali da ima „obavezu moralno osuditi režim koji je progonio i ubijao ljude”.
„Zločin je zločin i nijednom se ideologijom ne može opravdati. Zato su mesta stradanja i patnje ujedno mesta pijeteta i spomena na sve žrtve, ali i opomena našem i budućim naraštajima koliko je važno bdeti nad istinskom vrednošću svakog ljudskog života te koliko je važno promovisati duh demokratije i suživota kao jamstva mira i bolje budućnosti”, navela je hrvatska predsednica.
U petak će Tezno posetiti premijer Zoran Milanović i predsednik Sabora Josip Leko, a u subotu će biti komemoracija.
Na komemoracijama, na kojima je proteklih godina bila vrlo vidljiva ustaška ikonografija, dosad nije bilo visokih hrvatskih funkcionera. Nekoliko premijera i bivši predsednik Ivo Josipović položili su cveće kod spomen-ploče na Blajburškompolju, ali u vreme kad nije bilo komemoracije.

Glavni osumnjičeni
Čitam juče kako potpredsednica vlade kritikuje predsednika Srbije što nije postigao dogovor sa premijerom pre nego što je u javnost pustio delove platforme o Kosovu koju još piše. „Ako je tačno da su predsednik i njegov kabinet pustili delove tog dokumenta u javnost, mislim da je logično da predsednik prvo sa premijerom o tome razgovora, ako ne i sa članovima Vlade Srbije, za koje kaže da nisu njegov nivo”, ocenjuje Zorana Mihajlović.
Moram da razvejem sumnje ministarke, i ne samo njene: neke kolege iz novinarske branše ovih su se dana pozivali na delove mog teksta, stavljajući ih u usta Tomislavu Nikoliću. Moraću da ih razočaram jer njihova pretpostavka o „glavnom osumnjičenom” nije tačna. Podatke za tekst koji sam objavila ovog utorka pod naslovom „Nikolićeva platforma za Kosovo: sever pokrajina, a ostatak republika” nisam dobila od predsednika Srbije. Ne znam čak ni kako je reagovao na ono što je o svom planu čitao u „Politici”, je li bio iznenađen ili revoltiran što su detalji procureli u javnost. U krajnjoj liniji koji bi bio njegov interes da novinaru da takve informacije pre nego što svoje ideje predstavi premijeru? Osim, ako možda ministarka Mihajlović ne želi da nam saopšti da postoji neki sukob između predsednika i premijera?
Da ne bi bilo zabune, niti ja ovde branim predsednika Nikolića, niti se pravdam što sam obavestila javnost o onome što sam uspela da saznam o novom planu za Kosovo. Ne pada mi na pamet ni da otkrivam svoje sagovornike samo da bih demantovala ministarku.
Ali me nervira što zbog poplave tabloida u Srbiji, svi automatski zaključuju da iza svake iole značajnije informacije objavljene u medijima stoji interes neke stranke ili neke političke ličnosti. Kao da ni novinara, ni profesionalizma, ni javnog interesa više nema. Kao da je sve postalo kampanja, dezinformacija ili hajka, kao da smo tu samo da bismo objavili ono što nam se servira iz političkih ili poslovnih krugova.
Ne radi „Politika” na dugme, niti su naše novine bilten u kome političke stranke, bilo u vlasti ili opoziciji, lansiraju svoje ideje kako bi naškodile političkom protivniku.
Ništa manje iznenađen, a donekle i uvređen, nije bio ni ministarkin stranački kolega Milovan Drecun. Kad sam ga pre dva dana zamolila da prokomentariše Nikolićeve ideje iz platforme, odgovorio je protivpitanjem: kako vi znate šta piše u platformi, a ja se bavim politikom i ništa o tome ne znam? Odgovorila sam mu da imam svoje sagovornike i da on sam, kao bivši kolega, sigurno najbolje zna kako se stiže do informacija. Nisam ga ubedila, ali mi je laknulo kada sam juče u „Danasu” pročitala da je ovoj redakciji iz kabineta predsednika potvrđeno sve što sam pisala.
Kako god, za svakog novinara su daleko važniji komentari, stavovi i poverenje koje ima kod svojih čitalaca. Ili bi bar tako trebalo da bude.

Humanitarno veče u Filološkoj gimnaziji - pomoć učenika oboleloj profesorki
Mladost, lepota, talenat i humanost obeležili su dobrotvorno kulturno-umetničko veče koje su upriličili učenici Filološke gimnazije da bi pomogli Dragani Vasiljević, profesorki latinskog jezika, da sakupi novac kako bi pobedila opaku bolest.
Junaci ove priče nisu bogati i moćni ljudi koji su rešili da budu humani. Draganini heroji, ali i heroji svih nas, jesu učenici. U borbi sa sopstvenim brigama oko učenja, kontrolnih i pismenih zadataka, našli su vremena da pomognu svojoj profesorki. Podršku mladim dobrotvorima, koje je „mobilisao” Učenički parlament ove škole, pružili su i profesori, ali i bivši đaci koje je Dragana Vasiljević učila latinskom jeziku.
Jelena Srdić, pomoćnik direktora Filološke gimnazije, ponosna na učenike istakla je da su oni pre nekoliko meseci želeli da organizuju humanitarno veče, a saznanje o bolesti jedne od omiljenih profesorki olakšalo im je da odluče kome će uputiti prikupljeni novac.
Najbolji recitatori kazivali su stihove i eseje svojih drugara, budućih književnika. Talentovani muzičari Aleksandra, David, Lola i Stefan pevali su i svirali, a na sceni su se pojavili i glumci koji su izveli predstavu „Pred vratima Holivuda”. Program su vodile Anđela Nenadović i Adna Veli koje su zajedno sa Borisom Borojevićem organizovale ovo veče, a posetioci su imali prilike da vide i kako su svet, svojim objektivom videle Katarina Stefanović, Tamara Milovanović i Tijana Bekčić, takođe učenice ove škole.
Publika je burnim aplauzima podržala humanitarce, a, kako bi se profesorki pomoglo da što pre ozdravi novčane priloge posetioci si stavljali u kutiju u holu gimnazije.

Kineska kompanija želi da kupi PKB
Kompanija „Hen Čang” iz Kine zainteresovana je za kupovinu nekoliko agrarnih kombinata u Srbiji, među kojima i za Poljoprivrednu korporaciju „Beograd”. To je posle sastanka s predstavnicama ovog investitora i Kineske razvojne banke izjavila Snežana Bogosavljević-Bošković, ministarka poljoprivrede. Interesovanje ulagača iz najmnogoljudnije zemlje sveta, prema njenim rečima, privukli su i PIK „Zemun” i PIK „Bečej”, kao i uzimanje državnog poljoprivrednog zemljišta u zakup i grinfild investicije.
Ističući kako je kompanija koju vodi zainteresovana za poljoprivrednu i organsku proizvodnju u Srbiji, Vei Jušan, predsednik „Hen Čang” grupe, rekao je da smatra kako „naša zemlja ima velike potencijale u agrobiznisu”.
Predstavnik Kineske razvojne banke u Srbiji Vang Jašeng istakao je da se ova finansijska institucija interesuje za ulaganje u poljoprivredno zemljište i infrastrukturu u Srbiji. Ta banka, dodao je on, obezbediće sredstva za srednje i velike projekte, a ujedno će kineskim investitorima ukazati na prednosti ulaganja u Srbiju.
Spisak interesenata za kupovinu PKB-a tako je proširen za još jednog konkurenta, trinaestog po redu. Pisma o zainteresovanosti za privatizaciju najvećeg agrarnog kombinata u Srbiji poslalo je 12 fizičkih i pravnih lica iz naše zemlje, ali i Austrije, Nemačke, Danske i Hongkonga. Na tom spisku, obelodanjenom u januaru, nije bilo kompanije „Hen Čang”, ali da će Kinezi biti među interesentima bilo je jasno još u novembru prošle godine. Tada su predstavnici razvojne banke ove zemlje obišli
PKB kako bi se upoznali s kapacitetima korporacije u Padinskoj Skeli. Sa njima su u poseti kombinatu tada bili i Snežana Bogosavljević-Bošković i Nikola Nikodijević, predsednik Skupštine grada, koji je istakao da će Beograd insistirati da privatni vlasnik zadrži primarnu delatnost.
Mesec dana kasnije, odbornici prestoničkog parlamenta izglasali su odluku da PKB bude privatizovan javnim nadmetanjem.
Javni poziv za privatizaciju ove korporacije očekuje se sredinom ove godine, a cela transakcija bi, prema aktuelnim najavama, mogla da bude gotova do kraja 2015.
-------------------------------------------------------------------
PISMA O ZAINTERESOVANOSTI
Fizička lica
* Boško Karanović, Beograd
* Jozef Kaltenger, Austrija
* Miloš Paunović, Kovin
* Ilija Džahagarov u ime Investicionog fonda iz Nemačke
Pravna lica
* EES Group, Nemačka
* Tina prom, Beograd
* Industrija mesa „Matijević”, Novi Sad
* JB Equity Limited, Hongkong
* Tera produkts 61 d.o.o, Gornji Milanovac
* BIGADAN, Danska
* EMAC d.o.o, Novi Sad
* MK grupa, Beograd
-------------------------------------------------------------------
Štand Beograda na Novosadskom sajmu
Beograd ima veliki poljoprivredni potencijal koji mora da iskoristi, rekao je gradonačelnik Siniša Mali. Posle posete novosadskom Sajmu poljoprivrede i razgovora sa novosadskim kolegom Milošem Vučevićem, on je najavio da će dva grada ubuduće zajedno nastupati na toj manifestaciji.
– U Beogradu gotovo 80.000 ljudi živi od poljoprivrede, imamo više od 33.000 registrovanih gazdinstava, kao i 250.000 hektara poljoprivredne zemlje, od kojih se obrađuje 50 procenata – naveo je Mali.
Gradski Sekretarijat za privredu, dodao je on, izdvojio je sredstva za subvencionisanje plastenika za organsku proizvodnju, kao i za u obuku u ovoj oblasti i nabavku opreme za pčelarstvo. 
– Mislim da je to malo i želim da 2016. investiramo više u poljoprivredu i iskoristimo sve potencijale – naveo je Mali, istakavši da Beograd ove godine prvi put samostalno nastupa na Sajmu poljoprivrede.

Vrane napadaju u maju jer brane ptiće
Samo u maju, katkad i u junu, u vreme kada ptići uče da lete i pod budnim su okom svojih roditelja, vrane mogu da napadaju prolaznike, pse, mačke... Stručnjaci za ptice poručuju da ova pojava nije neuobičajena i, ako je za utehu, traje nekoliko nedelja.
– Mladunci ne umeju dobro i vešto da koriste krila, pa često padaju na obližnje drveće ili trotoare. Prolaznike, pse, mačke i druge životinje odrasle vrane vide kao opasnost za svoje mladunce, pa nastoje da ih zaštite. To je jedini razlog zašto napadaju prolaznike – poručuje Goran Sekulić, ornitolog Zavoda za zaštitu prirode Srbije, dodajući da ova vrsta ptica nije agresivna, već čoveka prati isključivo zbog hrane.
– Vrane su se navikle na prisustvo ljudi, one su veoma inteligentne. Svaštojedi su i hrane se insektima i drugim beskičmenjacima, sitnim glodarima, jajima drugih ptica, a u gradskoj sredini i ostacima od hrane koja završava u otpadu. Ako nekog i ozlede, to rade isključivo da bi zaštitile svoje mladunce. Kada sugrađani primete ovu pojavu trebalo bi što pre da označe mesto kako bi upozorili i ostale prolaznike – ističe Sekulić.
Lekari poručuju da ukoliko zbog napada ptice, ili bilo koje druge životinje, sugrađani zadobiju povredu na telu, najpre treba da je dezinfikuju, a potom i da se jave u najbližu ambulantu. Ovakve rane potrebno jeisprati, a obavezno je i previjanje u narednim danima. Treba proveriti i da li je osoba već vakcinisana protiv tetanusa pa bi, u slučaju da nije, trebalo da primi antitetanusnu zaštitu.
U Beogradu postoje dve vrste vrane – gačak, poznat po stvaranju kolonija u krošnjama platana u Bulevaru kralja Aleksandra, i siva vrana. Prva vrsta potiče iz stepskih krajeva, ali se prilagodila urbanoj sredini. Sivih vrana ima po celom gradu i njihov broj je u porastu, dok se brojnost gačaka smanjuje.
Vrane u proseku žive četiri-pet godina, a prema grubim procenama, u prestonici ima nekoliko hiljada parova ovih ptica.

Nikad manja podrška vladi nemačkog kancelara Olafa Šolca
BERLIN – Podrška koalicionoj vladi nemačkog kancelara Olafa Šolca pala je na najniži nivo od dolaska na vlast krajem 2021. godine.
Nezadovoljstvo javnosti Šolcovim Socijaldemokratama, Zelenima i Slobodnim demokratama dostiglo je najviši nivo dosad - oko 70 odsto, pokazala je anketa agencije za istraživanje javnog mnjenja INSA koju je objavio nemački list „Bild”, preneo je Blumberg.
Manje od 40 odsto ispitanika, što je rekordno nizak nivo, podržalo bi jednu od tri stranke na izborima ako bi oni bili održani sada, pri čemu bi birači radije podržali antimigrantsku, desničarsku Alternativu za Nemačku (AfD) nego Šolcov SPD.
Nezadovoljstvo javnosti zbog inflacije, rekordne imigracije i skupih mera zaštite životne sredine mesecima je opterećivalo Šolcovu koaliciju.
Međusobna trvenja i upiranja prstom zaustavili su sposobnost koalicije da napreduje u ispunjavanju ambicioznog plana dekarbonizacije ekonomije, posebno zbog sve većih troškova energenata i rastuće podrške AfD-u protiv establišmenta.
Šolc se trudi da ostane pozitivan, piše agencija, ne samo suočen sa mučnim političkim nezadovoljstvom, već i kada se Nemačka bori sa ubrzanim starenjem stanovništva i nedostatkom kvalifikovane radne snage, posebno u oblasti tehnologije, zdravstvene zaštite i nege dece.
Zabrinutost zbog akutnog manjka radnika u ključnim sektorima i ogroman priliv migranata koji se ubrzao nakon ruskog napada na Ukrajinu ponovo je pokrenuo društvene debate o integraciji i politici zaštite granice.

Kome smetaju srpske zastave na Egzitu
Događaj iz Novog Sada gde su organizatori Egzit festivala sa bedema Petrovaradinske tvrđave skinuli zastavu na kojoj je predstavljena mapa Kosova i Metohije u bojama srpske trobojke i sa srpskim grbom, nekako se stidljivo provukao kroz medije. Radost što dolaze gosti, ko peva i kako svira, „sakrili” su ovaj sramni događaj. Ali su zato društvene mreže „gorele”, uz osuđujuće komentare.
Šta se zapravo desilo: kako bi pokazali što više servilnosti za svoje goste iz zemalja koje priznaju nezavisnost Kosmeta, organizatori su odlučili da skidaju srpske simbole u Srpskoj Atini, “da ih ne vređaju” a na njihovo mesto postavili su srce sa znakom mira.
Baš dok Kurtijevi do zuba naoružani specijalci svakodnevno hapse i maltretiraju naše sunarodnike u južnoj srpskoj pokrajini, Egzit je odlučio da promoviše „mir”. To je mnogo više od servilnosti jer je prekršen ustav i član zakona o nacionalnim simbolima.
Grupa mladih patriota su zastavu sa mapom Kosmeta postavili pre nekoliko dana kao vid podrške našem narodu u južnoj srpskoj pokrajini u ovim teškim trenucima. To je odmah zasmetalo autošovinistima okupljenim u nekim organizacijama i partijama. Mnogo je urađeno na suzbijanju antišovinizma u našoj zemlji, ali pojavni oblici ove bolesti i dalje mogu da se vide. Primer za to je ovaj slučaj.
Pojedinci su već par puta pokušavali da uklone zastavu, u čemu su ih mlade patriote sprečile.
I to nie usamljen incident. Samo dan posle skandala u Novom Sadu, kada su organizatori Egzit festivala sa bedema Petrovaradinske tvrđave skinuli zastavu na kojoj je predstavljena mapa Kosova i Metohije, na istoj manifestaciji dogodio se novi..
Ovog puta je na jednom od nastupa mladić je podigao zastavu na kojoj je bila mapa Kosmeta u bojama srpske zastave i natpis „Nema predaje”. Opkolili su ga i tražili da je skloni. Bilo je povuci-potegni ali taj srpski patriota nije odustao.
Da li većina građana Novog Sada ne gleda blagonaklono na skidanje srpskih simbola, siguran sam da ne gleda. I da im nije drago. I vasceloj Srbiji nije pravo. I to prolazi “ispod radara”.. I nikom ništa. Ako potpisnika ovih redova bilo ko optuži za preterani patriotizam ili slične emocije, znaće odakle dolaze ti napadi, pokazaće oni pravo lice.

Mi ne idemo nikud i ne radimo ništa
Prozapadne opozicione stranke koje organizuju proteste nikako ne žele da se oprobaju na izborima nakon što su već deset puta okupili svoje pristalice na ulicama.
Nesvakidašnji zahtev dela opozicije da se ne raspisuju izbori politički je fenomen kakav se retko može videti u svetu, ali u Srbiji je izgleda i to moguće. Samo u Srbiji postoji opozicija kojoj nije cilj dolazak na vlast ili bar ne dolazak na vlast na izborima.
Tokom jučerašnje protestne šetnje imali smo priliku da ovo čujemo od predsednika Demokratske stranke Zorana Lutovca u izjavi za televiziju N1 koja je medijski promoter protesta i dela opozicije koji ih organizuje.
Na pitanje reporterke N1 da li misli da su izbori pravi način da se protesti kapitalizuju kako smatraju brojni analitičari, Lutovac kaže da to nije dobra procena.
- Leto je, manje je ljudi na ulicama, to treba raditi kad ste najjači, a ne kad slabite. Najjači ste krajem avgusta ili početkom septembra kad se ljudi vrate sa odmora - rekao je Lutovac.
Po svemu sudeći, okupljenih je zaista sve manje, a deluje da su pristalice prozapadne opozicije morale da napuste Srbiju zbog ,,diktature” i lošeg života te da svoju tugu blaže na plažama primorskih zemalja.
Ipak, Lutovac ne sumnja da će se pristalice vratiti. Samo da se završe letovanja. 
Međutim, ni tada, izbori neće biti tema za ovaj deo opozicije već formiranje prelazne vlade bez izbora, legitimiteta i mimo volje naroda kako je to već viđeno tokom dvehiljaditih.
- Izbori za nas nisu tema. Ako raspišu izbore, imaće građane na ulicama - poručio je Lutovac.
Ne može se reći ni da Lutovac nije u pravu jer bi svaki izlazak na izbore podrazumevao i uvek neugodni cenzus od tri odsto. 
Na drugoj strani, za tehničku vladu nije vam neophodno ništa. Eventualno konsultacija u nekoj od stranih ambasada. Posle toga i lideri opozicionih stranaka bi mogli na neku od egzotičnih destinacija. Naravno, o našem trošku. Red je da i oni odmore. Ipak su se naradili.

OVO NEMA NIGDE NA SVETU: OPOZICIJA PRETI VUČIĆU AKO RASPIŠE IZBORE!

N1: Analitičari misle da opozicija treba da kapitalizuje ove proteste. Mislite li da su izbori način?

Zoran Lutovac: Ne, to nije dobra procena! Leto je, manje je ljudi na ulicama, to treba raditi kad ste… pic.twitter.com/gqcZWohz1o
— Detektor laži (@LaziDetektor) July 9, 2023

Srpska jedina štiti Ustav BiH i Dejton
Od našeg stalnog dopisnika 
Banjaluka – Republika Srpska nije izvor problema, već mesto na kom se donose odluke koje pozivaju na domaći dogovor i pronalazak rešenja. U Banjaluci nisu izglasani akti o secesiji, već akti koji omogućavaju relaksaciju i koji pozivaju na dijalog i dogovor. Kao što se desilo na nedavnoj sednici dve entitetske vlade, što mi vidimo kao model odnosa za budućnost, rekao je Nenad Stevandić, predsednik Narodne skupštine Republike Srpske. On je u razgovoru za „Politiku” istakao da je već posle tri dana nakon zajedničke sednice vlada Republike Srpske i Federacije BiH došao „doprinos” saradnji naroda i entiteta i od strane Kancelarije visokog predstavnika (OHR).
„Oni su svoje sporne odluke doneli svega tri dana posle sednice na kojoj su započeti domaći dogovori. To sve objašnjava. Ne dozvoljavaju da se sami dogovorimo. Ne odgovara im da se priča o investicijama, o povratku mladih, zapošljavanju i rastu BDP-a”, rekao je on. Govoreći o podeli državne imovine, podsetio je da su jedine granice koje su nacrtane posle Drugog svetskog rata one koje su podelile entitete u BiH. „Te granice su plod međunarodnog ugovora. Šta one dele ako već nisu međudržavne granice? Pa dele imovinu entiteta! Stoga pokušaj osporavanja imovine Republike Srpske u stvari predstavlja svesno izazivanje krize i sukoba.”
 
Utisak je da BiH ulazi u ozbiljnu krizu. Skupština je usvojila dva zakona i njima odbacila odluke visokog predstavnika i Ustavnog suda BiH. Oba zakona suspendovao je Kristijan Šmit. Šta je Srpsku opredelilo na ove korake? 
Nesporno je da je visoki predstavnik generator sukoba i nesporazuma u BiH. To proističe iz činjenice da on nema legalno imenovanje. Po relevantnim rezolucijama SB UN, BiH je bez visokog predstavnika. Jake zemlje, koje ne zavise mnogo od SB UN, progurale su da Šmit sedne u kancelariju visokog predstavnika bez obzira na to što nema legalitet. Zato imamo stvaranje cikličnih krugova krize. Takođe, Ustavni sud BiH je jedina institucija koja ne počiva na dejtonskim principima – konsenzusu dva entiteta i tri naroda. Tamo dominiraju tri stranca, koji zajedno s dva Bošnjaka preglasavaju Srbe i Hrvate. To je izvor svih problema. Sve što je i ranije radila Narodna skupština RS bila je reakcija na odluke koje donose ove institucije. Neverovatno je da Bošnjaci ne žele da imaju još jednog Bošnjaka u Ustavnom sudu, već nastoje da tamo ostane Nemac ili Albanac. To je za nas znak da se sa BiH upravlja spolja, a za druge nada da će strane sudije, kao u ratu strani avioni, doneti prednost Bošnjacima.
 
Odluke Skupštine RS nailaze na ozbiljnu ljutnju na Zapadu. 
Mi moramo ostati jedinstveni i uporni, ne sme biti pukotina među Srbima. Moramo sačuvati odlične odnose sa Srbijom i svoju neutralnost. Imamo otvorene sve komunikacijske kanale, čak i sa zemljama koje nas stalno kritikuju. Mi ćemo nastaviti da nudimo rešenja, koja će uvek biti zasnovana na dejtonskim principima, a to znači da nijedna odluka ne sme da bude doneta preglasavanjem, bez saglasnosti dva naroda i dva entiteta. A upravo su to radili visoki predstavnik i Ustavni sud BiH. Mi to razumemo kao nastojanje da se ovde provociraju krize i sukobi. Na to reagujemo pametno i nećemo dozvoliti da budemo okrivljeni za ono što je neko drugi smislio.
 
Da li je nametanje model po kom dugoročno može disati BiH? 
Ne, naprotiv, to je potpuno glupo, jer u BiH je već ispod 1,5 miliona Bošnjaka, oko milion Srba i manje od pola miliona Hrvata. Niko nikog tu ne može da nadjača i ugrozi. Mogu samo da se stvaraju nepotrebne krize. Razumem frustraciju Bošnjaka zbog percepcije da samo oni nemaju svoju državu. Zato postoji neki prikriveni cilj da se preko geopolitičke osovine – koju ovde drže Amerikanci i Britanci, posredstvom OHR-a i stranih sudija – isposluje neka supremacija Bošnjaka. Ali to ne može i neće ići preko leđa druga dva naroda i može samo silom da se desi. To ne žele ni Hrvati, koji su u zadnje vreme bili zavisni od Srba, i čiju smo poziciju štitili samo zato da ne bismo mi došli na red, a ne zato što smo u ljubavi s onima koji često pokazuju proustaške stavove. Srpska nije osnovana voljom tih sila koji sada rade protiv nje, ali je od njih prihvaćena kao neminovnost. Ipak se nadležnosti Srpske stalno tope i ako se to nastavi biće kao da je nismo ni stvorili i zato je reakcija RS tako odlučna.
 
Dakle, sem brige za državnu imovinu, korake Srpske uslovila je akumulacija nezadovoljstva. Ipak stižu upozorenja. 
Sva briga kojom Dodika žele da predstave kao figuru koja krši Dejtonski sporazum i ustavni poredak velika je laž. Dodik ima poseban stil, ali on je samo alibi da se dovrši posao obesmišljavanja i obezvlašćivanja RS. Manji deo opozicije to ne razume. Pa još daju podsticaj alibiju međunarodnog faktora. Dodik ima veliki politički kapacitet i vuče najveći broj konaca. Ali to je stvar koja pripada političkom spektru. U pravnom spektru ni Dodik ni RS nikada nisu doneli odluke o disoluciji. Nijedna institucija RS nije donela odluku o otcepljenju. Naše odluke treba pažljivo čitati. Mi u njima tražimo da se izaberu sudije Ustavnog suda BiH, jer je tako predviđeno. Ali volje za to nema kod Bošnjaka koji te sudije mogu da koriste za atak na RS. I zato smo tu gde jesmo. Što se imovine RS tiče, kada smo 2012. potpisivali ugovor s nemačkom kompanijom u vezi s izgradnjom energetskih objekata – isti ovaj kakav sad imamo sa Srbijom, jer su Nemci odustali – tada Ustavni sud nije problematizovao imovinu. Nije smeo protiv stranaca, niti su federalni partneri vikali da ne možemo bez njihove saglasnosti. U pozadini je srbofobija, a ne zajednički razvoj.
 
Dakle, odgovornost za krizu smeštate pre svega u Sarajevo i kod međunarodnih predstavnika. 
Pogledajte, na 9. januar su ranije dolazili svi. Sve do momenta kada su stranci odlučili da izazovu krizu. Nakon što su Dan RS proglasili neustavnim, počinje kriza, a mi počinjemo još žešće da ga slavimo. Svetosavska nagrada je takođe problematizovana od Bošnjaka, ali je Ustavni sud odlučio da ona nije uvredljiva. Taj sud je ušao u formu da deli srpske svece. Da procenjuje koji svetac vređa interese bošnjačkog naroda. Pa ih valjda Sveti Sava ne vređa, jer je Srbin, a Sveti Stefan, ipak, vređa. Oni su se upustili i u meritum verskog, društvenog, običajnog i potpuno polupali lončiće.
 
Da li RS nastupa jedinstveno u aktuelnoj krizi? 
Kao osnivač SDS-a i iz kog sam izašao u vreme čudne nacionalne politike u najvećoj stranci opozicije, mogu samo da skinem kapu za poslednje stavove i da kažem da se ta partija ponaša državotvorno. Nadam se da će tako i ostati. Trenutno, SDS je stranka opozicije koja razume razliku između vlasti i države.
Setite se, targetiranje Karadžića nekada je bilo isto kao aktuelno prokazivanje Dodika. Karadžića su najpre oterali u šumu, pa u zatvor, a prethodno su mu garantovali da neće biti procesuiran. Pravili su hajku kako bi od njega napravili kriminalca, lažući da je iz Prijedorske banke odneo tri miliona maraka. Želeli su stvoriti nezadovoljstvo naroda prema njemu, što nije uspelo. Ne verujem ni da će uspeti aktuelni pokušaji po istom principu. Nismo mi društvo koje drugačije živi i radi ili ima drugačije demokratske principe od nemačkog, francuskog ili švajcarskog modela. U vreme evropske cenzure u vezi s ratom u Ukrajini možemo čak reći da smo pet puta slobodniji. U Banjaluci možete da kritikujete i hvalite Putina ili Zelenskog, a u Berlinu i Parizu to ne smete. Udar na RS, sem napada na naše vrednosti, jeste udar i na demokratsko društvo.
 
Neki u poslednjim dešavanjima u RS pronalaze baš uticaj dešavanja u Ukrajini. 
Sukob u Ukrajini ima veze sa situacijom u celom svetu. Pa ima refleksije i na Balkan. Mi u tom ratu ne učestvujemo. Nepoštovanje međunarodnih ugovora je uvek generator koji dovodi do ratova. Nepoštovanje Kumanovskog sporazuma i Rezolucije 1244 izaziva krizu na KiM, jer Srbi nisu dobili svoje bezbednosne snage da ih štite. Minski sporazumi nisu poštovani dok je trajala tortura nad stanovništvom Donbasa. Ako se setimo kako se pred Drugi svetski rat raspalo Veće naroda i kako se danas ljuljaju UN, možemo da povučemo mnoge paralele. Ali mi nigde ne treba da srljamo. BiH treba da se liši ambicije za priključivanje u bilo kakve vojne asocijacije. Ali EU je odlučila da pritisne BiH da se mora opredeliti. Na svu sreću bez mišljenja Srba to se ne može desiti. Blokirali smo pristupanje NATO-u i uvođenje sankcija Rusiji. Srpska može da se ponosi kako tretira ukrajinsku manjinu, koja je ovde najbrojnija. U Prnjavoru živi nekoliko hiljada Ukrajinaca, koji imaju svoje crkve i mi želimo da niko u Srpskoj nema ikakvih problema. To je za nas čast.
 
Verujete li u neka saznanja da se razmatra smena Dodika? 
Mi smo OHR još ranije potpuno pobedili, argumentima i dokazima. Dokazali smo da su svi visoki predstavnici imenovani rezolucijama SB UN. Prezentovaćemo dokumente koji su potpisani između parafa i potpisa Dejtonskog sporazuma, sa takozvane Konferencije za implementaciju mira u Londonu – koja je ustanovila Savet za sprovođenje mira (PIK) i pozvala zvaničnim dokumentima SB UN da potvrdi prvog visokog predstavnika. Dakle, čak i kada bi Šmit smenio Dodika, mi to ne bismo objavili, jer nema legalitet. Ako nema legalitet imenovanja i njegove odluke su nelegalne. Pa kako onda da njegove odluke objavljujemo u „Službenom glasniku RS”? Ovog trenutka, Srpska je ta koja čuva pravni poredak u BiH. Sve akcije iz RS zasnovane su na pravu i to svi dobro znaju. Zato su prešli na drugu strategiju – zloupotrebu Ustavnog suda.
 
Šmit je nametnuo zakon koji inkriminiše one koji ne poštuju njegove, kao i odluke Ustavnog suda. 
Time želi da upotrebi domaće institucije za izazivanje krize. To će opet raditi nametanjem zakona. Oni koji budu prihvatili da sprovode takve zakone mogu da naprave poremećaj mira. Zato je Dodik najavio da će u Nemačkoj tužiti Šmita za lažno predstavljanje, ali i za narušavanje mira, a to je najveći zločin. Mi u RS sem pravnog poretka RS i BiH čuvamo i mir.
 
Posebnu nervozu na Zapadu izazvala je najava suspenzije ingerencije Suda i Tužilaštva BiH i agencije Sipa. 
Jedan šeik je u otporu zapadnjačkoj agresiji rekao da muslimani ne jedu svinjetinu, ali da ako treba da umru od gladi, možda i mogu da ih nateraju na to. Ako naše postojanje bude ugroženo, bićemo prinuđeni da donosimo zakone koji će imati pravni legalitet i koji će se primenjivati na teritoriji RS. A sasvim drugi zakoni će važiti u FBiH. Imaćemo praktično dve zemlje. To ne priželjkujem, već se nadam da će biti pameti u međunarodnim centrima, što uključuje i neophodnu katarzu u EU, koja ovde treba da zameni OHR. Treba da se imenuju domaće sudije i da se sprovode domaći zakoni, te da niko nikome ne koči razvoj.
 
Na osnovu čega tvrdite da se neće dozvoliti da Srbi u BiH budu svedeni na manjinu i podvrgnuti nasilju kao na KiM? 
Teroristički režim koji na KiM ugrožava Srbe često pominje Srpsku, što je za nas veliko priznanje. Kada tvrde da neće dozvoliti RS na KiM, to je potvrda da je Srpska toliko etablirana da joj se ni ćošak ne može odbiti. Niko sem naše skupštine neće donosi odluke u ime nas, niti će imenovati gradonačelnike u ime naših građana tako što će da raspisuje izbore i sa dva-tri odsto izlaznosi priznaje njihove rezultate. A mnogi u Sarajevu bi to voleli. U RS postoje dva veća naselja sa Bošnjacima, Kozarac i Janja, koja uživaju svu našu pažnju, prava i ljubav. Ipak, BiH iz devedesetih i danas nije ista. U Sarajevu nema Srba, svi gradovi su monoetnički u oba entiteta, uz izuzetke Drvara, Glamoča, Grahova i Petrovca u FBiH. Izmaštana multietnička priča je samo lažni građanski model za konačnu supremaciju Bošnjaka.

Bajden: Saudijska Arabija i Izrael daleko su od sporazuma o normalizaciji odnosa
Izrael i Saudijska Arabija su daleko od sporazuma o normalizaciji koji bi uključivao sporazum o odbrani i američki civilni nuklearni program, rekao je predsednik SAD Džozef Bajden u intervjuu za Si-En-En.
Američki zvaničnici su posredovali u pokušaju da postignu dogovor o normalizaciji odnosa između dve zemlje, podseća Rojters.
„Daleko smo odatle. Imamo o mnogo čemu da razgovaramo”, rekao je Bajden.
Izraelski ministar energetike Izrael Kac je prošlog meseca izrazio protivljenje ideji da Saudijska Arabija razvija civilni nuklearni program kao deo bilo kakvog uspostavljanja odnosa između dve zemlje posredstvom SAD.
Bajden je ukazao na odluku Saudijske Arabije, uoči njegove posete kraljevstvu prošlog leta, da otvori svoj vazdušni prostor za sve avio-prevoznike, otvarajući put za više preleta ka i iz Izraela, prenosi Tanjug.

Bajden otputovao na evropsku turneju, posetiće Britaniju, Litvaniju i Finsku
Predsednik SAD Džozef Bajden otputovao je danas na evropsku turneju tokom koje će posetiti Veliku Britaniju, Litvaniju i Finsku, javlja Rojters.
Bajden će večeras stići u London, a narednog dana će se sresti sa britanskim kraljem Čarlsom III, prvi put od kada je krunisan.
On će razgovarati i sa britanskim premijerom Rišijem Sunakom u Dauning stritu.
Sledeća poseta je samit NATO u Viljnusu, u Litvaniji.
Bajden će provesti dva dana u glavnom gradu Litvanije, koja je domaćin godišnjeg samita NATO.
On ćee učestvovati na sastancima sa liderima i održati govor na Univerzitetu u Viljnusu.
Konačna stanica je Helsinki, gde se očekuje da će Bajden u četvrtak proslaviti proširenje NATO sa Finskom kao najnovijom članicom alijanse.
Ova nordijska zemlja je u aprilu postala 31. članica NATO.
Bajdenov savetnik za nacionalnu bezbednost Džejk Saliven rekao je da će Bajdenovo putovanje „pokazati predsednikovo vođstvo na svetskoj sceni”, navodi AP, prenosi Tanjug.

Od zanata se teško sastavi kraj s početkom
Čačak – Na ljubićkoj strani Zapadne Morave o Svetom proroku Jeremiji odvajkada se sastajao veliki pazar, pa je i juče ovaj narodni vašar okupio na hiljade duša. Zanatlija, trgovaca i ratara radih da prodaju espap, i znatiželjnika koji bi da pazare štogod ali da ne bude skupo.
U dugim nizovima robe iz raznih fabrika i mnogih zemalja našlo se mesto i za srpske majstore koji su nekad, s početka onog veka, bili na glasu u svom kraju po zlatnim rukama. Za krojače, opančare, krečare, kovače i katrandžije i lučare. Kako žive danas, da li je minulo njihovo doba?
Radoš Leposavić iz Gornjeg Milanovca već četiri decenije šije šajkače i priča nam da je za jednu srpsku nacionalnu kapu od vunenog šajka, čoje domaće izrade, potrebno 15 centimetara duple širine i 60 minuta posla, sa peglanjem. Zgodna je, veli, da se nosi i leti i zimi jer drži istu temperaturu, a na njegovoj tezgi u Ljubiću juče je koštala 500 dinara.
– Omladina ovo ne kupuje, ali je traže stariji ljudi sa sela ili folklorna društva – veli terzija.
Na drugom kraju vašarišta, Miloje Slavković (65) iz Guče prodaje kreč pečen u rodnim Rtima. Pripoveda da je iz Guče u Ljubić krenuo u tri ujutro, za kilogram traži 50 dinara i mora da pristane na 40 ukoliko kupac zaište veću količinu.
– Od ovoga više ne može da se živi, zato su u Rtima pogašene skoro sve krečane. Ubiše nas „jupol” i razni drugi veštački materijali, iako je kreč sto puta zdraviji – priča Miloje za „Politiku”.
Miloje Slavković (Foto G. Otašević)
Taj zanat, sva je prilika, zanavek plaća danak svima pisane prolaznosti. Kreč je osvanuo pre vek i po na čatmarama, i u čitavom dvadesetom stoleću Rćani su živeli od sveže pečenog kamena. U selu između Guče i Ivanjice, tridesetih godina prošlog veka bilo je 149 kuća i svaka druga pekla je kreč za pijacu. Majstori opisuju da se kamen krečnjak najpre obradi macolom pri čemu se ploče, veći komadi, odvajaju za svodove. Krečane se obično kopaju pored druma u dubinu do 2,5 metra, prečnika metar i po. S prednje strane prosečen je otvor za loženje, dok se unutrašnjost ozida ciglom i oblepi glinom. Iznad otvora ostavlja se kružni ispust sa koga se zida svod visok oko pola metra, a taj deo posla može da obavi samo krečar od zanata. Za 20 tovara kreča potrebno je po 40 tovara kamena i drva.
Pavle Janković (78) iz zlatiborskog sela Jablanice i juče je, na vašaru, po običaju držao sekiru pri ruci. Kad nema kupaca on ne dangubi već cepka komade crnog bora natopljenog smolom. Vezu luči za potpalu vatre, u kojoj je dvadesetak drvca, svako nalik olovci, prodaje za 100 dinara.
– Luč se uzima iz donjih delova stabla ili iz panja bora, pošto glavno drvo ide za građu. Lepo miriše, zbog smole, ali ne računam da ću danas bogzna šta zaraditi od ovoga. Kupaca ima samo zimi, ljudi vole da im ovo zamiriše u kući kao potpala – pripoveda Janković koji čuva tradiciju erskih katrandžija i lučara i već decenijama dolazi u Ljubić na Jeremindan.
Na stotinama tezgi moglo se spaziti svašta i koješta, ali samo na jednoj ugledali smo gumene kondure, sa kaišem. U stvari, bejahu ispod tezge, u kartonskoj kutiji, bez velike nade da će naći kupca.
Radoš Leposavić (Foto G. Otašević)
– Par prodajem za 600 dinara, ali vi ste danas prvi koji mi je tražio kondure – objašnjava prodavac iza tezge na kojoj je hrpa industrijske obuće i novijih modela.
I ovaj primerak opanaka izrađen u neko manjoj radionici pošto na postavi nema znaka pirotskog „Tigra”, koji je ovakvu gumenu obuću počeo da proizvodi još 1935. godine. Zanimljivo je da je 2011. godine „Tigar” isporučio 2.000 pari pirotskog gumenog opanka kupcu iz Japana, ali se više niko nije pohvalio novim isporukama. A to je, u svoje doba, dakle u prvoj polovini prošlog veka, bila savremena obuća pa je reč, iako otomanskog porekla, ušla i u jednu izvornu srpsku pesmu: „Sve su cure obule kondure…”
Jedan crnpurasti kovač poređao je svoje budake i motike na prilično dobrom prostoru, na tlu od starinske kocke posred ulice, pa namernik jednostavno mora da ih spazi. Ali, kao ni mnoge na vašarištu, ni njega juče nije pogledala sreća, jer narod, šta da se radi, nema para. Za novu, naoštrenu motiku sa nasadom tražio je najpre 450 dinara, zatim nudio dve za 400, a onda ućutao i ostao da, pored svoje robe na kolovozu, čeka nekog drugog kupca i neku bolju priliku.

Od Jastrepca do Trsta pešice
Prokuplje – Pri kraju grada, pored puta što od Prokuplja vodi ka Jastrepcu i njegovom Gornjem Kordincu, zatičemo u dvorištu lepe kuće Vukašina Ristića kako testerom struže drva. Njemu je, veli, 95. godina, ali se ne predaje starosti. Jer, kaže, u odnosu na ono šta je preživeo tokom Drugog svetskog rata, starost je sitnica koja se lako pobeđuje.
Poznato je da se rat na prostoru bivše Jugoslavije produžio sve do 15. juna 1945. godine, iako je mir u celom svetu zaključen nedelju dana ranije. Do tog poslednjeg dana Vukašin je bio u prvim borbenim redovima. I pamti sve pojedinosti velikih bitaka i pogibija saboraca iz Pete srpske udarne brigade, sastavljene uglavnom od Topličana, gotovo sve mladića.
Bilo mu je, priča starina, tek 18 godina kad se iz svog sela priključio partizanima na Jastrepcu, čiji je komandant bio Obrad Lazović Živko, narodni heroj. Dobio je i partizansko ime – Kale. Sa svojim komandantom od te 1943. godine pa sve do oslobođenja nije se odvajao. A posle se i oženio njegovom rođakom Milicom, takođe aktivistkinjom. U borbama se Kale pokazao, pa je postao komandir čete.
– Odavde sa Jastrepca krenuli smo ka Šiljegovcu, pa oslobađali Kruševac, Kraljevo, Kragujevac... Tu smo se sreli sa Rusima i zajedno nastavili bitku za Beograd. To su bile teške borbe. Teško mi je bilo kad sam tu ostavio mrtva 32 svoja vojnika. Međutim, još teže sam se osećao kad smo došli na Sremski front, gde smo izgubili 252 borca. I danas pamtim bitku za Šarengrad. Nemci su uporno branili neki magacin, i tu su mi iz čete poginula 72 vojnika. U Zagreb smo ušli dosta lako, jer svi su pobegli – Nemci, ustaše, domobrani... – kazuje deda Kale.
Peta brigada je, prema njegovim rečima, nastavila „čišćenje terena” sve do Celja. Na tom prostoru, kaže, zarobili su mnogo Nemaca i ustaša, ali i četnika. A onda je nastala borba za Trst...
– Sećam se, na jednoj livadi, na oko pet kilometara od Trsta, prikupili smo na hiljade zarobljenika. Tu je bilo oružja na gomile, na stotine kamiona. Tim kamionima smo se, kad je došla sloboda, prevezli nazad u Beograd. Sve do tada, od Jastrepca do granice sa Italijom, išli smo pešice i gotovo stalno pod borbama – kaže naš sagovornik i sa ponosom pokazuje ordenje i medalje koje je u tim borbama zaslužio.
Posle rata Kale se aktivirao i u činu kapetana prve klase dobio Niš za mesto službovanja. Radni vek je proveo na obuci vojnika, najviše, veli, na Čemerniku kod Crne Trave.
Sada on i njegova Milica, uz pomoć mlađih, provode lepu starost. Stalno u nekom poslu: uređuje dvoriše, orezuje ruže, sadi mlade trešnje... Ode i do sela.

Zašto je u Trsteniku zabranjeno držati psa
Trstenik – Kućna ljubimica Donka, mali pas rase bišon, umalo nije doživela traumu zbog izbacivanja iz stana Nevene Petrović iz Trstenika, po rešenju komunalnog inspektora. Nalog za iseljenje dao je, službenim rešenjem od 30. aprila 2015, komunalni inspektor Živadin Trifunović, „pod pretnjom prinudnog izvršenja”, pozivajući se na opštinski pravilnik o čuvanju i držanju životinja iz 1993. godine, iako je taj akt u suprotnosti sa kasnije donetim Zakonom o dobrobiti životinja.
Vlasnica psa i njena deca, međutim, nisu bili pošteđeni stresa. Nevena se dosetila da odmah alarmira udruženja za zaštitu životinja u Kruševcu i Kraljevu. Prvu žalbu na takvo rešenje podnela je Organizacija za zaštitu i prava životinja Orpak – Kruševac, a dan kasnije i vlasnica. Opštinska uprava u Trsteniku je reagovala i, po po hitnom postupku, stavila van snage osporavano rešenje. Ipak, slučaj je zatalasao javno mnjenje, jer je Orpak reagovao i preko Fejsbuka. Brojni internet-korisnici nisu propustili priliku da upute kritike trsteničkoj vlasti, a posebno uspavanim opštinskim službenicima.
Predsednik opštine Trstenik Miroslav Aleksić kaže da će akt o držanju kućnih ljubimaca biti usaglašen sa važećim zakonima i propisima. Mlad i revnostan inspektor, koji je sporno rešenje doneo po prijavi Neveninog komšije, očigledno je neiskusan da sagleda celinu problema, kako reče predsednik Aleksić. Aktom iz 1993. koji je, nažalost, još na snazi, u Trsteniku se „zabranjuje držanje životinja i pernate živine, osim ukrasnih egzotičnih ptica i golubova”!
Da je pokušaj izbacivanja malog psa prilično uzdrmao lokalnu vlast, po onoj narodnoj „Poterali zeca, isterali mečku”, pokazalo je i objašnjenje koje je Orpaku dao i načelnik Komunalne inspekcije Ljubodrag Obradović. On je priznao da postoji dosta odluka iz devedesetih godina koje nisu „pročešljane” i usaglašene sa novim zakonskim odredbama.
–Prioritet su imale neke druge odluke, a ne ova o držanju životinja. No, i ona će doći na red. Ovaj slučaj je specifičan po tome što je Nevenu Petrović prijavio komšija iz ličnih razloga, pa je zbog toga služba morala da reaguje. Neveni smo predložili da podnese žalbu Opštinskom veću zbog nezakonitosti odluke, i to u roku od 15 dana od dana dostavljanja rešenja – objasnio je postupanje komunalne inspekcije načelnik Obradović.
Vlasnica psa koji se našao na udaru komšije i komunalnog inspektora je zadovoljna ishodom, bez obzira što, u formalnopravnom pogledu, još nije dobila odluku povodom uložene žalbe.
–Predsednica organizacije Orpak Lela Bucek je reagovala munjevito. Predala je žalbu dan pre nego sam je i ja podnela, a onda su me pozvali u opštinsku upravu i rekli da pas neće biti izbačen iz stana. Danas zaista ne želim da komentarišem postupak svog komšije. Važno je da se rešenjem ovoga slučaja skida briga mnogih Trsteničana, koji su strahovali da će i kod njih jednog dana zakucati komunalni inspektori – kaže Nevena Petrović.

Pobesnela ratnica u pohodu na vodu
Kan – Danteov pakao deluje kao čista naiva u poređenju sa paklom viđenim u četvrtom nastavku serijala o pobesnelom Maksu. Rana jutarnja projekcija u Kanu bila je prepuna ljubitelja ove legendarne filmske franšize sa rediteljskim, scenarističkim i producentskim potpisom Australijanca Džordža Milera, odnosno Jorgosa Milijotisa, pripadnika druge generacije iseljeničke porodice sa grčkog ostrva Kitera. Džordž Miler je lekar po obrazovanju i dugogodišnjem stažu, koji je svojevremeno ljubav prema filmu pretvorio u svoju životnu profesiju, režirajući 10 filmova (osim onih iz serijala „Pobesneli Maks”, i slavne filmove poput „Veštice iz Istvika”, „Lorencovo ulje” i animirano-igranih o prasencetu „Bejb”...) i osvojivši 15 nagrada, uz nominacije za Oskara.
Posle 30 godina od poslednjeg, trećeg filma – „Mad Max: Beyond Thunderdome”, iz serijala stvaranog od 1979. do 1985 – Miler se vraća sa futurističko-apokaliptičkim „Pobesnelim Maksom 4: autoput besa”, u kojem umesto legendarnog Mela Gibsona naslovni lik tumači Tom Hardi. Kao dobar poznavalac ljudske psihologije, strahova i frustracija, Miler tvori film o konstantnom ratu na (pustinjskom) putu između različitih grupa, a sa istovetnim ciljem – domoći se poslednjeg izvorišta vode pod kontrolom tiranina Džoa (Nikolas Hoult).
Ima u ovom filmu mnogo toga već viđenog u prethodnim nastavcima koji su takođe bili svojevrsna mešavina biblijskih „citata” (Nojeva barka), Kopoline „Apokalipse” i antičke grčke drame, ali jedno je vidno drugačije. Maks Rokatinski alijas Pobesneli Maks više nije junak u totalnom filmskom fokusu. Miler je veći prostor u ovom filmu dao moćnom ženskom liku Imperatorke Furioze, u tumačenju južnoafričke glumice i holivudske zvezde Šarliz Teron, čije smo mogućnosti izvanrednih fizičkih transformacija već upoznali zahvaljujući ulozi u filmu „Monstrum”. Imperatorka Furioza predvodi grupu izbeglica iz Citadele koju teroriše tiranin Džo, vodi rat protiv njega baš furiozno, a usamljeni Maks će joj se priključiti u akciji oslobađanja pet lepih otetih devojaka i učestvovati u eksplozivnim akcijama koje su čudo od modernih specijalnih efekata i ostalih tehnoloških umotvorina.
Akcija do akcije, uz mnogo buke i besa i adrenalinske zabave, pa izvolite! Lično, mnogo sam se lepše provela uz Garoneovu gotičku bajku stvorenu samo uz upotrebu klasičnih vizuelnih efekata, a ne i onih digitalizovano kompjuterizovanih. Ipak, Milerov trud je za poštovanje, jer je četvrti „Pobesneli Maks” s mukom nastajao čitavih 15 godina, scenografija je zbog teških kiša u Australiji (prvi put u 15 godina) u periodu snimanja bila izmeštena, delimično se snimalo i u Namibiji, vreme je curilo i dodatno koštalo, a i neprevaziđeni Mel Gibson je ostario.

Iz filma „Pobesneli Maks 4: autoput besa” (Promotivna fotografija)
Džordž Miler se, kako je to izjavio u Kanu, odlučio za glumca Toma Hardija zato što ga je gledao u filmovima „Vozač” Nikolasa Vindinga Refna i TV seriji „Pušer”. Još tada je pomislio: „Vau, ovaj ima izvesne veštine i dar!”, a kada ga je i lično upoznao, osetio je istu „vibraciju” kakvu je imao kada je u njegovu kancelariju „pre trideset godina ušetao Mel Gibson”.
Na molbu da prokomentariše povećani jaz između Maksa i dosad najsnažnijeg ženskog lika u serijalu, koji tumači Šarliz Teron, Miler je izjavio: „U osnovi, ovo je priča o dva drumska ratnika, a jedan od njih je žena – Imperatorka Furioza. Još u startu sam postavio ovaj lik kao pravi okidač za priču i za film koji prkosi zakonima gravitacije i koji je zbog upotrebe specijalnih tehnologija izuzetno težak za glumce, jer je snimanje iscepkano. Šarliz Teron je kao bivša balerina i atletičarka, a izvrsna glumica, bila idealna za ovu ulogu, u kojoj su potrebne i izvesne fizičke veštine i pokretljivost. Uz to, balerine i igrači uopšte su veoma disciplinovani, a takva je i Šarliz, moj ’leteći ženski ratnik’ i vredan radnik...”
I dok je na filmskom platnu bezruka divlja ratnica, u festivalskoj palati u Kanu Šarliz Teron je prava dama i lepotica. U obraćanju sedmoj sili Teronova je, između ostalog, rekla: „Džordž Miler je ovim filmom domaštao svet koji voli i svako ko ga bude gledao doživeće nešto spektakularno i otkriti neke male, lepe dragulje unutar njega. Mislim da je lepota ’Autoputa besa’ u tome što je posvećen ljudima koji vole serijal o Pobesnelom Maksu, ali i novoj generaciji gledalaca koja nije uz njega odrastala. Stvorili smo neku novu vezu, za neku novu mladost. Međutim, stvorili smo i opominjući film, moralnu priču, alegoriju o zaštiti prirode i zemaljskih pejzaža.”
U glavnom takmičarskom programu danas će biti viđen mađarski debitantski film „Saulov sin” Lasla Nemeša, koji je još jedna filmska priča o strahotama holokausta, čiji je glavni junak jevrejski kapo u koncentracionom logoru, zadužen za spaljivanje leševa svojih sunarodnika u krematorijumu. Večeras se filmom „An” japanske rediteljke Naomi Kavase svečano otvara i takmičarski program „Izvestan pogled”. Započela je i „Nedelja kritike”, a sutra će i vanfestivalski paralelni program „Petnaest dana autora”. Sutra će se publika radovati i novom filmu Vudija Alena „Iracionalan čovek”, a festivalski izveštači biti u prilici da prisustvuju pres-projekciji filma „Panama” Pavla Vučkovića. U ubrzanom Kanu se filmski događaji smenjuju iz časa u čas, a zvezde pristižu u sve većem broju.
Fremo protiv „selfija”
Još pre samog početka 68. Kanskog festivala, njegov direktor Tjeri Fremo izjavio je da će se protiviti slikanju „selfija” na najčuvenijem crvenom tepihu, na stepenicama koje vode u veliku dvoranu Teatra Limijer. „Nisam za ’selfije’ jer će to usporavati ulazak u dvoranu i izazivati kašnjenje projekcija. Uostalom, na ’selfi’ fotografijama svi ispadamo ružno!”, rekao je Fremo.
Kako je prethodnih godina bio oštro kritikovan za zanemarivanje filmova rediteljki, Fremo je sada, kako to već izjavljuju „nezadovoljni muškarci”, otišao u drugu krajnost, aludirajući na činjenicu da su i glavni takmičarski, ali i takmičarski program „Izvestan pogled”, ove godine otvoreni filmovima rediteljki.
Inače, u Kanu je osetno povećana bezbednost. Još od 11. septembra 2001. i terorističkih napada u Americi, na Kanskom festivalu je uvedena praksa pretresa torbi i pregleda detektorima pred ulazak u svaku dvoranu, što trčanje sa filma na film dodatno usporava i povećava uobičajenu kansku histeriju.

Sećanje na železnice bivše Jugoslavije
Razgovor smo započeli sedeći na foteljama koje je nekada koristio Mehmed Spaho, ministar saobraćaja iz vremena vlade Milana Stojadinovića, a nastavili ga u ugodno svežim hodnicima, među predmetima koji živopisno pričaju priču o istoriji železnice. U galeriji Železničkog muzeja nalaze se mnogobrojne makete starih kompozicija i lokomotiva, ali i onih novih, drezine i mašine, uniforme, fotografije, poneki deo nameštaja nekadašnjih salon-vagona kralja Petra i Franca Jozefa… Poput nekog paralelnog, hermetičnog sveta usred saobraćajne vreve Sarajevske i Nemanjine ulice. Od danas u 13 sati pa do 3. juna u prostorijama ovog muzeja nalaziće se nesvakidašnja postavka „Šest veličanstvenih”, koja će biti dostupna posetiocima i tokom sutrašnje Noći muzeja.
Osim što će publika moći da se upozna sa bitnim momentima razvoja svih šest železničkih stanica bivše zajedničke države, pri čemu je obuhvaćen istorijski period od 1849. godine do danas, većina eksponata moći će da se vidi prvi put. 
– Reč je predmetima koji više decenija ili nikad nisu bili prikazani javnosti u Srbiji, a koji, većinom, pripadaju fondu Železničkog muzeja u Beogradu, ali i fondovima Hrvatskog željezničkog muzeja, Železničkog muzeja u Ljubljani i Gradskog muzeja u Skoplju – kaže Ivana Jovičić Ćurčić, kustos muzeja, koja autorstvo nad postavkom deli sa Jelenom Miljević, arhivarom muzeja. 
Osim fotografija, arhivske građe, nacrta i planova izložene su i rekonstruisane uniforme sa originalnim oznakama, originalne kape, mač koji je korišćen na srpskim državnim železnicama, pečati iz perioda Dugog svetskog rata iz Ljubljane i Sarajeva, potom vozne karte ali i umetničke slike.
– Budući da je železnica često predstavljala inspiraciju umetnicima, u muzeju se čuvaju dela značajnih slikara poput Nikole Graovca, Gordane Jovanović, Staneta Kumara, Đure Hondraja i Andrije Papkova. U našoj zbirci imamo više Kumarevih dela, koji je bio železničko dete, pa je njome bio fasciniran. Mnogobrojni su njegovi pasteli i crteži sa železničkim motivima, prvenstveno iz Slovenije – objašnjava naša sagovornica. 
Tek kada se na jednom mestu pogleda cela postavka, postaje jasnije zbog čega je s vremenom dolazilo do promene značaja pojedinih stanica, čije je povećanje ili smanjenje, naročito na Balkanu, bilo u tesnoj vezi sa burnim istorijskim promenama koje su se dešavale na ovom podneblju. I upravo stoga što je železnica uvek bila važan segment čvorišta puteva, na kojem se, sticajem okolnosti, nalazi i naša zemlja, i jer su se oko nje uvek lomila koplja, zaposleni u muzeju rešili su da oplemene i svoju stalnu postavku. 
– Ove godine slavimo 65 godina od osnivanja muzeja i tim povodom predstavićemo novu stalnu postavku. Pokušali smo da ideju razvoja železnice predstavimo još od legendarnog točka, bez kojeg ne bi bilo ni železnice, pa preko svega ostalog što čini istoriju njenog nastanka tokom različitih perioda istorije Srbije. Želeli smo da izložbu učinimo edukativnijom i da, istovremeno, na najbolji način iskoristimo skroman prostor koji imamo, pa smo je pojačali informativnim, iscrpnim legendama na srpskom i engleskom jeziku. To je veoma važno pošto je naš muzej specifičan – razuđeni smo diljem Srbije, naše lokomotive i vagoni nalaze se na trgovima mnogih gradova, dobar primer za to je tipično železničko mesto Lajkovac. Sve što ima veze sa železnicom, zakoni i mnoga rešenja, planovi starih vozova i novih koji tek pristižu, arhivira se kod nas, a imamo i ogromnu biblioteku. Stalna postavka zbog toga puna je rariteta, pomenuću samo jedan – deo originalnog stuba sa stanice u Skoplju, koja je stradala u velikom zemljotresu – ističe Siniša Jočić, upravnik muzeja.
Dobar primer muzeja u Ljubljani
Depoi Železničkog muzeja su prepuni, ali u ovom trenutku ne postoji mogućnost da se sve dragocenosti koje tamo postoje i izlože. Kako kaže Jočić, problem prostora Slovenci su odlično rešili.
– Muzej u Ljubljani je mera kojoj mi možemo da težimo. Oni su staru ložionicu pretvorili u muzej, što je odlična ideja jer je tamo moguće bez problema parkirati lokomotive. Tu su komforno izložili artefakte, sve je na jednom mestu, i to u centru grada. Nadam se da bismo i mi u jednom trenutku mogli naš muzej da smestimo u neki sličan, veći, a adekvatan prostor, ne računajući eksponate kao što je „Šarganska osmica”, koji su posebne ambijentalne celine, turistički vrlo atraktivne – smatra Jočić.

Sve gušće sito za gubitaše posle 31. maja
Ministarstvo privrede priprema akcioni plan za privatizaciju 17 preduzeća u restrukturiranju koja će država štititi još godinu dana od naplate potraživanja poverilaca. U grupu odabranih ući će preduzeća značajna za ekonomski život Srbije i veliki broj zaposlenih, rekao je za Tanjug Željko Sertić, ministar privrede.
Iako nije naveo koja su to konkretna preduzeća u javnosti se danima spekuliše da je reč o: RTB Boru (oko 5.000 zaposlenih), „Simpu” (4.000), „Prvoj petoletki” (3.000), PKB (2.100), „Petrohemiji” (1.780), Industriji kablova (1.200), „Galenici” (1.100)…
Ministar privrede je najavio da će vlada predložiti izmene Zakona o privatizaciji i tražiti podršku od Skupštine Srbije da se pomeri rok zaštite za ta preduzeća za godinu dana. Upravo onako kako je već jednom učinjeno pre godinu dana.
Trebalo bi podsetiti da je država deset godina štitila preduzeća u restrukturiranju i sprečavala poverioce da naplaćuju dugove, koji su dogurali do četiri milijarde evra. Ustavni sud joj je zabranio da to čini pa je izmenjen Zakon o privatizaciji i rok za zaštitu pomeren je za 31. maj 2015.
Sertić navodi da je u momentu donošenja novog zakona o privatizaciji, prošle godine u avgustu bilo 144 preduzeća u restrukturiranju. Od toga je 40 otišlo u stečaj. Sedam preduzeća će biti privatizovano u posebnom procesu na bazi Briselskog sporazuma, jer se nalaze na teritoriji Kosova i Metohije, tako da je ostalo 97 preduzeća kojima po Zakonu o privatizaciji 31. maja ističe zaštita od naplate poverilaca.
Od toga će biti izuzeto njih 17 o čemu je postignut dogovor sa MMF-om. Ministar privrede je rekao da će aktom vlade za svako preduzeće biti opisano šta je to što treba da se uradi i u kom periodu, kao i da neće sva preduzeća imati tih godinu dana mogućnost zaštite.
Ono što mnoge zanima jeste šta će se dešavati sa ostalim preduzećima u restrukturiranju koja ne uđu u najavljeni paket povlašćenih. Sertić je obećao da će za neka od njih do 31. maja biti objavljen javni poziv za privatizaciju i takve firme biće zaštićene do kraja oktobra, odnosno do trećeg ponovljenog poziva za prodaju. Pre nekoliko dana najavio je da će do kraja ovog meseca biti raspisani tenderi za 15 preduzeća.
 Šta sa ostalih 65?
Država će za ona preduzeća za koja ne bude objavljen javni poziv za privatizaciju ili budu objavljeni, a ne nađu kupca, obezbediti i socijalni program i mogućnost da neka od tih preduzeća kroz stečaj nađu kupce, rekao je ministar privrede.
--------------------------------------------------------------------------------
RTB Bor izlazi iz restrukturiranja
Bor – Generalni direktor Rudarsko-topioničarskog basena Bor Blagoje Spaskovski izjavio je juče, u razgovoru sa delegacijom Svetske banke, da će to preduzeće izaći iz procesa restrukturiranja najkasnije za godinu dana.
Delegacija, predvođena direktorom Kancelarije Svetske banke u Srbiji Tonijem Verheijenom, posetila je RTB Bor, kako bi se uverila da su nova topionica i fabrika sumporne kiseline završene.
Gosti su, posle razgovora sa Spaskovskim, obišli nove pirometalurške pogone. „Svetska banka je uvek bila izričita u zahtevu – hoćemo čisto nebo iznad Bora, čistu reku, da tlo više ne bude zagađivano i da ljudi udišu čist vazduh. Pritisak koji je vršila na nas da se aktivira nova metalurgija doprineo je da ovo stvarno i bude gotovo. Mi smo završili i oni su se na licu mesta uverili u to”, naglasio je Blagoje Spaskovski. Tanjug

Antić: Ne razmatra se poskupljenje struje od 30 odsto
BEOGRAD – Ministar rudarstva i energetike Aleksandar Antić odbacio je danas kao netačne navode pojedinih medija i kalkulacije o poskupljenju struje, istakavši da neće biti poskupljenja 3 puta po 10 odsto, te pozvao da se prestane sa špekulacijama o procentu poskupljenja do juna.
Beogradski mediji objavili su danas da će struja u naredne tri godine poskupeti 30 odsto, odnosno da je najpre bila ideja da poskupljenje bude u dva puta po 15 odsto, a da se sada razmatra da budu tri poskupljenja po 10 odsto.
Antić je, naime, podsetio da do juna treba da bude usvojen finansijski plan konsolidacije EPS-a koji će, kako je rekao, obuhvatiti dosta mera koje treba da unaprede finansijsko stanje tog preduzeća.
Dodao je da premijer Aleksandar Viučić i on kao ministar energetike insistiraju da se više pažnje posveti uštedama i unapređenju efikasnosti rada EPS-a.
Antić je ukazao da je Srbija od prošlogodišnjih poplava pod velikim pritiskom međunarodnih finansijskih institucija da se cena struje koriguje jer je najniža u Evropi.
Srbija, međutim, podsetio je, istovremeno sprovodi mere fiskalne konsolidacije, a smanjene su i plate i penzije i zato pokušavamo da nađemo neki balans oko toga sa MMF-om, rekao je Antić.
Odgovarajući na pitanje novinara da li finansijski plan konsolidacije EPS-a podrazumeva i zajam EPS-u od Evropske banke za obnovu i razvoj (EBRD) od 200 miliona dolara i da li je taj zajam uslovljen ulaskom EBRD-a u vlasništvo EPS-a, Antić je odgovorio da se razgovara o tom kreditu, ali da taj zajam ne može biti uslovljen time da EBRD uđe u vlasništvo EPS-a.
Upitan da li je vlada promenila plan o manjinskoj privatizaciji EPS-a sa obzirom da je premijer Vučić nedavno izneo planove o udruživanju EPS-a sa elektroprivredama Crne Gore i Republike Srpske na zajedničkim projektima, Antić je rekao da nije ni postopjala ideja da se EPS prodaje.
„Postoji samo razmišljanje, nakon završetka korporativizacije EPS-a i nakon procene vrednosti imovine tog preduzeća, da se razmotri mogućnost ulaska strateškog partnera u EPS”, rekao je Antić.
On je dodao da su zajednički projekti sa elektoprivredama Crne Gore i Republike Srpske „neke naše ideje i ambicije” i da o tome tek treba da se razgovara.

MMF: prodajte ili zatvorite propale firme
Misija MMF, koja je juče završila boravak kod nas nije krila nezadovoljstvo dosadašnjim tempom i rezultatima privatizacije državnih preduzeća. Očekivao se mnogo veći broj strateških partnera, kupaca za najveću broj finansijski propalih preduzeća, jer smo se obavezali da 526 firmi prodamo ili pošaljemo u stečaj do kraja godine.
Kupce su do sada pronašli samo FAP i „Aleksa Šantić”, a među onih 12 malobrojnih za koje su „na mišiće” raspisani javni pozivi nalaze se Izdavačko preduzeće „Rad” iz Beograda, „Autotransport” iz Kraljeva, „Betonjerka” iz Sombora... Ministar privrede Željko Sertić obećao je misiji MMF pred odlazak iz Beograda da će do kraja maja biti objavljeno još 15 tendera. O kojim preduzećima je reč u Agenciji za privatizaciju juče nisu hteli da govore pošto spisak još nije konačan.
Opravdanje za ovako sporu privatizaciju ministar privrede je pronašao u mnogobrojnim procedurama koje treba ispoštovati, strogom zakonskom okviru, restituciji i katastru. Slično je potvrdio i ministar finansija Dušan Vujović na rastanku sa MMF kada je naveo primer PKB-a koji je atraktivno preduzeće, ali uprkos tome ne može da se privatizuje, jer nije rešeno pitanje podele zemljišta na poljoprivredno i građevinsko.
– Ne možete rešiti pitanje 500 preduzeća u nekoliko meseci jer je to nemoguć posao. Nema odustajanja od privatizacije, niti pomeranja rokova. Samo manji deo preduzeća dobiće do godinu dana zaštitu, ali po preciznim i jasnim planovima – kazao je Sertić.
Od MMF je, kao što je poznato, traženo da 16–17 preduzeća ostanu zaštićena od prinudne naplate poverilaca, a tako i izvesnog stečaja posle 31. maja. Od tog dana država po odluci Ustavnog suda prestaje da štiti 97 preduzeća u restrukturiranju. Ako se pođe od toga da će u krug odabranih ući strateški važna preduzeća za privredu naše zemlje koja zapošljavaju najviše ljudi, tu će se verovatno naći „Prva petoletka”, „14. oktobar”, „Petrohemija”, RTB „Bor”, „Galenika”, PKB, „Mostogradnja”, „Ikarbus”, „Simpo”, „Jumko”… Sve ove firme broje oko 20.000 radnika.
Ministar Sertić je naveo da je za 338 preduzeća definisano na koji način će biti restrukturirana i privatizovana. Njihova sudbina biće rešena do 1. jula ove godine.
– Za svako preduzeće imamo akcioni plan i ukoliko u određenom periodu ne nađemo strateške partnere ili nemamo način za njihovo restrukturiranje, ta preduzeća će doživeti sudbinu kao i sva ostala (stečaj) – rekao je ministar privrede.
Prema dogovoru sa MMF firme koje čekaju privatizaciju ne smeju da dobijaju nikakve državne subvencije. Tačnije, za njih je izdvojeno samo četiri miliona evra dok su im za poslovanje potrebne stotine miliona evra godišnje.
Imajući ovo u vidu njihova sudbina bi morala brže da se rešava. Direktor Agencije za privatizaciju Ljubomir Šubara prvi je ukazao da su za sporost i odugovlačenje krivi i zaposleni u toj agenciji, ali i direktori preduzeća u restrukturiranju koji opstruiraju privatizaciju, jer će ostati bez posla kada taj proces bude završen. Da bi kaznio zaposlene u Agenciji ministar privrede im je smanjio plate za oko 30 odsto (plata fakultetski obrazovanih radnika je 103.000 dinara). Kazne tek treba da stignu direktore preduzeća i zastupnike državnog kapitala.
– Svi smo besni zbog dosadašnjeg vođenja privatizacije, ponašanja rukovodstava tih preduzeća, ali i agencija – rekao je ministar privrede jednom dnevnom listu i najavio smenu 10 direktora i 27 zastupnika kapitala.
Samo nije odgovorio zašto ranije to nije učinio i kakve svrhe to ima sada?

Računi za skuplju struju tek od avgusta
Cena struje biće uslov da Bord direktora Međunarodnog monetarnog fonda (MMF) krajem juna odobri prvu reviziju aranžmana iz predostrožnosti sa Fondom, saznaje „Politika”, ali kako sada stvari stoje novi računi za struju neće do potrošača stići pre avgusta.
Zasad je nepoznato koliko će to povećanje iznositi, ali je sigurno da će biti manje od prvobitno dogovorenih 15 odsto. Zvaničnici ove međunarodne finansijske institucije očekuju da početkom juna vide plan finansijskog restrukturiranja Elektroprivrede Srbije u kome će jedan od elemenata biti poskupljenje struje.
Po Zakonu o zaštiti potrošača, od dana objave poskupljenja treba da prođe najmanje mesec dana. Što znači da struja neće moći da poskupi pre početka jula, a potrošači pre avgusta neće dobiti na naplatu veće račune za električnu energiju.
Pregovaračke pozicije su čini se i dalje udaljene oko tog pitanja. Jer, taktika premijera Aleksandra Vučića je da veže povećanje plata i penzija sa rastom cena struje.
– Nije to pitanje da mi ne znamo da je niska cena struje, niti pitanje naše želje da sačuvamo našu elektroprivredu, ali je pitanje šta naši ljudi pre povećanja plata i penzija mogu da podnesu. To je bila naša rasprava i naš razgovor i ništa više – rekao je Vučić, a prenosi Tanjug.
Problem je, međutim, što o povećanju plata i penzija za pregovaračkim stolom nije bilo reči, što znači da razgovori na tu temu mogu da se otvore tek u avgustu. Tako će se praktično vremenski približiti datumi kada će početi razgovori o eventualnom povećanju plata i penzija i dan kada će grđani dobiti veće račune.
Izjava prvog čoveka EPS-a Obradovića, da nema potrebe da struja poskupi, zapravo je trebalo da pokaže bezuspešan napor srpskih pregovarača s MMF-om i da ih ubede da električna energija ne treba da poskupi. Srpski rečeno, građani su trebali da steknu utisak da je vlada sve učili da im zaštiti skromne budžete, ali da MMF to nije dozvolio, već je insistirao na većoj ceni kilovat-sata, objašnjava naš izvor.
A. T. – J. P.-S.
--------------------------------------------------------------------
Uskladiti cenu struje sa troškovima
Reforma preduzeća u državnom vlasništvu ostaje najveći izazov, kaže Frejk Janmat, šef sektora za evropske integracije

Savet za ekonomska i monetarna pitanja Evropske unije (EU) i ministar finansija Dušan Vujović usvojili su juče sedam preporuka za povećanje konkurentnosti i dugoročni rasta Srbije. One, između ostalog, uključuju jačanje poslovne klime, stimulisanje investicija, unapređenje državne uprave, završetak restrukturiranja i privatizaciju državnih preduzeća. Prema rečima Frejka Janmata, šefa sektora za evropske integracije pri EU, ministri finansija država članica pozdravili su nedavni napredak Srbije u pogledu reformi tržišta rada i penzionog sistema, mere kojima je olakšano izdavanje građevinskih dozvola, kao i napredak na planu završetka procesa restrukturiranja i privatizacije javnih preduzeća.
– Reforma preduzeća u državnom vlasništvu ostaje kao jedan od najvećih izazova za Srbiju. Cenimo napore vlade da napravi program finansijskog restrukturiranja EPS-a. U izveštaju o napretku EU u poslednje dve godine isticali smo kako cena struje mora da se uskladi sa troškovima koje ima to preduzeće – kazao je Janmat i dodao da pri tom treba imati u vidu da su i investicije neophodne za razvoj ove kompanije u budućnosti.
Kako kaže, državni uticaj na ekonomiju je i dalje veoma velik i to je posebno vidljivo kroz probleme koje imaju preduzeća u državnom vlasništvu. Zbog loših bilanasa te kompanije ne mogu samostalno da se zaduže na tržištu, pa to čine uz garanciju države, a krediti na kraju padaju na teret poreskih obveznika, jer državne firme uglavnom nisu u stanju da ih vraćaju. Sporazumom sa MMF-om državne garancije stavljene su pod kontrolu.
U prolećnom izveštaju o ekonomskim perspektivama Evropska komisija predviđa da će Srbija i dalje biti u blagoj recesiji (minus 0,1 odsto). U odnosu na jesenju prognozu EK, to je ipak poboljšanje, jer je za našu zemlju tada prognoziran pad privredne aktivnosti od minus 0,5 odsto. To znači da će očekivani bruto domaći proizvod (BDP) biti veći za 150 miliona. EK inače očekuje rast stope nezaposlenosti u ovoj godini sa 18,9 na 19,3 odsto. Prema oceni Frejka Janmata to će biti posledica rešavanja problema u preduzećima u državnom vlasništvu. Neka od njih će možda biti zatvorena, a neki radnici ostaće i bez posla.
On ipak veruje da će mere koje srpska vlada primenjuje imati pozitivan efekat na rast privrede. Jer, bez obzira na to što mere fiskalne konsolidacije, koje uključuju smanjenje plata i penzije, za koje EU smatra da je bilo neophodno, imaju negativan efekat na tražnju, to će na duži rok stabilizovati makroekonomsku klimu.
– Zatezanjem fiskalne politike stvorili su se uslovi za relaksaciju monetarne, što smo imali prilike da vidimo pre dva dana kada je NBS smanjila kamatnu stopu. To znači da će krediti biti jeftiniji. Što je, opet, podsticaj rastu – kaže Jamnat i dodaje da visok nivo nenaplativih kredita ostaje jedan od rizika za stabilnost finansijskog sektora. Dobro je što je taj problem počeo da se rešava, jer se očekuje da strategija o nenaplativim kreditima bude gotova u junu.
Kada je o budžetu reč, Janmat smatra da ukoliko minus u državnoj kasi bude niži od planiranog ta sredstva treba iskoristiti za vraćanje kredita, jer javni dug zemlje i dalje raste.
A. Telesković

U naredne tri godine struja skuplja 30 odsto
Struja će u naredne tri godine najverovatnije morati da poskupi ukupno 30 odsto, saznaje „Politika” iz više pouzdanih izvora. Samo je pitanje kako će taj procenat poskupljenja da bude raspoređen. Bitka se vodi oko toga da ove godine taj rast cena bude što manji. Prvobitna ideja je bila da električna energija u narednom trogodišnjem periodu poskupi dva puta: za po 15 odsto. Sada se kao jedan od modela razmatra da budu tri poskupljenja od po 10 odsto svake godine. U svakom slučaju, svako odlaganje poskupljenja ove, sačekaće nas u naredne dve godine, jer MMF insistira da Srbija u tom periodu postigne tržišnu cenu kilovata.
– Poskupljenje struje biće jedan od bitnijih delova plana finansijskog restrukturiranja EPS-a koji mora da bude usvojen početkom juna – kaže naš izvor.
Memorandumom sa Međunarodnim monetarnim fondom (MMF) naša vlada se obavezala da struja poskupi 1. aprila za 15 odsto, što se nije dogodilo. U istom dokumentu se navodi da će, ukoliko bude neophodno, 2016. godine struja dodatno poskupeti. Rok da se završi plan finansijskog restrukturiranja EPS-a, po sporazumu sa MMF-om bio je 31. mart. Zvaničnici Fonda sada očekuju da on bude gotov početkom juna i da u njemu vide precizan iznos poskupljenja. Prema našim saznanjima, to će biti uslov da bord direktora ove međunarodne finansijske institucije krajem juna odobri prvu reviziju aranžmana sa Srbijom. Po Zakonu o zaštiti potrošača, od dana objave poskupljenja treba da prođe najmanje mesec dana. Što znači da struja neće moći da poskupi pre početka jula, a potrošači pre avgusta neće dobiti na naplatu veće račune za električnu energiju.
Sporazum predviđa da se cena električne energije poveća jednim delom kroz uvođenje akciza, a drugim delom kroz direktno poskupljenje. Prihodi od akciza išli bi u budžet, a prihodi od poskupljenja EPS-u. S obzirom na to da je situacija u državnoj kasi znatno bolja od očekivane postoji prostor da taj deo poskupljenja bude nešto niži. Ali naši sagovornici kažu da se od uvođenja akciza na struju neće odustati.
Šta je to toliko trulo u bilansima EPS-a da je poskupljenje struje jedini spas za ovo preduzeće?
Kako kažu u Fiskalnom savetu, „EPS je tempirana bomba javnih finansija koja može da eksplodira u narednih nekoliko godina ukoliko se bilansi ovog preduzeća ne srede”. Situacija u ovoj kompaniji podseća na stanje u „Srbijagasu” od pre nekoliko godina, s tim što kad bi EPS, doživeo njegovu sudbinu – poreski obveznici ne bi imali para da ga spasavaju, upozoravaju u Savetu.
– Dva su razloga zbog koga EPS sada podseća na „Srbijagas” nekada. Prvi je taj što je ovo preduzeće prošle godine uzelo kredit za likvidnost, odnosno za tekuće poslovanje. Jedno je kada se novac pozajmljuje za investicije, a kada se uzima za likvidnost onda je to loš znak. EPS ima dobit samo na papiru, jer se u bilansima vide potraživanja za koje je jasno da nikad neće moći da ih naplate. To je drugi razlog zašto EPS podseća na „Srbijagas” – kažu u Fiskalnom savetu.
U jednom od izveštaja Saveta piše da je neuspešno poslovanje „Srbijagasa” bilo toliko vidljivo, jer je pokrivano uzimanjem kredita, koji su se delom koristili i za otplatu ranije uzetih zajmova – što je neodrživ model poslovanja. A ono što je od svega najgore jeste što svi ti krediti direktno padaju na teret poreskih obveznika, jer su uzimani uz garanciju države, iako je bilo jasno da kompanija neće biti u stanju da ih vrati. To je očigledno na primeru solidarnog poreza.
Prema izveštajima Agencije za privredne registre EPS je u 2013. godini (podataka za ovu godinu još nema) bio na drugom mestu po visini ostvarenih poslovnih prihoda od 220 milijardi dinara. Sa druge strane, poražavajuće je što po akumuliranom gubitku od oko 120 milijardi dinara EPS gotovo da deli prvo mesto sa „Železnicama Srbije”.
Zato je za poznavaoce prilika izjava Aleksandra Obradovića, direktora EPS-a, data početkom nedelje RTS-u „da što se tiče ovog javnog preduzeća poskupljenje nije neophodno da se desi u ovoj godini” i da on zato pretpostavlja da neće doći do podizanja cena električne energije bila veliko iznenađenje. Tim pre što je to sušta suprotnost onome što je kao v. d. direktora govorio prošlog avgusta upozoravajući da je EPS samo u poslednjih osam godina izgubio oko šest milijardi evra zbog toga što nije isporučivao električnu energiju po tržišnim cenama.
Prvi čovek EPS-a se, doduše ovog puta ogradio, pa je dodao „da je ovo preduzeće sada u dosta povoljnijoj situaciji kada je cena struje u pitanju, nego pre šest meseci, budući da je veoma dobro prebrodilo zimsku sezonu”.
– Kada ovakvu izjavu da političar narod više i ne reaguje, jer smo navikli na svakakva obećanja i lepe želje. Ali, kada direktor EPS-a kaže da mu ne treba poskupljenje struje, onda je to u najmanju ruku sramota, kaže dr Slobodan Ružić, bivši savetnik ministra energetike.
Kako, pita on, Obradović misli, ako ne kroz povećanje cene struje i bolju naplatu da krene u nove investicije u EPS-u? Nijedan novi objekat nije izgrađen četvrt veka. Osim, ako neće dodatno da se zadužuje i doživi sudbinu „Srbijagasa”. Pa samo su dugovi za struju građana narasli na 75 miliona evra, ističe Ružić.
– Kada se kaže ekonomska cena struje u Srbiji, ne misli se na cenu na berzama, već na onu kojom EPS može da pokrije svoje troškove i pozitivno posluje. Takva cena je u našem slučaju značajno niža od tržišne. Po nekim procenama kilovat struje bi u Srbiji sada umesto pet, po tom kriterijumu, trebalo da košta oko sedam evrocenti, objašnjava naš sagovornik.
On se slaže da je cena struje oduvek u našoj zemlji bila socijalna kategorija, ali, dodaje da ne sme na uštrb toga da se uništi najveće javno preduzeće.
– Time što MMF insistira na većoj ceni struje, zaključuje se da su oni bolje gazde za ovo javno preduzeće od nas samih, što je poražavajuće, tvrdi Ružić.
Na izjave Obradovića ostao je zatečen i jedan od bivših direktora EPS-a koji ističe da je situacija s cenom struje u EPS-u takva da on stalno može da ima podnet zahtev za poskupljenje struje i neće pogrešiti, jer je ova cena niža od one kojom EPS može da nastavi da se razvija. Tvrdnjom da ovom javnom preduzeću ne treba poskupljenje na gubitku su i država i EPS. Država, jer nema mogućnost da iz posebnih naknada koje se naplaćuju kroz cenu struje u celoj Evropi pomaže obnovljive izvore energije od čije prodaje se novac ponovo vraća u državnu kasu, a EPS jer bez povećanja cene struje nije u mogućnosti da pozitivno posluje.
Isti izvor kaže da ima logike i da se sačeka restrukturiranje, pa da se vidi kolike će uštede biti, a onda da se odredi procenat poskupljenja struje, ali i bez tog restrukturiranja opšte je poznato da je EPS-u potrebna veća cena.

Nikad manja podrška vladi nemačkog kancelara Olafa Šolca
BERLIN – Podrška koalicionoj vladi nemačkog kancelara Olafa Šolca pala je na najniži nivo od dolaska na vlast krajem 2021. godine.
Nezadovoljstvo javnosti Šolcovim Socijaldemokratama, Zelenima i Slobodnim demokratama dostiglo je najviši nivo dosad - oko 70 odsto, pokazala je anketa agencije za istraživanje javnog mnjenja INSA koju je objavio nemački list „Bild”, preneo je Blumberg.
Manje od 40 odsto ispitanika, što je rekordno nizak nivo, podržalo bi jednu od tri stranke na izborima ako bi oni bili održani sada, pri čemu bi birači radije podržali antimigrantsku, desničarsku Alternativu za Nemačku (AfD) nego Šolcov SPD.
Nezadovoljstvo javnosti zbog inflacije, rekordne imigracije i skupih mera zaštite životne sredine mesecima je opterećivalo Šolcovu koaliciju.
Međusobna trvenja i upiranja prstom zaustavili su sposobnost koalicije da napreduje u ispunjavanju ambicioznog plana dekarbonizacije ekonomije, posebno zbog sve većih troškova energenata i rastuće podrške AfD-u protiv establišmenta.
Šolc se trudi da ostane pozitivan, piše agencija, ne samo suočen sa mučnim političkim nezadovoljstvom, već i kada se Nemačka bori sa ubrzanim starenjem stanovništva i nedostatkom kvalifikovane radne snage, posebno u oblasti tehnologije, zdravstvene zaštite i nege dece.
Zabrinutost zbog akutnog manjka radnika u ključnim sektorima i ogroman priliv migranata koji se ubrzao nakon ruskog napada na Ukrajinu ponovo je pokrenuo društvene debate o integraciji i politici zaštite granice.

Kome smetaju srpske zastave na Egzitu
Događaj iz Novog Sada gde su organizatori Egzit festivala sa bedema Petrovaradinske tvrđave skinuli zastavu na kojoj je predstavljena mapa Kosova i Metohije u bojama srpske trobojke i sa srpskim grbom, nekako se stidljivo provukao kroz medije. Radost što dolaze gosti, ko peva i kako svira, „sakrili” su ovaj sramni događaj. Ali su zato društvene mreže „gorele”, uz osuđujuće komentare.
Šta se zapravo desilo: kako bi pokazali što više servilnosti za svoje goste iz zemalja koje priznaju nezavisnost Kosmeta, organizatori su odlučili da skidaju srpske simbole u Srpskoj Atini, “da ih ne vređaju” a na njihovo mesto postavili su srce sa znakom mira.
Baš dok Kurtijevi do zuba naoružani specijalci svakodnevno hapse i maltretiraju naše sunarodnike u južnoj srpskoj pokrajini, Egzit je odlučio da promoviše „mir”. To je mnogo više od servilnosti jer je prekršen ustav i član zakona o nacionalnim simbolima.
Grupa mladih patriota su zastavu sa mapom Kosmeta postavili pre nekoliko dana kao vid podrške našem narodu u južnoj srpskoj pokrajini u ovim teškim trenucima. To je odmah zasmetalo autošovinistima okupljenim u nekim organizacijama i partijama. Mnogo je urađeno na suzbijanju antišovinizma u našoj zemlji, ali pojavni oblici ove bolesti i dalje mogu da se vide. Primer za to je ovaj slučaj.
Pojedinci su već par puta pokušavali da uklone zastavu, u čemu su ih mlade patriote sprečile.
I to nie usamljen incident. Samo dan posle skandala u Novom Sadu, kada su organizatori Egzit festivala sa bedema Petrovaradinske tvrđave skinuli zastavu na kojoj je predstavljena mapa Kosova i Metohije, na istoj manifestaciji dogodio se novi..
Ovog puta je na jednom od nastupa mladić je podigao zastavu na kojoj je bila mapa Kosmeta u bojama srpske zastave i natpis „Nema predaje”. Opkolili su ga i tražili da je skloni. Bilo je povuci-potegni ali taj srpski patriota nije odustao.
Da li većina građana Novog Sada ne gleda blagonaklono na skidanje srpskih simbola, siguran sam da ne gleda. I da im nije drago. I vasceloj Srbiji nije pravo. I to prolazi “ispod radara”.. I nikom ništa. Ako potpisnika ovih redova bilo ko optuži za preterani patriotizam ili slične emocije, znaće odakle dolaze ti napadi, pokazaće oni pravo lice.

Mi ne idemo nikud i ne radimo ništa
Prozapadne opozicione stranke koje organizuju proteste nikako ne žele da se oprobaju na izborima nakon što su već deset puta okupili svoje pristalice na ulicama.
Nesvakidašnji zahtev dela opozicije da se ne raspisuju izbori politički je fenomen kakav se retko može videti u svetu, ali u Srbiji je izgleda i to moguće. Samo u Srbiji postoji opozicija kojoj nije cilj dolazak na vlast ili bar ne dolazak na vlast na izborima.
Tokom jučerašnje protestne šetnje imali smo priliku da ovo čujemo od predsednika Demokratske stranke Zorana Lutovca u izjavi za televiziju N1 koja je medijski promoter protesta i dela opozicije koji ih organizuje.
Na pitanje reporterke N1 da li misli da su izbori pravi način da se protesti kapitalizuju kako smatraju brojni analitičari, Lutovac kaže da to nije dobra procena.
- Leto je, manje je ljudi na ulicama, to treba raditi kad ste najjači, a ne kad slabite. Najjači ste krajem avgusta ili početkom septembra kad se ljudi vrate sa odmora - rekao je Lutovac.
Po svemu sudeći, okupljenih je zaista sve manje, a deluje da su pristalice prozapadne opozicije morale da napuste Srbiju zbog ,,diktature” i lošeg života te da svoju tugu blaže na plažama primorskih zemalja.
Ipak, Lutovac ne sumnja da će se pristalice vratiti. Samo da se završe letovanja. 
Međutim, ni tada, izbori neće biti tema za ovaj deo opozicije već formiranje prelazne vlade bez izbora, legitimiteta i mimo volje naroda kako je to već viđeno tokom dvehiljaditih.
- Izbori za nas nisu tema. Ako raspišu izbore, imaće građane na ulicama - poručio je Lutovac.
Ne može se reći ni da Lutovac nije u pravu jer bi svaki izlazak na izbore podrazumevao i uvek neugodni cenzus od tri odsto. 
Na drugoj strani, za tehničku vladu nije vam neophodno ništa. Eventualno konsultacija u nekoj od stranih ambasada. Posle toga i lideri opozicionih stranaka bi mogli na neku od egzotičnih destinacija. Naravno, o našem trošku. Red je da i oni odmore. Ipak su se naradili.

OVO NEMA NIGDE NA SVETU: OPOZICIJA PRETI VUČIĆU AKO RASPIŠE IZBORE!

N1: Analitičari misle da opozicija treba da kapitalizuje ove proteste. Mislite li da su izbori način?

Zoran Lutovac: Ne, to nije dobra procena! Leto je, manje je ljudi na ulicama, to treba raditi kad ste… pic.twitter.com/gqcZWohz1o
— Detektor laži (@LaziDetektor) July 9, 2023

Srpska jedina štiti Ustav BiH i Dejton
Od našeg stalnog dopisnika 
Banjaluka – Republika Srpska nije izvor problema, već mesto na kom se donose odluke koje pozivaju na domaći dogovor i pronalazak rešenja. U Banjaluci nisu izglasani akti o secesiji, već akti koji omogućavaju relaksaciju i koji pozivaju na dijalog i dogovor. Kao što se desilo na nedavnoj sednici dve entitetske vlade, što mi vidimo kao model odnosa za budućnost, rekao je Nenad Stevandić, predsednik Narodne skupštine Republike Srpske. On je u razgovoru za „Politiku” istakao da je već posle tri dana nakon zajedničke sednice vlada Republike Srpske i Federacije BiH došao „doprinos” saradnji naroda i entiteta i od strane Kancelarije visokog predstavnika (OHR).
„Oni su svoje sporne odluke doneli svega tri dana posle sednice na kojoj su započeti domaći dogovori. To sve objašnjava. Ne dozvoljavaju da se sami dogovorimo. Ne odgovara im da se priča o investicijama, o povratku mladih, zapošljavanju i rastu BDP-a”, rekao je on. Govoreći o podeli državne imovine, podsetio je da su jedine granice koje su nacrtane posle Drugog svetskog rata one koje su podelile entitete u BiH. „Te granice su plod međunarodnog ugovora. Šta one dele ako već nisu međudržavne granice? Pa dele imovinu entiteta! Stoga pokušaj osporavanja imovine Republike Srpske u stvari predstavlja svesno izazivanje krize i sukoba.”
 
Utisak je da BiH ulazi u ozbiljnu krizu. Skupština je usvojila dva zakona i njima odbacila odluke visokog predstavnika i Ustavnog suda BiH. Oba zakona suspendovao je Kristijan Šmit. Šta je Srpsku opredelilo na ove korake? 
Nesporno je da je visoki predstavnik generator sukoba i nesporazuma u BiH. To proističe iz činjenice da on nema legalno imenovanje. Po relevantnim rezolucijama SB UN, BiH je bez visokog predstavnika. Jake zemlje, koje ne zavise mnogo od SB UN, progurale su da Šmit sedne u kancelariju visokog predstavnika bez obzira na to što nema legalitet. Zato imamo stvaranje cikličnih krugova krize. Takođe, Ustavni sud BiH je jedina institucija koja ne počiva na dejtonskim principima – konsenzusu dva entiteta i tri naroda. Tamo dominiraju tri stranca, koji zajedno s dva Bošnjaka preglasavaju Srbe i Hrvate. To je izvor svih problema. Sve što je i ranije radila Narodna skupština RS bila je reakcija na odluke koje donose ove institucije. Neverovatno je da Bošnjaci ne žele da imaju još jednog Bošnjaka u Ustavnom sudu, već nastoje da tamo ostane Nemac ili Albanac. To je za nas znak da se sa BiH upravlja spolja, a za druge nada da će strane sudije, kao u ratu strani avioni, doneti prednost Bošnjacima.
 
Odluke Skupštine RS nailaze na ozbiljnu ljutnju na Zapadu. 
Mi moramo ostati jedinstveni i uporni, ne sme biti pukotina među Srbima. Moramo sačuvati odlične odnose sa Srbijom i svoju neutralnost. Imamo otvorene sve komunikacijske kanale, čak i sa zemljama koje nas stalno kritikuju. Mi ćemo nastaviti da nudimo rešenja, koja će uvek biti zasnovana na dejtonskim principima, a to znači da nijedna odluka ne sme da bude doneta preglasavanjem, bez saglasnosti dva naroda i dva entiteta. A upravo su to radili visoki predstavnik i Ustavni sud BiH. Mi to razumemo kao nastojanje da se ovde provociraju krize i sukobi. Na to reagujemo pametno i nećemo dozvoliti da budemo okrivljeni za ono što je neko drugi smislio.
 
Da li je nametanje model po kom dugoročno može disati BiH? 
Ne, naprotiv, to je potpuno glupo, jer u BiH je već ispod 1,5 miliona Bošnjaka, oko milion Srba i manje od pola miliona Hrvata. Niko nikog tu ne može da nadjača i ugrozi. Mogu samo da se stvaraju nepotrebne krize. Razumem frustraciju Bošnjaka zbog percepcije da samo oni nemaju svoju državu. Zato postoji neki prikriveni cilj da se preko geopolitičke osovine – koju ovde drže Amerikanci i Britanci, posredstvom OHR-a i stranih sudija – isposluje neka supremacija Bošnjaka. Ali to ne može i neće ići preko leđa druga dva naroda i može samo silom da se desi. To ne žele ni Hrvati, koji su u zadnje vreme bili zavisni od Srba, i čiju smo poziciju štitili samo zato da ne bismo mi došli na red, a ne zato što smo u ljubavi s onima koji često pokazuju proustaške stavove. Srpska nije osnovana voljom tih sila koji sada rade protiv nje, ali je od njih prihvaćena kao neminovnost. Ipak se nadležnosti Srpske stalno tope i ako se to nastavi biće kao da je nismo ni stvorili i zato je reakcija RS tako odlučna.
 
Dakle, sem brige za državnu imovinu, korake Srpske uslovila je akumulacija nezadovoljstva. Ipak stižu upozorenja. 
Sva briga kojom Dodika žele da predstave kao figuru koja krši Dejtonski sporazum i ustavni poredak velika je laž. Dodik ima poseban stil, ali on je samo alibi da se dovrši posao obesmišljavanja i obezvlašćivanja RS. Manji deo opozicije to ne razume. Pa još daju podsticaj alibiju međunarodnog faktora. Dodik ima veliki politički kapacitet i vuče najveći broj konaca. Ali to je stvar koja pripada političkom spektru. U pravnom spektru ni Dodik ni RS nikada nisu doneli odluke o disoluciji. Nijedna institucija RS nije donela odluku o otcepljenju. Naše odluke treba pažljivo čitati. Mi u njima tražimo da se izaberu sudije Ustavnog suda BiH, jer je tako predviđeno. Ali volje za to nema kod Bošnjaka koji te sudije mogu da koriste za atak na RS. I zato smo tu gde jesmo. Što se imovine RS tiče, kada smo 2012. potpisivali ugovor s nemačkom kompanijom u vezi s izgradnjom energetskih objekata – isti ovaj kakav sad imamo sa Srbijom, jer su Nemci odustali – tada Ustavni sud nije problematizovao imovinu. Nije smeo protiv stranaca, niti su federalni partneri vikali da ne možemo bez njihove saglasnosti. U pozadini je srbofobija, a ne zajednički razvoj.
 
Dakle, odgovornost za krizu smeštate pre svega u Sarajevo i kod međunarodnih predstavnika. 
Pogledajte, na 9. januar su ranije dolazili svi. Sve do momenta kada su stranci odlučili da izazovu krizu. Nakon što su Dan RS proglasili neustavnim, počinje kriza, a mi počinjemo još žešće da ga slavimo. Svetosavska nagrada je takođe problematizovana od Bošnjaka, ali je Ustavni sud odlučio da ona nije uvredljiva. Taj sud je ušao u formu da deli srpske svece. Da procenjuje koji svetac vređa interese bošnjačkog naroda. Pa ih valjda Sveti Sava ne vređa, jer je Srbin, a Sveti Stefan, ipak, vređa. Oni su se upustili i u meritum verskog, društvenog, običajnog i potpuno polupali lončiće.
 
Da li RS nastupa jedinstveno u aktuelnoj krizi? 
Kao osnivač SDS-a i iz kog sam izašao u vreme čudne nacionalne politike u najvećoj stranci opozicije, mogu samo da skinem kapu za poslednje stavove i da kažem da se ta partija ponaša državotvorno. Nadam se da će tako i ostati. Trenutno, SDS je stranka opozicije koja razume razliku između vlasti i države.
Setite se, targetiranje Karadžića nekada je bilo isto kao aktuelno prokazivanje Dodika. Karadžića su najpre oterali u šumu, pa u zatvor, a prethodno su mu garantovali da neće biti procesuiran. Pravili su hajku kako bi od njega napravili kriminalca, lažući da je iz Prijedorske banke odneo tri miliona maraka. Želeli su stvoriti nezadovoljstvo naroda prema njemu, što nije uspelo. Ne verujem ni da će uspeti aktuelni pokušaji po istom principu. Nismo mi društvo koje drugačije živi i radi ili ima drugačije demokratske principe od nemačkog, francuskog ili švajcarskog modela. U vreme evropske cenzure u vezi s ratom u Ukrajini možemo čak reći da smo pet puta slobodniji. U Banjaluci možete da kritikujete i hvalite Putina ili Zelenskog, a u Berlinu i Parizu to ne smete. Udar na RS, sem napada na naše vrednosti, jeste udar i na demokratsko društvo.
 
Neki u poslednjim dešavanjima u RS pronalaze baš uticaj dešavanja u Ukrajini. 
Sukob u Ukrajini ima veze sa situacijom u celom svetu. Pa ima refleksije i na Balkan. Mi u tom ratu ne učestvujemo. Nepoštovanje međunarodnih ugovora je uvek generator koji dovodi do ratova. Nepoštovanje Kumanovskog sporazuma i Rezolucije 1244 izaziva krizu na KiM, jer Srbi nisu dobili svoje bezbednosne snage da ih štite. Minski sporazumi nisu poštovani dok je trajala tortura nad stanovništvom Donbasa. Ako se setimo kako se pred Drugi svetski rat raspalo Veće naroda i kako se danas ljuljaju UN, možemo da povučemo mnoge paralele. Ali mi nigde ne treba da srljamo. BiH treba da se liši ambicije za priključivanje u bilo kakve vojne asocijacije. Ali EU je odlučila da pritisne BiH da se mora opredeliti. Na svu sreću bez mišljenja Srba to se ne može desiti. Blokirali smo pristupanje NATO-u i uvođenje sankcija Rusiji. Srpska može da se ponosi kako tretira ukrajinsku manjinu, koja je ovde najbrojnija. U Prnjavoru živi nekoliko hiljada Ukrajinaca, koji imaju svoje crkve i mi želimo da niko u Srpskoj nema ikakvih problema. To je za nas čast.
 
Verujete li u neka saznanja da se razmatra smena Dodika? 
Mi smo OHR još ranije potpuno pobedili, argumentima i dokazima. Dokazali smo da su svi visoki predstavnici imenovani rezolucijama SB UN. Prezentovaćemo dokumente koji su potpisani između parafa i potpisa Dejtonskog sporazuma, sa takozvane Konferencije za implementaciju mira u Londonu – koja je ustanovila Savet za sprovođenje mira (PIK) i pozvala zvaničnim dokumentima SB UN da potvrdi prvog visokog predstavnika. Dakle, čak i kada bi Šmit smenio Dodika, mi to ne bismo objavili, jer nema legalitet. Ako nema legalitet imenovanja i njegove odluke su nelegalne. Pa kako onda da njegove odluke objavljujemo u „Službenom glasniku RS”? Ovog trenutka, Srpska je ta koja čuva pravni poredak u BiH. Sve akcije iz RS zasnovane su na pravu i to svi dobro znaju. Zato su prešli na drugu strategiju – zloupotrebu Ustavnog suda.
 
Šmit je nametnuo zakon koji inkriminiše one koji ne poštuju njegove, kao i odluke Ustavnog suda. 
Time želi da upotrebi domaće institucije za izazivanje krize. To će opet raditi nametanjem zakona. Oni koji budu prihvatili da sprovode takve zakone mogu da naprave poremećaj mira. Zato je Dodik najavio da će u Nemačkoj tužiti Šmita za lažno predstavljanje, ali i za narušavanje mira, a to je najveći zločin. Mi u RS sem pravnog poretka RS i BiH čuvamo i mir.
 
Posebnu nervozu na Zapadu izazvala je najava suspenzije ingerencije Suda i Tužilaštva BiH i agencije Sipa. 
Jedan šeik je u otporu zapadnjačkoj agresiji rekao da muslimani ne jedu svinjetinu, ali da ako treba da umru od gladi, možda i mogu da ih nateraju na to. Ako naše postojanje bude ugroženo, bićemo prinuđeni da donosimo zakone koji će imati pravni legalitet i koji će se primenjivati na teritoriji RS. A sasvim drugi zakoni će važiti u FBiH. Imaćemo praktično dve zemlje. To ne priželjkujem, već se nadam da će biti pameti u međunarodnim centrima, što uključuje i neophodnu katarzu u EU, koja ovde treba da zameni OHR. Treba da se imenuju domaće sudije i da se sprovode domaći zakoni, te da niko nikome ne koči razvoj.
 
Na osnovu čega tvrdite da se neće dozvoliti da Srbi u BiH budu svedeni na manjinu i podvrgnuti nasilju kao na KiM? 
Teroristički režim koji na KiM ugrožava Srbe često pominje Srpsku, što je za nas veliko priznanje. Kada tvrde da neće dozvoliti RS na KiM, to je potvrda da je Srpska toliko etablirana da joj se ni ćošak ne može odbiti. Niko sem naše skupštine neće donosi odluke u ime nas, niti će imenovati gradonačelnike u ime naših građana tako što će da raspisuje izbore i sa dva-tri odsto izlaznosi priznaje njihove rezultate. A mnogi u Sarajevu bi to voleli. U RS postoje dva veća naselja sa Bošnjacima, Kozarac i Janja, koja uživaju svu našu pažnju, prava i ljubav. Ipak, BiH iz devedesetih i danas nije ista. U Sarajevu nema Srba, svi gradovi su monoetnički u oba entiteta, uz izuzetke Drvara, Glamoča, Grahova i Petrovca u FBiH. Izmaštana multietnička priča je samo lažni građanski model za konačnu supremaciju Bošnjaka.

Bajden: Saudijska Arabija i Izrael daleko su od sporazuma o normalizaciji odnosa
Izrael i Saudijska Arabija su daleko od sporazuma o normalizaciji koji bi uključivao sporazum o odbrani i američki civilni nuklearni program, rekao je predsednik SAD Džozef Bajden u intervjuu za Si-En-En.
Američki zvaničnici su posredovali u pokušaju da postignu dogovor o normalizaciji odnosa između dve zemlje, podseća Rojters.
„Daleko smo odatle. Imamo o mnogo čemu da razgovaramo”, rekao je Bajden.
Izraelski ministar energetike Izrael Kac je prošlog meseca izrazio protivljenje ideji da Saudijska Arabija razvija civilni nuklearni program kao deo bilo kakvog uspostavljanja odnosa između dve zemlje posredstvom SAD.
Bajden je ukazao na odluku Saudijske Arabije, uoči njegove posete kraljevstvu prošlog leta, da otvori svoj vazdušni prostor za sve avio-prevoznike, otvarajući put za više preleta ka i iz Izraela, prenosi Tanjug.

Bajden otputovao na evropsku turneju, posetiće Britaniju, Litvaniju i Finsku
Predsednik SAD Džozef Bajden otputovao je danas na evropsku turneju tokom koje će posetiti Veliku Britaniju, Litvaniju i Finsku, javlja Rojters.
Bajden će večeras stići u London, a narednog dana će se sresti sa britanskim kraljem Čarlsom III, prvi put od kada je krunisan.
On će razgovarati i sa britanskim premijerom Rišijem Sunakom u Dauning stritu.
Sledeća poseta je samit NATO u Viljnusu, u Litvaniji.
Bajden će provesti dva dana u glavnom gradu Litvanije, koja je domaćin godišnjeg samita NATO.
On ćee učestvovati na sastancima sa liderima i održati govor na Univerzitetu u Viljnusu.
Konačna stanica je Helsinki, gde se očekuje da će Bajden u četvrtak proslaviti proširenje NATO sa Finskom kao najnovijom članicom alijanse.
Ova nordijska zemlja je u aprilu postala 31. članica NATO.
Bajdenov savetnik za nacionalnu bezbednost Džejk Saliven rekao je da će Bajdenovo putovanje „pokazati predsednikovo vođstvo na svetskoj sceni”, navodi AP, prenosi Tanjug.

Prva linija borbe protiv finansijskog kriminala
Strategija istraga finansijskog kriminala koju Vlada Republike danas treba da usvoji, predstavljaće prvu liniju odbrane imovine građana od tajkuna, kaže za „Politiku” državni sekretar u Ministarstvu pravde Radomir Ilić. Pomenuta strategija, prema njegovim rečima, doneće promene u radu javnog tužilaštava i policije u borbi protiv finansijskog kriminala i korupcije.
– Tužilaštvo za organizovani kriminal biće ojačano i dodatno pripremljeno za ovu borbu, a pored njega će biti osnovana i četiri područna centra u Beogradu, Novom Sadu, Kragujevcu i Nišu pri Višim javnim tužilaštvima. Područne centre javnog tužilaštva pratiće i odgovarajući područni policijski centri namenjeni borbi protiv finansijskog kriminala i korupcije – otkriva Ilić za „Politiku”.
Prema njegovim rečima, to znači da će Srbija dobiti specijalizovane tužioce i policiju koji će se, shodno svojoj nadležnosti, baviti isključivo gonjenjem kriminalaca koji peru novac, podmićuju i zloupotrebljavaju javnu imovinu.
– Zajedno sa tužiocima u ovu borbu aktivno će biti uključeni i službenici Poreske uprave, Carine i Uprave za sprečavanje pranja novca, kao i službenici svih drugih državnih organa koji mogu da imaju podatke od značaja za istrage finansijskog kriminala. Službenici koji dobiju ovakav zadatak predstavljaće oficire za vezu između državnih organa iz kojih dolaze i javnih tužilaca – kaže Ilić.
Strategijom će saradnja državnih organa biti podignuta na najviši nivo, a podaci i iskustva između državnih organa putovaće brzo i delotvorno. Više se, kaže Ilić, neće događati da policija ili tužilaštvo dugo čekaju na povratne informacije iz Poreske uprave, katastra, Agencije za privatizaciju, Uprave za sprečavanje pranja novca, niti da ti organi ne mogu da brzo provere podatke kojim raspolažu i budu sigurni da li treba da prijave eventualno krivično delo, ili nastave prikupljanje podataka u određenom smeru.
– Primera radi, ukoliko se službenik u Poreskoj upravi nađe u situaciji da poseduje određene podatke za koje sumnja da mogu predstavljati krivično delo, on odmah može da pozove svog oficira za vezu u javnom tužilaštvu i sa njim proveri da li je njegova sumnja opravdana ili ne. Oficiri za vezu će ubrzati razmenu informacija među nadležnim organima i učiniti tok istrage ne samo efikasnijim, već i stvoriti proaktivan pristup u prevenciji od mogućih finansijskih malverzacija. Proaktivnost koju donosi ova strategija doprineće podizanju nivoa prevencije u cilju sprečavanja dolaženja do kriminalnih radnji ove vrste – ukazuje Ilić.
Tamo gde su slučajevi najkomplikovaniji, prema rečima našeg sagovornika, javni tužioci će obrazovati udarne grupe. To su grupe u kojima tužilac okuplja najbolje službenike policije, poreske uprave ili bilo kog državnog organa, sa kojima non-stop radi na razotkrivanju slučajeva najtežeg kriminala. – U ovim grupama znanje, iskustvo i ljudski resursi su ujedinjeni i vode samo ka jednom cilju, da tajkun bude iza rešetaka – naglašava Ilić.
Ukoliko postoji potreba, tužioci će tražiti pomoć finansijskih forenzičara koji su u stvari tragači za kriminalnim aktivnostima u finansijskim izveštajima i bilansima firmi. Oni dobro poznaju računovodstvo i reviziju i sa tužiocima utvrđuju da li je neko lažno finansijski izveštavao ili „ispumpavao” državni novac ili novac svoje kompanije na egzotična ostrva ili u takozvane poreske rajeve.
– Da bi tužioci i policija bili uspešni u ovome moraju da prođu specijalne obuke koje će biti organizovane na Pravosudnoj akademiji. Ovde će učiti od najuspešnijih domaćih i inostranih stručnjaka iz ove oblasti – završava Ilić.

Put za Katmandu
Ilustracija: Novica KocićVest iz Podgorice od pre desetak dana proširila se regionalnim medijima brzo poput šumskog požara te je, kako se to kaže na bizarnom novogovoru digitalne epohe, postala viralna. Vest je izvorno glasila ovako: „Crnogorski ’Telekom’ se pridružio humanitarnoj akciji članica ’Dojče Telekom’ grupe, u pružanju pomoći stanovništvu Nepala, koje je nedavno pogođeno katastrofalnim zemljotresom. ’Telekom’ neće naplatiti pozive iz fiksne mreže kao i pozive i SMS iz mobilne mreže iz Crne Gore ka Nepalu.“
Vest je dočekana sa podsmehom te je ubrzo na stotine puta parodirana, manje ili više duhovito. Lokalni mediji s pravom ističu kako „Crna Gora i Nepal skoro da nemaju ništa zajedničko” pa u ovom potezu prepoznaju vrhunski korporativni cinizam. Neki komentatori su celu stvar uporedili sa čuvenom istorijskom bizarnošću od pre sto deset godina kad je u vreme rata između carske Rusije i Japana i malena Crna Gora objavila rat Japanu. I mada na prvi pogled nekih sličnosti i ima, ova je situacija suštinski različita. Knjaz Nikola je onomad suvereno doneo odluku da formalno objavi rat jednoj zemlji želeći simbolički da pruži podršku velikom savezniku i pokrovitelju. Kod crnogorskog „Telekoma”, međutim, nema nikakve suverene odluke. Reč je o kompaniji koja je deo „Dojče Telekom” grupe. Prosto rečeno, većinski vlasnik crnogorskog „Telekoma” jeste mađarski „Telekom”, a većinski vlasnik mađarskog „Telekoma” je „Dojče Telekom”. Stvar je, dakle, jasna: u Berlinu je doneta odluka, a lokalne kompanije bez pogovora sprovode odluku. U nekim analizama ova akcija je proglašena za antireklamu. Tačnije bi, međutim, bilo reći da za ovdašnje telekome nema lošeg publiciteta. Teško da je moguće i zamisliti da će se zbog ove situacije neki korisnik odlučiti da prebaci broj u drugu (konkurentsku) mrežu.
I makar „Crna Gora i Nepal skoro da nemaju ništa zajedničko”, svima koji su odrasli na jugoslovenskoj kulturi odmah će pasti na pamet jedna jugoslovensko-nepalska asocijativna veza. Mislim, naravno, na pesmu Branimira Džonija Štulića „Put za Katmandu“ sa albuma „Filigranski pločnici“. Ovako je onomad pevao Džoni: „Usrana šminka defilira/ Našim putem za Katmandu/ Razvit ćemo tamna jedra na vjetru/ Kao nekad/ Prokleta mogućnost izbora/ Mora da postoji/ Idemo za Katmandu.”
Fraza „prokleta mogućnost izbora” davno je nadrasla pesmu u kojoj se pojavljuje pa je koriste i oni koji Štulića nikada nisu slušali. U kontekstu katastrofe u Nepalu i pominjane humanitarne akcije, rukovodstvo crnogorskog „Telekoma” tu mogućnost izbora zapravo nije imalo. Izbora imaš jedino kad si slobodan, kad si sam svoj gazda, kad si, kako se to kaže, suveren.
Imaju zato smisla one teze prema kojima u Srbiji „prokleta mogućnost izbora” može da postoji jedino dok još postoje kakvi-takvi ostaci ostataka suverenosti. Jedan od tih poslednjih ostataka jeste i većinsko državno vlasništvo nad „Telekomom Srbije”. Za one koji još imaju dilema o tome da li je Aleksandar Vučić definitivno „preumio“ i srpski državni kurs nepovratno prebacio na zapadni kolosek, prodaja „Telekoma Srbije” „Dojče Telekomu” trebalo bi da bude finalna i neporeciva potvrda da jeste.
Sav privid političkog života, svi medijski takozvani skandali, konstantna erupcija besmisla po društvenim mrežama, sva „usrana šminka što defilira“, sve to služi prikrivanju istine da „proklete mogućnosti izbora“ uskoro više neće biti. Intenzitet histerije kakva se stvara oko temeljno nebitnih tema u tom smislu podjednako odgovara i Aleksandru Vučiću i njegovoj razuđenoj opoziciji. Uostalom, ovoj vlasti ovakva opozicija pristaje kao ruci rukavica. Skoro da je neverovatno s kolikom spremnošću, s kakvom strašću i s kakvom slašću široki antivučićevski front guta svaki mamac koji mu se baci pomažući zapravo vlastima da ostvare svoje glavne ciljeve. Tako to biva kad je privid sopstvene važnosti važniji od opšteg dobra.
U mnogo čemu Crna Gora služi kao maketa na kojoj se isprobavaju politički modeli za ostatak istoka južnoslovenskog Balkana. Model jakog lidera protiv koga stoji gotovo celokupna elita, no koga opozicija politički ne može da obori, lidera koji nam završava bitne stvari, a zauzvrat mu puštamo da na domaćem terenu zadovoljava svoje autoritarne hirove, uz pokoji hinjeni prigovor, oproban je i dokazan s Milom Đukanovićem u Crnoj Gori pa je prilagođen i za susedna tržišta.
Malo je danas na Balkanu stvari na koje se vredi kladiti, ali jedna od njih je zasigurno i hipoteza da će se broj ovdašnjih članica „Dojče Telekom” grupe u dogledno vreme povećati.
Idemo za Katmandu.
*Novinar i pisac

Kako će početi treći svetski rat!
Hoće li biti trećeg svjetskog rata?! Nije čovjek koga ne muči to pitanje! Ne samo zbog toga što bi taj rat stavio tačku na kulturu i civilizaciju. Ljudi koji bi, eventualno preživjeli, ne bi prestajali da se pitaju što smo zalud krečili hiljadama godina!? Džaba ti kultura i civilizacija!? Pesimistički se sjećamo bajke u kojoj mlinar strada od žrvnja, ali živimo zahvaljujući sposobnosti da odložimo u zaborav najteža pitanja i zadatke. Sve dok nam se i pitanja i zadaci ne nađu pred nosom. Nemamo kud, žmirimo pred katarzičnim zapletom i dramom između čovjeka i atomske bombe!?U stvari mi se plašimo da ne izgorimo u atomskom paklu! I što je najgore u njemu bi gorili svi. I oni što su pokušavali da budu dobri i žrtvovali se i ološ! U istoj atomskoj vatri! Ima li, onda, za čovjeka nade ili je on definitivno izgubljen slučaj!?!
Na planeti je sve drugačije nego što je bilo za vrijeme hladnog rata! Zbog toga je besmisleno govoriti o povratku na staro stanje stvari i iznova slušati Henri Kisindžera kako nas plaši. U međuvremenu je Kina postala najsnažnija svjetska ekonomija, Rusija se oporavila od perestrojke, Indija prerasta u džina! Vojni stručnjaci ne osporavaju da Amerikanci imaju najorganizovaniju vojsku ali postoje nerješive zagonetke za NATO generale koji su jednu od ruskih raketa nazvali SATANA. Ona ima tri bojeve glave koje lete prema cilju udaljenom 11.000 kilometara pri tom nijedna ne zna kojim će putem do cilja. Ali, tvrde stručnjaci, stiže tamo gdje treba.
Đavo nikada ne dolazi sam! Istovremeno sa ovom raketom i brojnim inovacijama u ruskom naoružanju pojavila se televizija Raša tudej. Program se emituje na engleskom a gleda ga oko sedamsto miliona ljudi u dvjesto zemalja. Tajna uspjeha ove televizije je razbijanje holivud-sienenovskog stereotipa o dobrim i lošim momcima gdje su redovno, crnci hispanici, Rusi, Srbi bili zlikovci a bijeli Amerikanci su kako god okreneš OK! Neprestano zbog RT negoduju kongresmeni ali i zaposleni u Stejt departmentu.
Džim Keri ministar inostranih poslova SAD je najglasniji. Ljuti se na RT novinare i govori da je u pitanju propaganda te da ovu televiziju finansira Kremlj. Ruske vlasti ćute znaju da je pored ruskih grešaka, prava propagandna mašinerija srušila Sovjetski savez i da je sve bilo u korelaciji sa Stejt departmentom. Danas je ta korelacija izražena kroz autocenzuru novinara i temelji se na nemoralu koji se još zove politička korektnost! Keriju i kongresmenima smeta, dakle, što RT šalje signal da svijet nije određen samo fatalizmom liberalnog kapitalizma, da SAD uvodi svijet u haos, da Monsanto ne proizvodi zdravu hranu, da je koka-kola idealna za čišćenje ratkapni na automobilu a ne za ljudski želudac, da je u Srbiji procenat ljudi koji umiru od raka naglo porastao zbog bombardovanja NATO-a 1999, da socijalna karta Amerike pada iz dana u dan, da su otisci prstiju CIA na ukrajinskoj krizi i da su BlackWatersi pucali u ukrajinsku policiju ali i na aktiviste Majdana?!
Si-En-En opet direktnim prenosima ubjeđuje da Amerika vodi od devedesetih humanitarne akcije a ne ratove i da iz borbenih aviona ispadaju anđeli a ne bombe! U krugu zla koje zatvaraju rat, kapital, profit, pravdaju, zlodjela, od Drugog svjetskog rata naovamo u Kambodži, Vijetnamu, Iraku, Srbiji, Avganistanu, Siriji! Američki marinci su sve pomenute ratove vodili sa slabijima, od sebe.
Utoliko trenutna napetost između Rusije i Amerike oko Ukrajine ne liči na sukob koji može da preraste u atomski rat! Ne samo zbog Satane i tenka Armate nego i zbog one vojne parade na kojoj je Vladimir Vladimirovič sa kineskim predsjednikom sve vrijeme razgovarao. Da li su se tada dogovorili da, kako javlja Raša tudej, povećaju procenat razmjene robe preko juana i rublje i da ove godine uvećaju sedam posto tu razmjenu što je ništa drugo do najava ispadanja dolara, u bliskoj budućnosti, iz igre na evroazijskom kontinentu. Da li zbog toga Džon Keri iznenada zakazuje sastanak sa ruskim kolegom i žuri u Soči! Da li ima zadatak da uvjeri Lavrova kako je Rusiji bolje da bude u savezu sa bijelima nego žutima, ili ima neku ponudu da razlabavi vezu između Moskve i Pekinga!
Kako vrijeme bude odmicalo Raša tudej će sve više demistifikovati američki san a u udarnim terminima će istine decenijama skrivane od očiju i srca prosječnih Amerikanaca ulaziti u njihove domove i biti iskazane na perfektnom engleskom, bolje artikulisanom od onoga koji se koristi na Si-En-Enu. Šta ako za tri godine Raša tudej objavi da dolar više nije transakciona valuta u evroazijskoj zoni a Kineska infrastrukturna investiciona banka postaje ono što je danas Svjetska banka! Kada do toga dođe biće još mnogo akcija poput one u Kumanovu gdje su opet vidljivi otisci prstiju organizatora?! Tu smo vidjeli kako Zapad i Evropa ne žale makedonske policajce a mi smo oplakivali stradalnike od terorista u Parizu! Što upućuje da ni povod za rat neće biti smrt nekog vojnika.
Ne vrijedi započinjati veliki rat zbog čovjeka, on je svoju šansu prokockao. Znači da treći svjetski rat može da počne ako Pentagon raketira satelit TV Raša tudej. Ne sumnjam da će, u tom slučaju, Rusi uzvratili uništenjem Si-En-Ena. Ima li šanse da neko u pauzi okrene vrući telefon i kaže dosta!!! U trenutku kada su u atomskoj vatri izgorjela samo đavolja posla?!

Susret portparola policije i novinara u „Politici”
Portparoli policijskih uprava MUP-a Srbije posetili su danas redakciju „Politike”. Sa našim gostima smo razmenili iskustva o praćenju događaja iz oblasti crne hronike i svakodnevnog rada policije, a razgovarali smo i o postojećoj saradnji MUP-a sa novinarima i kako bi se ona mogla ubuduće poboljšati. Poseta policijskih portparola redakciji našeg lista deo je njihove stručne obuke u Beogradu u okviru projekta jačanja kapaciteta policije u Srbiji, u kojem se posebna pažnja posvećuje odnosima policije prema medijima. Ovaj projekat je organizovala Misija OEBS-a u Srbiji.

Posvađane vladike zajedno na sabornoj liturgiji
Početak i kraj zasedanja najvišeg crkvenog tela Svetog arhijerejskog sabora, po pravilu na vrlo očit način – pred vernicima i javnošću, demonstriraju jedinstvo srpske crkve.
Početku svete arhijerejske liturgije prisustvuju skoro sve vladike SPC, a po završetku zasedanja uvek se objavljuje saopštenje za javnost, koje potpisuju svi arhijereji srpske crkve.
Episkopi koji su se do saborne liturgije međusobno raspravljali, pretili jedni drugima, uz ne tako svetosavske poruke: „Videćemo se na Saboru”, te zapitkivali jedni druge o finansijama i trošenju donacija – sabiraju se pod svodove beogradske Saborne crkve Svetog arhangela Mihaila. I ti „posvađani” i oni koji se ni sa kim nisu svađali danas su bili zajedno u Sabornoj crkvi, kada je svetom arhijerejskom liturgijom i činom prizivanja svetog Duha započelo ovogodišnje zasedanje Sabora.

Sveta arhijerejska liturgija i čin prizivanja svetog Duha (Foto Ivan Milutinović) 
Jedan pored drugog sedeli su mitropolit crnogorsko-primorski Amfilohije i vladika Georgije, privremeno razrešeni episkop kanadski. Tek pre nešto više od dvadeset dana vladika Georgije je, došavši u Sinod, čiji je mitropolit Amfilohije član, da čuje odluku o svom privremenom razrešenju, optužio „svog brata” mitropolita crnogorsko-primorskog da se ne zna kako je utrošena donacija koju je dobio iz Kanade. I na kraju je Georgije, kako je sam priznao u razgovoru za naš list, u emotivnom naboju, izazivački izgovorio i sledeće: „Videćemo se na Saboru!”.
Grupi vernika koja ovih dana šalje iz Kanade pisma u Patrijaršiju, žaleći se da je novi arhijerejski zamenik Vasilije Tomić zabranio da se na bogosluženjima pominje ime vladike Georgija, verovatno će biti značajno da čuje da je na jučerašnjoj liturgiji, uz ostale arhijereje, pomenut i njihov vladika, za čiju su sudbinu zabrinuti. (Foto Ivan Milutinović)
Osim na liturgiji, ime vladike Georgija, izvesno je, biće još pominjano na Saboru. Sinod, crkveno telo kome predsedava patrijarh, pokrenuo je kanonski postupak protiv njega i odlučio da ga privremeno razreši upravljanja eparhijom. Na Saboru je da konačno odluči o tome, a to neće biti lako, kao što nije bilo ni u prethodnim slučajevima, kada se raspravljalo o raščinjavanju episkopa (Artemija i Konstantina, na primer). Tada je burna rasprava pratila rešavanje tako osetljivih i teških pitanja.
Prema saznanjima „Politike”, episkopat je i ovog puta podeljen: jedni smatraju da episkop Georgije, posle brojnih pritužbi sveštenstva i vernika, više ne treba da upravlja eparhijom na čijem je čelu bio više od 30 godina. Drugim vladikama smeta način na koji je vođen postupak protiv njega i doneta odluka o njegovom privremenom razrešenju. (Foto Ivan Milutinović)
Još jedan vladika biće tema Sabora: episkop Filaret, koji je takođe odlukom Sinoda privremeno razrešen upravljanja mileševskom eparhijom. Novinari ga juče nisu primetili među arhijerejima u Sabornoj crkvi, ali, naravno, ne bi trebalo preuranjeno zaključivati. Kao i u slučaju episkopa Georgija, i protiv vladike Filareta postoje pritužbe sveštenstva i naroda, pominju se i peticije za njegovu smenu koje su stizale u Patrijaršiju. S druge strane, patrijarhu su stizala i pisma podrške episkopu Filaretu, u kojima više udruženja građana i pojedinaca podsećaju na to da je vladika obnovio značajan broj crkava i manastira na teritoriji mileševske eparhije, da je preuzeo uređenje Pribojske banje, da eparhija stipendira mlade bogoslove.
Mišljenje vernika možda i može da utiče na odluke episkopata, ali ne treba zaboraviti da oni donose odluke potpuno autonomno ili bi tako barem trebalo bude.
Vernici mogu da učestvuju u iskazivanju jedinstva crkve, u liturgiji – kao što je to učinilo njih sedamdesetak koji su juče došli na bogosluženje kojim je otpočelo zasedanje Sabora. Za vernike, kojima je dosta i njihovih problema, to je i jedna od najlekovitijih i najutešnijih stvari koje crkva može da im pruži.

Reagovanja u regionu na rehabilitaciju Mihailovića
U Hrvatskoj zgroženi rehabilitacijom Draže Mihailovića
ZAGREB – Rehabilitacija Draže Mihailovića u Hrvatskoj je izazvala burne reakcije, a sadašnji i bivši političari tu sudsku odluku ocenjuju „skandaloznom” smatrajući da može da ugrozi odnose Srbije i Hrvatske.
Viši sud u Beogradu rehabilitovao je danas komandanta Kraljevske vojske u otadžbini generala Dragoljuba Dražu Mihailovića i vratio mu građanska prava koja su mu bila oduzeta u političko-ideološkom procesu komunističkog režima 1946. godine.
Sudija Aleksandar Trešnjev rekao je da je sud usvojio zahtev za rehabilitaciju i poništio presudu kojom je Mihailović 15. jula 1946. godine bio osuđen na smrt, a dva dana kasnije streljan. Sud je utvrdio da je sporna presuda doneta u nezakonitom procesu iz političkih i ideoloških razloga.
Hrvatski ministar pravosuđa Orsat Miljenić izjavio je da je „apsolutno zgrožen odlukom suda o rehabilitaciji četničkog vođe Dragoljuba Draže Mihailovića”.
On je dodao da je to „silno velika pogreška kao što bi to bila rehabilitacija Adolfa Hitlera, Benita Musolinija ili Ante Pavelića”, prenosi agencija Hina.
Miljenić je naglasio da svaki fašizam treba osuditi jer u suprotnom to nije dobar temelj za građenje budućnosti i ocenio da je „četnički pokret napravio silno zlo građanima Hrvatske”.
„Za nas je Draža Mihailović bio zločinac i ostao je zločinac. Bio je fašista i tačka”, zaključio je Miljenić dodajući da „na Srbiji ostaje hoće li graditi budućnost na temelju antifašizma kao cela Evropa ili će je graditi na temelju nečeg drugog”.
Bivši hrvatski predsednik Stjepan Mesić smatra da je odluka suda u Beogradu o rehabilitaciji Mihailovića pravosudni i politički skandal.
To nije nikakvo ispravljanje nepravdi učinjenih u vreme komunističke vladavine, nego direktno poricanje nepobitno utvrđenih istorijskih činjenica, ističe Mesić.
U regiji taj potez zatvaranja očiju pred istinom o prošlosti, koji nije ništa drugo nego koban ustupak velikosrpskom nacionalizmu, može imati vrlo opasne posledice, upozorava on i ocenjuje da će to „nesumnjivo negativno uticati na započeti proces normalizovanja i ponovnog uspostavljanja međusobnog poverenja i razumevanja”.
Bivši hrvatski predsednik očekuje da se o rehabilitaciji četničkog vođe izjasni i EU.
„Teško je zamisliti zemlje koje su spremne rehabilitovati notorne ratne zločince iz vremena Drugog svetskog rata kao uverljive kandidate za članstvo u ujedinjenoj Evropi, sazdanoj na temeljima antifašizma”, zaključuje Mesić u saopštenju.
Predsednik krajnje desne, opozicione Hrvatske demokratske zajednice Tomislav Karamarko ocenio je da je presuda o rehabilitaciji Mihailovića loša stvar koja može uticati na odnose dve zemlje.
„Rehabiliticija Draže Mihailovića nije dobra, četnički pokret ostavio je krvav trag u Hrvatskoj i to će sigurno uticati na odnose dve zemlje”, rekao je Karamarko nakon polaganja venca kod spomen-kuće prvog hrvatskog predsednika i utemeljitelja HDZ Franje Tuđmana. On smatra i da srpska politika mora o tome da se izjasni.
Saborski poslanik i potpredsednik SDSS Milorad Pupovac kazao je da, kao antifašista i sledbenik partizanskog pokreta, nema razumevanja za odluku o rehabilitaciji Mihailovića.
On je to rekao novinarima u Puli gde je s ostalim saborskim poslanicima nacionalnih manjina potpisao Deklaraciju protiv nesnošljivosti i etnocentrizma u Hrvatskoj.   vp/nj
--------------------------
Grabar-Kitarović:Osuđujem svaki istorijski revizionizam
ZAGREB – Predsednica Hrvatske Kolinda Grabar Kitarović izuzetno je neprijatno iznenađena odlukom beogradskog Višeg suda o rehabilitaciji Draže Mihailovića.
„Izuzetno neprijatno sam iznenađena odlukom o rehabilitaciji Dragoljuba Draže Mihailovića, četničkog vođe u Drugom svetskom ratu i ratnog zločinca”, navela je Grabar-Kitarović u saopštenju koje prenosi agencija Hina.
Ona je naglasila i da kao predsednica Hrvatske odlučno osuđuje svaki pokušaj istorijskog revizionizma.
Presuda beogradskog suda, kako je navela, ne može izbrisati zlodela četničkog pokreta počinjena u saradnji s nacistima i fašistima tokom Drugog svetskog rata koja su svim narodima na ovim prostorima donela velike patnje i stradanja.
„Ostaje i činjenica da je taj pokret doživeo svoj potpuni poraz u Drugom svetskom ratu, ali i pre 20 godina u agresiji na Hrvatsku”, poručila je Grabar Kitarović.
Gledajući u zajedničku budućnost u Evropskoj uniji, zaključila je, konačno se treba odmaknuti od politizovanja prošlosti i istoriju prepustiti istoričarima.
Saopštenjem se oglasilo i hrvatsko Ministarstvo spoljnih i evropskih poslova navodeći da „nezavisno od odluke beogradskog suda, Hrvatska i dalje smatra da je četnički vođa Draža Mihailović bio ratni zločinac”.
„Ta odluka ne menja hrvatski stav da je on ratni zločinac i komandant kolaboracionističke vojske poražene u Drugom svetskom ratu”, navodi se u tom saopštenju.
----------------------------------------------
Sarajevo:Rehabilitacija Mihailovića rezultat nacionalističke opcije
SARAJEVO – Profesor Fakulteta političkih nauka u Sarajevu Šemso Tucaković ocenio je da se „na kormilu vlasti u Srbiji, na pozicijama u izvršnoj, sudskoj i zakonodavnoj vlasti, nalaze pročetničke ideološke snage Draže Mihailovića”.
„Rehabilitacija Draže Mihailovića rezultat je jedne nacionalističke opcije koja vlada u Srbiji. To znači da se Srbi i dalje nisu odrekli nacionalističke, fašističke opcije i osvajačkih ciljeva prema BiH”, kazao je Tucaković za sarajevski Dnevni avaz.Profesor Tucaković je kazao da je više od 30 dugih godina istraživao fenomen četničkog pokreta i Draže Mihailovića, kao komandanta tih formacija, poznatijih kao Jugoslovenska vojska u otadžbini.
Istakao je da je „to jedna od najvećih zločinačkih vojnih organizacija u Drugom svetskom ratu, te da je Mihailović jedan od najvećih ratnih zločinaca”. „On spada u rang sa Antom Pavelićem, Adolfom Hitlerom i Benitom Musolinijem. Mihailovića su se odrekli brojni saveznici. Pre svih, kralj Petar, čiji je Mihailović bio ministar vojske, odrekao ga se 1944. godine i pozvao sve Srbe da stanu pod Titovu komandu. I Vinston Čerčil, Frenklin Ruzvelt su ga se odrekli polovinom Drugog svetskog rata, nakon što su saznali za njegove zločine protiv Bošnjaka, Hrvata..., dok ga Josif Staljin nikada nije ni priznavao”, rekao je Tucaković.
Profesor Tucaković je autor brojnih knjiga, a među njima je i ona pod nazivom „Prešućeni genocid -zločini srpskih snaga na Drini 1941-1945. godine”, u kojo jpiše o zločinima na celom području toka Drine, od Šćepan Polja do ušća Drine u Savu kod Rače.
Na osnovu podataka koje je dobio tokom istraživanja, naveo je da su Mihailovićeve formacije samo u dolini Drine i na području Sandžaka ubile oko 110.000 civila. Tucaković dodaje da su „Drinu i zapadni Sandžak četnici etnički očistili, isto kao i u proteklom ratu u BiH od 1992-1995. godine”.
„On je zato osuđen kao zločinac i prema tome to nikakve veze nema sa nekakvom revolucionarnošću i patriotizmom.EU bi morala osuditi ovaj čin rehabilitacije Mihailovića. Međutim, to je upitno s obzirom na perfidnu politiku koju trenutno vode Aleksandar Vučić i Tomislav Nikolić”, dodao je Tucaković.
U svim ratnim dokumentima Draže Mihailovića, dodao je, navodi se da je „Bosna srpska zemlja”, a „Bošnjaci su Srbi islamske veroispovijesti ili su žito u kukolju - izdajnici pradedovske vere”.
„Dokumenti koji to potvrđuju nalaze se u arhivama u Londonu i Vašingtonu, ali i u Vojno-istorijskom institutu u Beogradu”, zaključio je Tucaković i dodao da se sada može očekivati da „Hrvati rehabilituju Pavelića, Nemci Hitlera, Talijani Musolinija.„

Rehabilitovan Draža Mihailović
Sudsko veće Višeg suda u Beogradu juče je saopštilo odluku o rehabilitaciji komandanta Jugoslovenske vojske u otadžbini Dragoljuba – Draže Mihailovića. Odlukom suda, on se smatra neosuđivanim i vraćena su mu sva građanska prava koja su mu oduzeta u političko-ideološkom postupku koji je protiv njega i drugih optuženih, vođen 1946. godine. Obrazlažući odluku, koja je propraćena snažnim aplauzom u sudnici broj jedan beogradske Palate pravde, predsednik veća Aleksandar Trešnjev je naveo činjenice na osnovu kojih je doneta odluka o rehabilitaciji Dragoljuba Mihailovića.
– U ovom postupku nesumnjivo smo utvrdili da je Mihailović uhapšen 13. marta 1946. godine i da mu je pravo da izabere branioca dopušteno 21. maja iste godine. Optužnica je podignuta 25. maja za ukupno 24 osobe. Dostavljena je braniocima 13. jula 1946. godine, glavni pretres bio je zakazan za 10. jun, a zaključen je 11. jula iste godine. Presuda Dragoljubu Mihailoviću, kojom ga je Vojno veće Vrhovnog suda ondašnje Jugoslavije osudilo na smrt, objavljena je 15. jula 1946. godine. Oglašen je krivim za izdaju i ratni zločin i organizovanje bandi u cilju obaranja postojećeg državnog režima. Uz smrtnu presudu, Mihailoviću je izrečen i gubitak političkih i pojedinih građanskih prava, kao i konfiskacija celokupne imovine. Molba za njegovo pomilovanje odbijena je 16. jula 1946. godine, a streljan je 17. jula – rekao je sudija Trešnjev. 
Predsednik veća je naveo i da Zakon o rehabilitaciji koji je donet 17. aprila 2006. godine, po kojem se sudilo u ovom postupku, u članu jedan, između ostalog predviđa da se ovim zahtevom organizuje rehabilitacija osoba koje su sudskom odlukom iz političkih i ideoloških razloga lišene života ili nekih drugih prava.
– Želim da naglasim da predmet ovog postupka nije bila rehabilitacija Ravnogorskog pokreta, niti pokreta Jugoslovenske vojske u otadžbini. To je već delimično učinjeno donošenjem Zakona o pravima boraca, vojnih invalida i članova njihovih porodica i Uredbom o načinu ostvarivanja prava Jugoslovenske vojske u otadžbini i Ravnogorskog pokreta, u oblasti invalidskih i boračkih zaštita. Predmet je bila zakonitost sprovedenog procesa protiv Dragoljuba Mihailovića. Mi smo u toku ovog vanparničnog postupka izveli mnogobrojne dokaze koji su bili važni za utvrđivanje činjenica bitnih za donošenje naše odluke – rekao je predsednik veća, a potom nabrojao činjenice koje su utvrđene tokom postupka.
Proces koji je vođen protiv Dragoljuba Mihailovića, prema rečima sudije, nije bio sproveden uz poštovanje svih prava okrivljenog, kako po standardima današnjeg prava, tako i ondašnjeg. Branioci su tokom celog sudskog postupka, samo pet puta uspeli da razgovaraju sa optuženim i to svaki put uz prisustvo organa vlasti. To, naglasio je sudija Trešnjev, jasno govori do koje je mere sud ometao odbranu Dragoljuba Mihailovića.
 
I pored toga što nema zapisnika iz istrage, može se zaključiti da je ona vođena. Mihailoviću nije data mogućnost da pre podizanja optužnice uzme branioca. To mu je dopušteno tek 21. maja 1946. godine, četiri dana pre podizanja optužnice, što pokazuje da je bio onemogućen da se delotvorno brani u fazi istrage, uz stručnu pomoć odbrane.
Uskraćeno mu je i pravo da pre glavnog pretresa ostvari uvid u većinu dokaza, uključujući i njegovu zaplenjenu arhivu zbog čega mu je, takođe, onemogućeno pripremanje odbrane. Tadašnja vlast nije dozvolila braniocima da prikupe određene dokaze, uključujući i činjenice koje se odnose na saslušanje svedoka koji su bili u inostranstvu i koji su želeli da dođu i svedoče u korist odbrane Dragoljuba Mihailovića. Osim toga u toku postupka su korišćeni i falsifikovani dokazi – obrazložio je predsednik veća.
On je rekao da su kao dokazi korišćena i tri pisma koje je navodno sačinio Dragoljub Mihailović od kojih su dva poslata zagrebačkom nadbiskupu Alojzu Stepincu i hrvatskom poglavniku Paveliću. Treće je, naredba koju je Mihailović navodno izdao svojim komandantima u Crnoj Gori datirana 20. decembra 1941. godine.
– Istoričari u ovom postupku izjasnili su se da je tokom naknadne istoriografske obrade jasno utvrđeno da je reč o falsifikatima. Upravo u pogledu ovih dokaza, odbrana je stavila primedbu da joj oni nisu bili dostupni, na šta su sud i tužilac odgovorili da to i nije moguće, da bi nakon toga tužilac izjavio da je to nebitno jer je cilj postupka utvrđivanje materijalne istine – rekao je obrazlažući odluku sudija Trešnjev.(Foto Tanjug)
Treba imati u vidu, naveo je sudija, i da je advokat Đonović skrenuo pažnju već 15. juna da su zaplenjeni blanko papiri sa potpisom generala Mihailovića i pečatom Jugoslovenske vojske u otadžbini. Dva papira se danas nalaze u Vojnom muzeju. Jedan od njih imao je i Vladimir Bakarić i dao ga je Vladimiru Dedijeru za objavljivanje njegovog dnevnika.
– Odbrani nije dopušteno čak ni da predloži dokaze da je glava Dragoljuba Mihailovića bila ucenjena od Nemaca, prvi put 1941., a potom 1943. godine na 100.000 rajh maraka u zlatu. Sama atmosfera suđenja, kako to proizilazi iz stenografskih zapisnika, nije bila uobičajena. Publika je često glasno govorila što je za posledicu imalo da predsednik veća opominje na mir u sudnici. Optuženi su tokom izlaganja često bili prekidani od tužilaštva ili publike, što je sve imalo za posledicu da se nije moglo govoriti o regularnim uslovima za suđenje. Dragoljubu Mihailoviću nije sudio nezavisan i nepristrastan sud, već su članovi veća bili visoki oficiri Narodnooslobodilačke vojske – jedan pukovnik i dva potpukovnika. Oni su bili ne samo njegovi politički protivnici, nego i učesnici četvorogodišnjih oružanih borbi protiv Jugoslovenske vojske u otadžbini na čijem je čelu bio upravo Mihailović – kazao je sudija Trešnjev.
Samom Mihailoviću je tokom čitavog postupka, kako je rečeno tokom obrazlaganja odluke o rehabilitaciji, davan alkohol od četvrt litre rakije dnevno da bi se to završilo sa litar i četvrt jer se navikao, svedočio je onda Slobodan Borisavljević.Dragoljub Mihailović sa američkim pilotima u Pranjanima 1944. godine, 
uoči njihove evakuacije savezničkim avionima
– I pored toga što ne postoje kompletni spisi predmeta Dragoljuba Mihailovića, iz onoga što je sačuvano može da se zaključi da su optužnica i dokazi iz istrage imali 2.155 strana. Samo čitanje optužnice u sudnici trajalo je čitav dan. Priložen je i spisak od 702 dokaza i izjave 42 svedoka. Tužilaštvo je tokom postupka predložilo još 25 svedoka. Sve ovo govori da je pripremanje odbrane Dragoljuba Mihailovića zahtevalo mnogo duži vremenski period od osam dana, koliko je dato na raspolaganje braniocima. Ne treba gubiti iz vida da je reč o izuzetno složenom predmetu gde su optužene 24 osobe za više teških krivičnih dela, pri čemu je izrečeno 11 smrtnih kazni, a ostali su osuđeni na dugotrajne zatvorske kazne – rečeno je juče u sudnici.
Zato, naglasio je sudija, ne možemo da kažemo da se suđenje koje je trajalo mesec dana, odnosno 29 sudećih dana, odvijalo u razumnom periodu. Najpre bi se moglo govoriti o postupku koji je samo formalno sproveden, uz izuzetnu žurbu da se što pre okonča.
Prema sudijinim rečima, pored toga što Dragoljub Mihailović nije imao fer postupak, proces protiv njega bio je i politički i ideološki obojen što jasno proizilazi iz činjenice da su se predstavnici izvršne vlasti mešali u sam tok postupka, a neretko i učestvovali u donošenju ključnih odluka.Spomenik Dragoljubu Mihailoviću u Ivanjici (Foto Dobrivoje Urošević)
– Politbiro Komunističke partije Jugoslavije je, kao najviše partijsko telo, raspravljalo o tome da li suđenje treba da bude javno ili tajno. U spisima predmeta je i izvod iz knjige Josipa Hrnčevića, koji je u vreme suđenja Dragoljubu Mihailoviću bio savezni javni tužilac. U toj knjizi, on navodi da je istraga o svim važnim delima bila u rukama Udbe, a da im je stvarni šef bio Aleksandar Ranković, organizacioni sekretar CK KPJ i ministar unutrašnjih poslova. I pored toga što su tužilaštvu, po Ustavu i zakonu data velika ovlašćenja, ono se nije u političkom i javnom životu moglo ponašati kao neki suveren. Ono je bilo pod kapom partije i vlade. On dalje piše i da je na poziv Đilasa došao u njegov stan radi razmatranja koncepta optužnice protiv Mihailovića što ilustruje odsustvo svake samostalnosti saveznog javnog tužioca – naveo je sudija.
Kako je dalje rekao, u arhivu CK KPJ pronađeno je 14 pisama razmenjenih između Aleksandra Rankovića i Josipa Broza Tita, koji su u ovoj fazi pripremanja postupka bili u Moskvi, i Kardelja i Đilasa, koji su ostali u Beogradu. U osam pisama, ova korespondencija bavi se organizacijom suđenja Mihailoviću. Ta prepiska pokazuje da su najviši predstavnici KP odlučivali kako o pretresnim pitanjima iz sudske nadležnosti, tako i o tome šta će se raditi tokom suđenja.
– Tako na primer, Đilas obaveštava Rankovića da su u optužnicu uneti najvažnije političke korekture, te da je Ranković naredio da se optužnica mora predati do 2. juna, a da se postupak udesi za 10. jun. Upravo u skladu sa ovim naređenjem, optužnica je predata 3. juna braniocima, a suđenje je zakazano za 10. jun – završio je sudija.
Pisani otpravak rešenja o rehabilitaciji Dragoljuba Mihailovića biće urađen u zakonom predviđenom roku i dostavljen strankama u postupku.
Miroslava Derikonjić 
 
Foto Beta
---------------------------------
Dačić: Odluka o rehabilitaciji Mihailovića sramna i vodi novim podelama
BEOGRAD – Potpredsednik srpske vlade i šef diplomatije Ivica Dačić saopštio je danas da odluka Višeg suda u Beogradu o rehabilitaciji Draže Mihajlovića, koja je objavljena upravo u danima kada čitav svet slavi 70 godina veličanstvene pobede nad fašizmom, ne predstavlja korak ka pomirenju niti ka istini, već, naprotiv, samo produbljuje podele.
Viši sud u Beogradu trebalo bi podsetiti da su, pre 70 godina, 14. maja 1945, na isti dan kada je on doneo sramnu odluku o rehabilitaciji, engleski vojnici u Italiji i Austriji zarobili gotovo 30.000 ustaša i četnika i predali ih jugoslovenskim partizanima.
Samo taj podatak jasno govori o tome ko su bili saveznici, a ko neprijatelji, maja 1945, ističe se u saopštenju Ministarstva spoljnih poslova.
Viši sud u Beogradu trebalo bi podsetiti i na govor kralja Petra II Karađorđevića preko Radio Londona od 12. septembra 1944. u kojem je pozvao „sve Srbe, Hrvate i Slovence da se ujedine i pristupite velikoj Narodnooslobodilačkoj vojsci pod maršalom Titom” istakavši da „ svi oni, koji se oslanjaju na neprijatelje protiv interesa svog vlastitog naroda i njegove budućnosti, i koji se ne bi odazvali ovom pozivu, neće uspeti da se oslobode izdajničkog žiga, ni pred narodom, ni pred istorijom”, dodaje se u saopštenju.
Uz ocenu da se svet danas „suočava sa pokušajem revizije istorije i relativizacije pobeda i poraza, zločina i kazni” Dačić je u saopštenju dodao da „nikakva odluka bilo kog suda ne može izbrisati i poništiti istoriju” i da „Srbija, kao žrtva takvih pokušaja na međunarodnom planu, ima obavezu da se bori i protiv revizije istorije i relativizacije istorijskih činjenica i u samoj Srbiji”.
Patrijarh: Epilog rehabilitacije Mihilovića - pomirenje srpkog naroda
BEOGRAD – Patrijarh srpski Irinej izjavio je da bi želeo da epilog rehabilitacije komandanta Jugoslovenske vojske u otadžbini Dragoljuba Mihailovića bude ujedno i pomirenje srpskog naroda i da više ne bude ideoloških podela na partizane i četnike.
„Ja bih želeo da epilog rehabilitacije Mihailovića bude ujedno i pomirenje srpskog naroda. I verujem da će tako biti”, rekao je poglavar Srpske pravoslavne crkve (SPC) za „Nedeljnik” od četvrtka, pre odluke suda o rehabilitaciji.
Upitan da li to znači da SPC zapravo podržava rehabilitaciju četničkog vođe, patrijarh je kazao da „SPC podržava samo istinu”.
„Istina je najlekovitija za sve nas. I za narod i za crkvu. I za našu prošlost i za našu sadašnjost i za našu budućnost”, dodao je patrijarh Irinej.
Govoreći o značaju rehabilitacije Mihailovića, patrijarh je naglasio: „Istina je spora, ali dostižna”.
„Vreme je da istoriju prepustimo istoričarima, a da srpski narod prestane da se deli samo na osnovu toga ko je nekad kojim putem pošao”, kazao je patrijarh Irinej.

SUBNOR: Pravno neodrživo prekrajanje istine i istorije 
BEOGRAD –  SUBNOR Srbije danas je oštro kritikova sudsku rehabilitacij četnikog komandata Dragoljuba Draže Mihailovića istakavši da to predstavlja prekrajanje istine i „sipanje soli na svežu ranu''.
To udruženje, koje okuplja pretežno članove partizanskih jedinica i njihovih potomaka smatra i da je rehabilitacija Mihailovića pravno neutemeljena i zato neodrživa.
SUBNOR navodi i da je sa zaprepašćenjem primio sudsku odluku o rehabilitaciji i da je „potezom sudskog pera drastično prekrojena istina”.
„U isto vreme, izbrisan je istorijski neporeciv doprinos Srbije u slamanju fašizma i nenadmašna pobeda antihitlerovske koalicije čiji su dostojan saborac bile jedinice narodne partizanske vojske”, navodi se u saopštenju.
Naglašava se i da „rehabilitacija čelnika grupacije koja je od 1941. izbegavajući i, po pravilu, sarađujući sa okupatorskom soldateskom, palila čitava sela, silovala, pljačkala, kamom ubijala čak i dečicu u kolevci,... predstavlja i novu odmazdu nad stotinama hiljada žrtava i njihovih potomaka”.
„Rehabilitacija je posipanje soli na uvek svežu ranu, prst u oko sadašnjim susedima, ali i čitavom antifašističkom svetu koji sa poštovanjem gleda na naš narod i neporecivo slavno mesto isključivo partizanskih boraca u istoriji čovečanstva”, tvrdi SUBNOR.
Pada li nekome u svetu i pomisao da rehabilituje kolaborante, da li to čine Francuzi sa maršalom Petenom, Norvežani sa premijerom Kvislingom..., navodi se u saopštenju.
„Opasan, neshvatljiv presedan pravi se u ovoj nama jedinoj otadžbini”, smatra SUBNOR i ističe da se time seje bez razloga i potrebe seme razdora.
Navodi se i da se time ukazuje slobodarskoj međunarodnoj zajednici da je Balkan područje u kojem se, po nečijoj volji i nalogu, bez dokaza mogu prekrajati istorija i istina.
----------------------------------
Šešelj: Rehabilitacija jedina moguća odluka
BEOGRAD – Lider SRS Vojislav Šešelj smatra da je odluka o rehabilitaciji Dragoljuba Mihailovića jedina koju je sud mogao da donese, a ovaj dan, kaže, zaslužuje da zbog toga bude proglašen „danom sveopšteg srpskog pomirenja”.
Istoriju Drugog svetskog rata treba prepustiti istoričarima, a da mi potomci četnika, partizana... gradimo zajedno srpsku budućnost, rekao je Šešelj novinarima ispred Palate pravde navodeći da je Mihailović je srpski junak koji se hrabro borio u Drugom svetskom ratu a zatim bio nevina žrtva komunističkog režima.
On je dodao da takva odluka suda ne treba da označi prestanak kritike komunističkog režima posle Drugog svetskog rata.
-----------------------------------------
Omerović: Skandalozna i sramotna odluka o rehabilitaciji
BEOGRAD– Predsednik skupštinskog Odbora za ljudska i manjinska prava Meho Omerović smatra da je današnja odluka suda o rehabilitaciji Draže Mihailovića, skandalozna i sramotna odluka koja Srbiju stavlja na poraženu stranu u Drugom svetskom ratu i koja će zategnuti odnose sa državama regiona.
Omerović je u izjavi dostavljenoj medijima ocenio da ta odluka „vređa istinske borce protiv fašizma i ogromne žrtve” i da predstavlja reviziju istorije.
„Cinizam je što sudija kaže da nije utvrđivana činjenica da li je on ratni zločinac ili ne. Može sud vratiti Mihailoviću građanska prava…, ali nema tog suda koji može vratiti točak istorije, a u istoriji će Draža ostati tamo gde je od početka Drugog svetskog rata i bio - na strani Hitlera i saradnik okupatora”, tvrdi Omerović.
Prema njegovom mišljenju, u godini kada se obeležava 70. godina od pobede nad fašizmom, navedenom odlukom Srbija se odrekla svoje slavne antifašističke prošlosti.
Odluka suda, smatra Omerović, pokazuje i „odnos prema jedinom i stvarnom antifašističkom pokretu koji je Srbija imala - Titovim partizanima i mržnju prema komunistima”.
Antikomunizam, dodao je, nikada nije bio, niti će biti antifašizam.
------------------------------------------------------ 
Mihailovićevi naslednici mogu da traže konfiskovanu imovinu
BEOGRAD – Odluka o rehabilitaciji Dragoljuba Draže Mihailovića znači da se on više ne smatra osuđenim i da mu se vraćaju sva građanska prava koja su mu bila oduzeta poništenom presudom Vrhovnog suda FNRJ ukazao je jedan od punomoćnika predlagača rehabilitacije advokat Zoran Živanović.
On je u izjavi novinarima rekao da se to odnosi i na konfiskovanu imovinu, tako da sada Mihailovićevi naslednici mogu da traže povraćaj imovine koja mu je oduzeta.
Živanović je istakao da je zadovoljan odlukom suda, kojom je usvojen zahtev predlagača, napominjući da je jedino takva odluka i mogla da bude doneta, s obzirom na sve ukazane činjenice i dokaze.
-----------------------------------------
Drašković: Rehabilitacija Mihailovića - rehabilitacija Srbije
BEOGRAD – Predsednik Srpskog pokreta obnove (SPO) Vuk Drašković izjavio je danas da ukidanje presude komandantu četničkog pokreta u Drugom svetskom ratu, generalu Dragoljubu Mihailoviću, od 15. jula 1946. ne znači samo rehabilitaciju ratnog komandanta prve antinacističke gerile u Evropi nego je to i rehabilitacija njegove vojske i čitave Srbije.
Drašković je u pisanoj izjavi naveo da je odlukom o rehabilitaciji skinuta anatema sa Srbije da je, podržavajući vođu antiokupatorskog pokreta otpora i ministra vojnog izbegličke jugoslovenske vlade u Londonu, bila na strani Hitlerovog Trećeg rajha.
On je rekao da SPO izražava poštovanje sudijama koje su, posle sedam decenija, stavile pečat pravde na istorijsku istinu o Mihailoviću i odaje priznanje i stotinama hiljada ljudi u Srbiji koji su pune dve i po decenije podržavali političku borbu za rehabilitaciju Ravnogorskog pokreta i njegovog komandanta.
„Istok i Zapad, boljševička diktatura i zapadna demokratija, sudarili su se na montiranom komunističkom suđenju srpskom i jugoslovenskom generalu. Zbog toga je Mihailović ubijen i zbog toga ubice, i danas, kriju njegov grob”, naveo je Drašković.
Lider SPO-a je kazao da je pred tom strankom, koja je i sama „žrtva još nedemontiranog komunističkog nasleđa i službi bezbednosti u Srbiji”, obaveza da se bori protiv novog ubistva generala Mihailovića.
„A mrtvog ga, na žalost, ubijaju i sramote mnogi njegovi tobožnji sledbenici. Njega, koga su komunisti ubili zbog programskog cilja o Srbiji na Zapadu, oni ističu kao njihovu antizapadnu i antievropsku zastavu. Mrtvom generalu nameću ideologiju koja ga je ubila pre sedam decenija”, rekao je Drašković.
---------------------------------------------- 
Princ Aleksandar: Ključno za nacionalno pomirenje
BEOGRAD – Princ Aleksandar Karađorđević danas je pozdravio sudsku rehabilitaciju generala Dragoljuba Draže Mihailovića istakvsi da je to ključno i za nacionalno pomirenje
On je istakao da je time konačno ispravljena jedna od najvećih istorijskih nepravdi nepomenuvši da „to nije bila samo nepravda prema jednom rodoljubivom čoveku, vecj je bila nepravda prema našoj zemlji i narodu"
Karađorđević je istakao da je zato danas „veliki i pozitivan dan za Srbiju i naš narod” naglasiv ši i da je ta presuda „od ključnog značaja za nacionalno pomirenje"
„Moramo učiniti sve, da razlike koje i danas postoje među nama prevaziđemo zarad zajedničke i bolje budućnosti”, rekao je Karađrođević, saopštio je Beli dvor.
On smatra i da nacionalno pomirenje može da počiva samo na istini, ispravljanju nepravdi i praštanju.
---------------------------------------------------------------- 
Oliver Antić: Rehabilitaciju Draže da slave i u Hrvatskoj
BEOGRAD – Jedan od opunomoćenika predlagača za rehabilitaciju Dragoljuba Mihailovića Oliver Antić izjavio je danas da je odluka o rehabilitaciji Mihailovića veliki dan za pravo i pravdu i da bi ovaj dan trebalo da se slavi i u Hrvatskoj.
Antić je novinarima posle odluke suda rekao da je to veliki dan ne samo za srpski narod već i za časne Hrvate, Muslimane i Slovence koji su se borili pod Mihailovićevom komandom i podsetio da se u jedinicama kojima je komandovao borilo oko 10.000 Hrvata, 8.000 Muslimana i 6.000 Slovenaca.
„Ovaj dan bi trebalo da se slavi i u Hrvatskoj”, rekao je Antić koji je savetnik predsednika Republike, i ocenio da je ovo veliki dan za pravo i pravdu jer sa pravnog stanovišta negativna odluka o zahtevu za rehabilitaciju ne bi ni mogla da se obrazloži.
Viši sud u Beogradu rehabilitovao je komandanta Kraljevske vojske u otadžbini generala Dragoljuba Dražu Mihailovića i vratio mu građanska prava koja su mu bila oduzeta u političko-ideološkom procesu komunističkog režima 1946. godine.
LSV: Zloupotrebljen institut predsednika Srbije
Rehabilitacija četničkog komandanta Dragoljuba Draže Mihailovića je nastavak grubog prekrajanja istorije u čiju svrhu je zloupotrebljen i institut predsednika države, saopštila je danas Liga socijaldemorkata Vojvodine
Ta stranka je u saopštenju istakla i da rehabilitacija Mihailovića predstavlja „relativizaciju antifašističke borbe i herojske žrtve svih koji su poginuli boreći se protiv okupatora i kolaboracionista”.
LSV navodi i da je „Mihailoviću suđeno zbog saradnje sa okupatorom i ratnih zločina počinjenih prema civilnom stanovništvu, pa je današnja rehabilitacija ujedno i gruba nepravda prema žrtvama četničkih zločina i njihovim potomcima"
Ujedno, navodi se u saopštenju „to je nepravda i prema svim onima koji su u ratovima tokom mračnih devedesetih ostali bez najmilijih ili u najboljem slučaju bez bele tehnike, upravo od raznih paravojnih formacija pod četničkim zastavama”.
LSV navodi i da je „predsednik države čovek koji se nikada nije odrekao titule četničkog vojvode, pa onda ne treba ni da čudi upotreba i pritisak insitutucije predsednika Srbije na pravosuđe kako bi se promenila istorija i sasvim relativizovala antifašistička tradicija i narodnooslobodilačka borba”.
SDA Sandžaka i SDP: Sramna odluka o rehabilitacija
NOVI PAZAR– Dve političke partije sandžačkih Bošnjaka danas su oštro osudile rehabilitaciju četničkog komandanta Dragoljuba Draže Mihailovića.
Stranka demokratske akcije Sandžaka (SDA) navodi da sudska odluka o rehabilitaciji Mihailovića ''predstavlja legalizaciju svih zločina počinjenih nad Bošnjacima” dok Sandžačka demokratska partija (SDP) „osuđuje kao sramnu odluku Višeg suda u Beogradu”
Te strane, u odvojenim saopštenjima ukazuju i da se tom sudskom odlukom prekraja istorija, šalje preteća poruka Bošnjacima a traže i njeno poništenje.
Stranka demokratske akcije Sandžaka navodi da su „u proteklih 100 godina četnici u formi naoružanih jedinica u sastavu srpske policije i vojske ili uz njihovu pomoć i podršku izvršili genocid, masakre i progonstva bošnjačkog civilnog stanovništva iz Sandžaka"
Ta stranka ističe i da „zahteva hitnu reakciju međunarodne zajednice, jer je ova odluka direktno suprotna antifašističkom i demokratskom opredeljenju Evropske unije kojoj kao zemlja težimo”.
„Tražimo zaštitu za žrtve i potomke Bošnjaka, žrtava zločinačkog Četničkog pokreta, a nadležne organe u Srbiji pozivamo da prestanu sa falsifikovanjem istorije i ponište ovu sramnu odluku”, navela je Stranka demokratske akcije Sandžaka

Filaret i Georgije dele Sabor SPC
Jedna od glavnih tema predstojećeg zasedanja Svetog arhijerejskog Sabora biće sudbina dvojice episkopa, mileševskog Filareta i kanadskog Georgija, koji su privremeno razrešeni upravljanja svojim eparhijama, saznaje „Politika” iz vrha Srpske pravoslavne crkve (SPC).
Odluka Svetog arhijerejskog Sinoda da privremeno razreši dvojicu episkopa podelila je crkvene arhijereje i usijala atmosferu pred zasedanje najvišeg crkvenog tela, zbog čega naši sagovornici smatraju da će ovo biti jedno od najuzbudljivijih zasedanja Sabora u proteklih nekoliko godina.
„Veliki broj arhijereja smatra da način na koji su razrešeni vladike Filaret i Georgije nije u skladu sa kanonima SPC. Mnogi episkopi se pitaju zašto su ova dva episkopa razrešena uoči sednice Sabora i zašto se nije sačekalo da počne zasedanje, gde se inače odlučuje o sudbini episkopa. Vladiki Filaretu je poslata komisija, koja je sačinila izveštaj na osnovu izjave sveštenika, a on potom nije video za šta je stvarno optužen. To se dogodilo i u slučaju vladike Georgija”, kaže naš sagovornik.
On napominje i da su u komisiji koju je oformio Sinod i koja je sastavljala izveštaj o stanju u Mileševskoj eparhiji bili episkopi raško-prizrenski Teodosije i zvorničko-tuzlanski Hrizostom, koji su i članovi Sinoda.
„Postavlja se pitanje kako su im oni koji su im tužioci istovremeno i presuđivali”, kaže naš sagovornik.
Nekim vladikama smeta pre svega način na koji se vodio postupak protiv dvojice episkopa, kažu naši sagovornici u vrhu SPC, ali to ne znači da oni misle da su mileševski i kanadski episkop nevini i da nije bilo opravdanja da se protiv njih povede kanonski postupak. Takođe, deo episkopata smatra da ovo pitanje treba da bude prva tačka dnevnog reda Sabora, to jest da se o sudbini dvojice vladika raspravlja na samom početku zasedanja. Trenutno se i oko toga „lome koplja” u vrhu SPC. Dosadašnja praksa bila je da se ovakve odluke donose na samom kraju zasedanja, posle višednevnog rada.
S druge strane, Sinod je u svojim saopštenjima u vezi sa odlukama koje je doneo o dvojici vladika naveo da protiv njih postoje brojne pritužbe sveštenstva i naroda, zbog čega su i formirane komisije da ispitaju situaciju na terenu. I oni se pozivaju na crkvene kanone, navodeći, kako je rekao episkop raško-prizrenski Teodosije, da je komisija samo prikupljala materijal i sastavljala izveštaj za Sabor. Na osnovu tog materijala, „crkvena vlada”, kako još zovu Sinod, donela je odluke u slučaju vladika Filareta i Georgija, ostavivši Saboru da donese konačnu reč.
Sinod je svojevremeno vodio kanonski postupak protiv još dvojice arhijereja: tadašnjeg episkopa raško-prizrenskog Artemija 2010. godine i vladike Konstantina, koji je upravljao srednjoevropskom eparhijom, 2012. godine. Obojica su odlukom Sinoda privremeno razrešeni dužnosti episkopa i obojicu ih je Sabor, kao najviše crkveno telo, konačno razrešio, čime je potvrdio odluke sebi potčinjenog tela, odnosno Sinoda.
Iako naši sagovornici veruju da će rasprava o episkopima Filaretu i Georgiju baciti sve druge teme u drugi plan, one nisu nimalo za potcenjivanje i tiču se problema koji bi mogli imati dalekosežne posledice po srpsku crkvu. Naime, Sabor bi trebalo da raspravlja i o Kosovu i Metohiji, predstojećem zasedanju Svepravoslavnog sabora sledeće godine u Istanbulu, obnavljanju dijaloga sa kanonski nepriznatom Makedonskom pravoslavnom crkvom.
Predsednik Srbije Tomislav Nikolić napisao je novu platformu za Kosovo i Metohiju, sa kojom će se, prema nekim najavama, upoznati i Sabor SPC. Takođe, Beograd i Priština će uskoro pregovarati o položaju srpske crkve na Kosovu i Metohiji. To je dodatno aktuelizovalo pitanje života crkve na Kosovu i Metohiji, što je zbog osetljive situacije na terenu poslednjih godina jedna od redovnih tema Sabora.
Što se tiče kanonski nepriznate Makedonske pravoslavne crkve, mediji iz ove zemlje već najavljuju da bi pregovori mogli početi početkom juna, uz posredovanje Ruske pravoslavne crkve. SPC se, za sada, ne izjašnjava o „makedonskom pitanju”, ali patrijarh moskovski i sve Rusije Kiril potvrdio je da su pregovori ponovo postali aktuelna tema. On se 9. maja sastao sa makedonskim predsednikom Đorđem Ivanovim i poručio da je neophodno uložiti napore kako bi se regulisao kanonski status pravoslavlja u Makedoniji. „Neophodno je da se postepeno pomeramo ka rešenju problema i da ga rešimo mirno, bez konflikata, na kanonskoj osnovi”, izjavio je patrijarh Kiril.
------------------------------------------
I Artemije moguća tema 
Nezahvalno je u ovom trenutku govoriti o tome hoće li se Sabor pozabaviti i pismom koje je patrijarhu srpskom Irineju uputio papa Franja, ponudivši mu, u vezi sa najavljenom kanonizacijom kardinala Alojzija Stepinca, dijalog o spornim istorijskim dešavanjima iz Drugog svetskog rata. Postoji mogućnost da Sabor zaduži arhijereje čije su eparhije u Hrvatskoj da se bave tim pitanjem. Konačno, neki mediji objavili su da bi najviše crkveno telo moglo da se bavi i pitanjem aktivnosti raščinjenog episkopa raško-prizrenskog Artemija, koji je ranijom odlukom Sabora, vraćen u red monaha. Artemije je nedavno rukopoložio u čin horoepiskopa nekadašnjeg igumana manastira Crna Reka, Nikolaja i otkako je raščinjen, vodi „Eparhiju raško-prizrensku u egzilu” i ne priznaje saborsku odluku o svom raščinjenju. Sa gledišta srpske crkve i crkvenih kanona, on, naravno, kao monah nije mogao nikoga da rukopolaže. Sa Artemijevog gledišta, odluka Sabora da ga raščini je nekanonska, zbog čega on sebe i dalje smatra episkopom.

Da li vlada šalje FAMU u tamu
Odluka da će Ministarstvo prosvete, nauke i tehnološkog razvoja ove godine da izdvoji samo 10 miliona dinara za pogon i održavanje FAME, najvećeg i najvrednijeg naučnog postrojenja u Srbiji, zapravo je odluka o njenom gašenju – kaže za „Politiku” dr Nebojša Nešković, naučni savetnik u Institutu za nuklearne nauke „Vinča” i rukovodilac projekta FAMA.
Ovaj novac nije dovoljan ni za već smanjene plate naučnog tima, a kamoli da pokrije troškove struje, zamene delova… Za neometano funkcionisanje postrojenja, prema oceni našeg sagovornika, potrebno je 55 miliona dinara.
– Tim za pogon i održavanje FAME ima 16 članova. Ukoliko ne budemo imali novca da ih isplatimo, oni će otići na druga radna mesta, verovatno u inostranstvo. Ukoliko se to dogodi, ovo postrojenje se gasi. To su naučnici koji su 15 i više godina uključeni u projekat i takve, već obučene ljude ne možete naći ni na birou za nezaposlene ni preko oglasa, jer je to nešto što se ne uči na fakultetu – izričit je Nešković.
Manjak u budžetu, međutim, nije jedini problem koji potresa ovo postrojenje. Iako je FAMA, kao deo jedinog srpskog akceleratora „Tesla”, puštena u pogon 1998, i dalje nije završena njena izgradnja. Novac za to je pronađen kroz realizaciju Sporazuma o regulisanju klirinškog duga Rusije Srbiji. Tako je, pored 3,8 miliona evra, odlučeno da se uloži još 5,59 miliona američkih dolara na osnovu ruskog duga.
– Do sada su isporučena dva paketa opreme za dogradnju i treći je planiran do novembra. Međutim, problem poreza na dodatu vrednost na drugi paket još nije rešen. Upravni odbor Instituta „Vinča” je na osnovu Carinskog zakona odlučio da ustupi opremu državi i zadužio direktora „Vinče” da potom zatraži od vlade da nam ustupi opremu bez naknade i na neodređeno vreme. Na taj način bili bismo oslobođeni plaćanja poreza. Od Ministarstva prosvete tražili smo da se saglasi sa ovim odlukama, ali još nismo dobili odgovor – objašnjava Nešković zbog čega puštanje u pogon drugog paketa opreme još ne počinje.
Našeg sagovornika brine da je posredi negativan stav resornog ministarstva prema FAMI – glavnoj snazi „Vinče”. Ovaj pogon uključuje dva jonska izvora i kanala u kojima se materijali bombarduju jonima. U tim procesima kontrolisano se menjaju mehaničke, električne, magnetne i druge osobine raznih materijala i dobijaju se novi materijali sa superiornim osobinama za primene u mašinstvu, elektronici, medicini i drugim oblastima. Dakle, koristi se isključivo u naučne svrhe i predstavlja dovoljan razlog da inostrani naučnici dođu u „Vinču”, pri čemu onda, na osnovu tog boravka, pozivaju srpske kolege u svoje istraživačke centre.
Kakva je to fama oko FAME? Da li akcelerator „Tesla” i FAMA smetaju Vladi Srbije, kako pokušava da objasni profesor Nešković?
– Stav resornog ministarstva je da nauka u Srbiji treba da se bazira pretežno na teorijskim istraživanjima i velikim međunarodnim saradnjama i da ne treba podržavati izgradnju, korišćenje većih naučnih postrojenja i ozbiljniji razvoj visokih tehnologija u zemlji. Ovakav stav će biti ugrađen u novu strategiju naučnog i tehnološkog razvoja Srbije, a njegove fatalne posledice osetiće „Vinča” – upozorava profesor Nešković.
I dodaje da, zahvaljujući FAMI, srpski naučnici u međunarodnim istraživanjima mogu da učestvuju iz prvih redova. Bez FAME, srpski naučnici postaju putnici treće klase. Da li onda vlada šalje FAMU u tamu? Možda će akcelerator „Tesla” ipak osvetliti pamet naših političara. Ili je tu i Tesla nemoćan?
----------------------------------------------------------------------
Ministarstvo: Nemamo zle namere prema FAMI
Nikola Tanić, pomoćnik ministra prosvete, u izjavi koju je dao za „Politiku” kaže da Ministarstvo prosvete, nauke i tehnološkog razvoja nema negativan stav prema FAMI.
– Problem sa porezom na dodatu vrednost rešavamo u saradnji sa Ministarstvom finansija i on će, nadam se, ubrzo biti rešen. O visini budžetskih sredstava izdvojenih za projekat FAMA ne mogu da govorim bez konsultacije sa ministrom i državnim sekretarom, s obzirom na to da bilo kakva nova odluka zahteva promenu finansijskog plana za ovu godinu – pojašnjava Tanić.

Vraća li nas predsednik Nikolić u vreme pre Briselskog sporazuma
Da li će predsednik Srbije Tomislav Nikolić u svojoj platformi ponuditi premijeru, to jest Vladi Srbije, neke predloge po ugledu na Južni Tirol u severnoj Italiji, što mu je kao ideja bilo blisko i ranije, ili će se, vraćati na rešenja iz Ustava SFRJ iz 1974? Ovaj dokument bi sa Andrićevog venca trebalo da stigne u Nemanjinu već danas ili sutra. Pitanje je, međutim, i da li će javnost ikada saznati šta su predlozi predsednika jer, podsetimo, njegova platforma s kraja 2012. nikada nije ugledala svetlo dana. Zbog neslaganja vlade sa Nikolićevim predlozima ona nikada nije stigla do skupštine. I ovoga puta plan je da predsednikov dokument posle „pretresa” u vladi bude upućen u parlament gde bi se o njemu raspravljalo.
Uz opasku da je teško govoriti o rešenjima koja nije video, Milovan Drecun, predsednik skupštinskog odbora za Kosovo i Metohiju je iznenađen kako je naš list došao do saznanja o tome šta piše u platformi predsednika Srbije kada ni on kao političar ništa o tome ne zna.
„Ono što mi možemo eventualno da ponudimo kao novo rešenje jeste da kao trajne tretiramo privremene institucije samouprave koje je Priština formirala posle otcepljenja, i da im prenesemo određena ovlašćenja. Ali da ipak funkcionišu bez punog kapaciteta koje ima svaka država – da nemaju pravo na vođenje spoljne politike i politike odbrane. Dakle, da dobiju više od onoga što je Kosovo imalo kao autonomna pokrajina, ali da ne dobiju državnost koja bi ih izvela iz Srbije”, objašnjava Drecun i dodaje da je vreme za ozbiljne geopolitičke kombinacije.
U okviru tog rešenja je i formiranje Zajednice srpskih opština koja treba da stvori jedan institucionalni okvir koji će priznati Priština i međunarodne zajednice i u kome će biti uvažena posebnost srpskog naroda. Ali ne samo onog na severu, već i južno od Ibra.
Na našu opasku da je to upravo ono što će, prema nezvaničnim informacijama našeg lista, predložiti i Nikolić, Drecun kaže da ne zna šta će ponuditi predsednik, ali da on to vidi kao jedan mogući predlog Beograda. To će Albanci na prvu loptu dočekati „na nož”, ali, kako ocenjuje, maksimum njihovih zahteva je prošlo vreme.
„Njima je jasno da su u pat poziciji, da ne mogu da postanu članica UN kao i da ni članstvo u EU nije dovoljno motivišuće da se Srbija odrekne KiM. Priština se suočava sa sve većim problemima, ekonomskim, kriminalizacijom društva, korupcijom i trezvena garnitura na Kosovu bi mogla u jednom trenutku da dođe do zaključka da sa Srbijom treba postići takav dogovor. Time bi se otvorila evropska perspektiva i Kosova i Srbije, ali bez promene međunarodno priznatih granica”, objasnio je Drecun.
„Očekujem da će možda u tom smislu ići predlog Nikolića da se status Kosova i Metohije podigne na viši nivo, iznad autonomne pokrajine, ali da ostane u granicama Srbije”, rekao je Drecun novinarima u Skupštini Srbije.
Izvršni direktor Centra za strateške alternative Dušan Proroković smatra da je eventualno rešenje po kome bi se na jedan način tretirao sever Kosmeta, a na drugi ostatak teritorije, pravno moguće i već poznato. On kao primer navodi Kipar, Nagorno-Karabah i Pridnjestrovlje.
„Postoji niz zamrznutih konflikata u svetu koji funkcionišu na takav način. Moldavija nije priznala Pridnjestrovlje i funkcioniše malo kao samoproglašena republika, malo kao autonomija unutar Moldavije: tamo je ruska vojska, neki ekonomski odnosi između Kišinjeva i Tiraspolja postoje, stanovništvo prelazi sa jedne na drugu stranu. U političkom životu to funkcioniše”, objasnio je Proroković.
Prema njegovim rečima, ukoliko bi Nikolić predložio ono o čemu se spekuliše, takvo rešenje bi zaustavilo proces puzajućeg priznanja Kosova i onemogućilo učlanjenje Kosova u UN (što je u ovom času američki cilj). To bi bila srednjoročna korist od tog Nikolićevog poteza. On je dodao i da je veliki problem koliko bi vlast bila spremna da brani takav stav.
„Kraj priče nije usvojiti jedan takav dokument nego braniti ga na svakom mestu i u svakoj prilici. Čini mi se da se otišlo predaleko u normalizaciji odnosa između Srbije i Prištine i da bi bilo vrlo teško u političkoj praksi braniti takav stav. Mi smo legitimizovali poziciju Kosova u sistemu međunarodnih odnosa kada smo im dozvolili da učestvuju u regionalnim organizacijama, kada se nismo bunili zbog njihovog ulaska u sportske saveze. Sada je točak vrlo teško vratiti unazad”, zaključuje Proroković.
----------------------------------------------
Ključ je u Vašingtonu
Drecun smatra da će u daljem razvoju događaja između Beograda i Prištine biti ključna poseta premijera Vučića SAD u junu.
Amerikanci će postaviti neka teška pitanja Vučiću. Jasno je, naglašava, da se stvara jedna nova linija gde Rusija ima prilično jak uticaj – od Ciprasa, Orbana i Gruevskog, naklonjenih Rusiji, do Češke i Slovačke koje imaju mekše viđenje odnosa sa Rusijom.
„Vučić će imati dovoljno argumenata da kaže Vašingtonu da Srbija neće da bude remetilački faktor i prepreka integrativnim procesima na evroatlantskom prostoru, da njena saradnja sa Rusijom i Kinom nije uperena protiv interesa SAD na ovim prostorima”, zaključio je Drecun.

Nikad manja podrška vladi nemačkog kancelara Olafa Šolca
BERLIN – Podrška koalicionoj vladi nemačkog kancelara Olafa Šolca pala je na najniži nivo od dolaska na vlast krajem 2021. godine.
Nezadovoljstvo javnosti Šolcovim Socijaldemokratama, Zelenima i Slobodnim demokratama dostiglo je najviši nivo dosad - oko 70 odsto, pokazala je anketa agencije za istraživanje javnog mnjenja INSA koju je objavio nemački list „Bild”, preneo je Blumberg.
Manje od 40 odsto ispitanika, što je rekordno nizak nivo, podržalo bi jednu od tri stranke na izborima ako bi oni bili održani sada, pri čemu bi birači radije podržali antimigrantsku, desničarsku Alternativu za Nemačku (AfD) nego Šolcov SPD.
Nezadovoljstvo javnosti zbog inflacije, rekordne imigracije i skupih mera zaštite životne sredine mesecima je opterećivalo Šolcovu koaliciju.
Međusobna trvenja i upiranja prstom zaustavili su sposobnost koalicije da napreduje u ispunjavanju ambicioznog plana dekarbonizacije ekonomije, posebno zbog sve većih troškova energenata i rastuće podrške AfD-u protiv establišmenta.
Šolc se trudi da ostane pozitivan, piše agencija, ne samo suočen sa mučnim političkim nezadovoljstvom, već i kada se Nemačka bori sa ubrzanim starenjem stanovništva i nedostatkom kvalifikovane radne snage, posebno u oblasti tehnologije, zdravstvene zaštite i nege dece.
Zabrinutost zbog akutnog manjka radnika u ključnim sektorima i ogroman priliv migranata koji se ubrzao nakon ruskog napada na Ukrajinu ponovo je pokrenuo društvene debate o integraciji i politici zaštite granice.

Kome smetaju srpske zastave na Egzitu
Događaj iz Novog Sada gde su organizatori Egzit festivala sa bedema Petrovaradinske tvrđave skinuli zastavu na kojoj je predstavljena mapa Kosova i Metohije u bojama srpske trobojke i sa srpskim grbom, nekako se stidljivo provukao kroz medije. Radost što dolaze gosti, ko peva i kako svira, „sakrili” su ovaj sramni događaj. Ali su zato društvene mreže „gorele”, uz osuđujuće komentare.
Šta se zapravo desilo: kako bi pokazali što više servilnosti za svoje goste iz zemalja koje priznaju nezavisnost Kosmeta, organizatori su odlučili da skidaju srpske simbole u Srpskoj Atini, “da ih ne vređaju” a na njihovo mesto postavili su srce sa znakom mira.
Baš dok Kurtijevi do zuba naoružani specijalci svakodnevno hapse i maltretiraju naše sunarodnike u južnoj srpskoj pokrajini, Egzit je odlučio da promoviše „mir”. To je mnogo više od servilnosti jer je prekršen ustav i član zakona o nacionalnim simbolima.
Grupa mladih patriota su zastavu sa mapom Kosmeta postavili pre nekoliko dana kao vid podrške našem narodu u južnoj srpskoj pokrajini u ovim teškim trenucima. To je odmah zasmetalo autošovinistima okupljenim u nekim organizacijama i partijama. Mnogo je urađeno na suzbijanju antišovinizma u našoj zemlji, ali pojavni oblici ove bolesti i dalje mogu da se vide. Primer za to je ovaj slučaj.
Pojedinci su već par puta pokušavali da uklone zastavu, u čemu su ih mlade patriote sprečile.
I to nie usamljen incident. Samo dan posle skandala u Novom Sadu, kada su organizatori Egzit festivala sa bedema Petrovaradinske tvrđave skinuli zastavu na kojoj je predstavljena mapa Kosova i Metohije, na istoj manifestaciji dogodio se novi..
Ovog puta je na jednom od nastupa mladić je podigao zastavu na kojoj je bila mapa Kosmeta u bojama srpske zastave i natpis „Nema predaje”. Opkolili su ga i tražili da je skloni. Bilo je povuci-potegni ali taj srpski patriota nije odustao.
Da li većina građana Novog Sada ne gleda blagonaklono na skidanje srpskih simbola, siguran sam da ne gleda. I da im nije drago. I vasceloj Srbiji nije pravo. I to prolazi “ispod radara”.. I nikom ništa. Ako potpisnika ovih redova bilo ko optuži za preterani patriotizam ili slične emocije, znaće odakle dolaze ti napadi, pokazaće oni pravo lice.

Mi ne idemo nikud i ne radimo ništa
Prozapadne opozicione stranke koje organizuju proteste nikako ne žele da se oprobaju na izborima nakon što su već deset puta okupili svoje pristalice na ulicama.
Nesvakidašnji zahtev dela opozicije da se ne raspisuju izbori politički je fenomen kakav se retko može videti u svetu, ali u Srbiji je izgleda i to moguće. Samo u Srbiji postoji opozicija kojoj nije cilj dolazak na vlast ili bar ne dolazak na vlast na izborima.
Tokom jučerašnje protestne šetnje imali smo priliku da ovo čujemo od predsednika Demokratske stranke Zorana Lutovca u izjavi za televiziju N1 koja je medijski promoter protesta i dela opozicije koji ih organizuje.
Na pitanje reporterke N1 da li misli da su izbori pravi način da se protesti kapitalizuju kako smatraju brojni analitičari, Lutovac kaže da to nije dobra procena.
- Leto je, manje je ljudi na ulicama, to treba raditi kad ste najjači, a ne kad slabite. Najjači ste krajem avgusta ili početkom septembra kad se ljudi vrate sa odmora - rekao je Lutovac.
Po svemu sudeći, okupljenih je zaista sve manje, a deluje da su pristalice prozapadne opozicije morale da napuste Srbiju zbog ,,diktature” i lošeg života te da svoju tugu blaže na plažama primorskih zemalja.
Ipak, Lutovac ne sumnja da će se pristalice vratiti. Samo da se završe letovanja. 
Međutim, ni tada, izbori neće biti tema za ovaj deo opozicije već formiranje prelazne vlade bez izbora, legitimiteta i mimo volje naroda kako je to već viđeno tokom dvehiljaditih.
- Izbori za nas nisu tema. Ako raspišu izbore, imaće građane na ulicama - poručio je Lutovac.
Ne može se reći ni da Lutovac nije u pravu jer bi svaki izlazak na izbore podrazumevao i uvek neugodni cenzus od tri odsto. 
Na drugoj strani, za tehničku vladu nije vam neophodno ništa. Eventualno konsultacija u nekoj od stranih ambasada. Posle toga i lideri opozicionih stranaka bi mogli na neku od egzotičnih destinacija. Naravno, o našem trošku. Red je da i oni odmore. Ipak su se naradili.

OVO NEMA NIGDE NA SVETU: OPOZICIJA PRETI VUČIĆU AKO RASPIŠE IZBORE!

N1: Analitičari misle da opozicija treba da kapitalizuje ove proteste. Mislite li da su izbori način?

Zoran Lutovac: Ne, to nije dobra procena! Leto je, manje je ljudi na ulicama, to treba raditi kad ste… pic.twitter.com/gqcZWohz1o
— Detektor laži (@LaziDetektor) July 9, 2023

Srpska jedina štiti Ustav BiH i Dejton
Od našeg stalnog dopisnika 
Banjaluka – Republika Srpska nije izvor problema, već mesto na kom se donose odluke koje pozivaju na domaći dogovor i pronalazak rešenja. U Banjaluci nisu izglasani akti o secesiji, već akti koji omogućavaju relaksaciju i koji pozivaju na dijalog i dogovor. Kao što se desilo na nedavnoj sednici dve entitetske vlade, što mi vidimo kao model odnosa za budućnost, rekao je Nenad Stevandić, predsednik Narodne skupštine Republike Srpske. On je u razgovoru za „Politiku” istakao da je već posle tri dana nakon zajedničke sednice vlada Republike Srpske i Federacije BiH došao „doprinos” saradnji naroda i entiteta i od strane Kancelarije visokog predstavnika (OHR).
„Oni su svoje sporne odluke doneli svega tri dana posle sednice na kojoj su započeti domaći dogovori. To sve objašnjava. Ne dozvoljavaju da se sami dogovorimo. Ne odgovara im da se priča o investicijama, o povratku mladih, zapošljavanju i rastu BDP-a”, rekao je on. Govoreći o podeli državne imovine, podsetio je da su jedine granice koje su nacrtane posle Drugog svetskog rata one koje su podelile entitete u BiH. „Te granice su plod međunarodnog ugovora. Šta one dele ako već nisu međudržavne granice? Pa dele imovinu entiteta! Stoga pokušaj osporavanja imovine Republike Srpske u stvari predstavlja svesno izazivanje krize i sukoba.”
 
Utisak je da BiH ulazi u ozbiljnu krizu. Skupština je usvojila dva zakona i njima odbacila odluke visokog predstavnika i Ustavnog suda BiH. Oba zakona suspendovao je Kristijan Šmit. Šta je Srpsku opredelilo na ove korake? 
Nesporno je da je visoki predstavnik generator sukoba i nesporazuma u BiH. To proističe iz činjenice da on nema legalno imenovanje. Po relevantnim rezolucijama SB UN, BiH je bez visokog predstavnika. Jake zemlje, koje ne zavise mnogo od SB UN, progurale su da Šmit sedne u kancelariju visokog predstavnika bez obzira na to što nema legalitet. Zato imamo stvaranje cikličnih krugova krize. Takođe, Ustavni sud BiH je jedina institucija koja ne počiva na dejtonskim principima – konsenzusu dva entiteta i tri naroda. Tamo dominiraju tri stranca, koji zajedno s dva Bošnjaka preglasavaju Srbe i Hrvate. To je izvor svih problema. Sve što je i ranije radila Narodna skupština RS bila je reakcija na odluke koje donose ove institucije. Neverovatno je da Bošnjaci ne žele da imaju još jednog Bošnjaka u Ustavnom sudu, već nastoje da tamo ostane Nemac ili Albanac. To je za nas znak da se sa BiH upravlja spolja, a za druge nada da će strane sudije, kao u ratu strani avioni, doneti prednost Bošnjacima.
 
Odluke Skupštine RS nailaze na ozbiljnu ljutnju na Zapadu. 
Mi moramo ostati jedinstveni i uporni, ne sme biti pukotina među Srbima. Moramo sačuvati odlične odnose sa Srbijom i svoju neutralnost. Imamo otvorene sve komunikacijske kanale, čak i sa zemljama koje nas stalno kritikuju. Mi ćemo nastaviti da nudimo rešenja, koja će uvek biti zasnovana na dejtonskim principima, a to znači da nijedna odluka ne sme da bude doneta preglasavanjem, bez saglasnosti dva naroda i dva entiteta. A upravo su to radili visoki predstavnik i Ustavni sud BiH. Mi to razumemo kao nastojanje da se ovde provociraju krize i sukobi. Na to reagujemo pametno i nećemo dozvoliti da budemo okrivljeni za ono što je neko drugi smislio.
 
Da li je nametanje model po kom dugoročno može disati BiH? 
Ne, naprotiv, to je potpuno glupo, jer u BiH je već ispod 1,5 miliona Bošnjaka, oko milion Srba i manje od pola miliona Hrvata. Niko nikog tu ne može da nadjača i ugrozi. Mogu samo da se stvaraju nepotrebne krize. Razumem frustraciju Bošnjaka zbog percepcije da samo oni nemaju svoju državu. Zato postoji neki prikriveni cilj da se preko geopolitičke osovine – koju ovde drže Amerikanci i Britanci, posredstvom OHR-a i stranih sudija – isposluje neka supremacija Bošnjaka. Ali to ne može i neće ići preko leđa druga dva naroda i može samo silom da se desi. To ne žele ni Hrvati, koji su u zadnje vreme bili zavisni od Srba, i čiju smo poziciju štitili samo zato da ne bismo mi došli na red, a ne zato što smo u ljubavi s onima koji često pokazuju proustaške stavove. Srpska nije osnovana voljom tih sila koji sada rade protiv nje, ali je od njih prihvaćena kao neminovnost. Ipak se nadležnosti Srpske stalno tope i ako se to nastavi biće kao da je nismo ni stvorili i zato je reakcija RS tako odlučna.
 
Dakle, sem brige za državnu imovinu, korake Srpske uslovila je akumulacija nezadovoljstva. Ipak stižu upozorenja. 
Sva briga kojom Dodika žele da predstave kao figuru koja krši Dejtonski sporazum i ustavni poredak velika je laž. Dodik ima poseban stil, ali on je samo alibi da se dovrši posao obesmišljavanja i obezvlašćivanja RS. Manji deo opozicije to ne razume. Pa još daju podsticaj alibiju međunarodnog faktora. Dodik ima veliki politički kapacitet i vuče najveći broj konaca. Ali to je stvar koja pripada političkom spektru. U pravnom spektru ni Dodik ni RS nikada nisu doneli odluke o disoluciji. Nijedna institucija RS nije donela odluku o otcepljenju. Naše odluke treba pažljivo čitati. Mi u njima tražimo da se izaberu sudije Ustavnog suda BiH, jer je tako predviđeno. Ali volje za to nema kod Bošnjaka koji te sudije mogu da koriste za atak na RS. I zato smo tu gde jesmo. Što se imovine RS tiče, kada smo 2012. potpisivali ugovor s nemačkom kompanijom u vezi s izgradnjom energetskih objekata – isti ovaj kakav sad imamo sa Srbijom, jer su Nemci odustali – tada Ustavni sud nije problematizovao imovinu. Nije smeo protiv stranaca, niti su federalni partneri vikali da ne možemo bez njihove saglasnosti. U pozadini je srbofobija, a ne zajednički razvoj.
 
Dakle, odgovornost za krizu smeštate pre svega u Sarajevo i kod međunarodnih predstavnika. 
Pogledajte, na 9. januar su ranije dolazili svi. Sve do momenta kada su stranci odlučili da izazovu krizu. Nakon što su Dan RS proglasili neustavnim, počinje kriza, a mi počinjemo još žešće da ga slavimo. Svetosavska nagrada je takođe problematizovana od Bošnjaka, ali je Ustavni sud odlučio da ona nije uvredljiva. Taj sud je ušao u formu da deli srpske svece. Da procenjuje koji svetac vređa interese bošnjačkog naroda. Pa ih valjda Sveti Sava ne vređa, jer je Srbin, a Sveti Stefan, ipak, vređa. Oni su se upustili i u meritum verskog, društvenog, običajnog i potpuno polupali lončiće.
 
Da li RS nastupa jedinstveno u aktuelnoj krizi? 
Kao osnivač SDS-a i iz kog sam izašao u vreme čudne nacionalne politike u najvećoj stranci opozicije, mogu samo da skinem kapu za poslednje stavove i da kažem da se ta partija ponaša državotvorno. Nadam se da će tako i ostati. Trenutno, SDS je stranka opozicije koja razume razliku između vlasti i države.
Setite se, targetiranje Karadžića nekada je bilo isto kao aktuelno prokazivanje Dodika. Karadžića su najpre oterali u šumu, pa u zatvor, a prethodno su mu garantovali da neće biti procesuiran. Pravili su hajku kako bi od njega napravili kriminalca, lažući da je iz Prijedorske banke odneo tri miliona maraka. Želeli su stvoriti nezadovoljstvo naroda prema njemu, što nije uspelo. Ne verujem ni da će uspeti aktuelni pokušaji po istom principu. Nismo mi društvo koje drugačije živi i radi ili ima drugačije demokratske principe od nemačkog, francuskog ili švajcarskog modela. U vreme evropske cenzure u vezi s ratom u Ukrajini možemo čak reći da smo pet puta slobodniji. U Banjaluci možete da kritikujete i hvalite Putina ili Zelenskog, a u Berlinu i Parizu to ne smete. Udar na RS, sem napada na naše vrednosti, jeste udar i na demokratsko društvo.
 
Neki u poslednjim dešavanjima u RS pronalaze baš uticaj dešavanja u Ukrajini. 
Sukob u Ukrajini ima veze sa situacijom u celom svetu. Pa ima refleksije i na Balkan. Mi u tom ratu ne učestvujemo. Nepoštovanje međunarodnih ugovora je uvek generator koji dovodi do ratova. Nepoštovanje Kumanovskog sporazuma i Rezolucije 1244 izaziva krizu na KiM, jer Srbi nisu dobili svoje bezbednosne snage da ih štite. Minski sporazumi nisu poštovani dok je trajala tortura nad stanovništvom Donbasa. Ako se setimo kako se pred Drugi svetski rat raspalo Veće naroda i kako se danas ljuljaju UN, možemo da povučemo mnoge paralele. Ali mi nigde ne treba da srljamo. BiH treba da se liši ambicije za priključivanje u bilo kakve vojne asocijacije. Ali EU je odlučila da pritisne BiH da se mora opredeliti. Na svu sreću bez mišljenja Srba to se ne može desiti. Blokirali smo pristupanje NATO-u i uvođenje sankcija Rusiji. Srpska može da se ponosi kako tretira ukrajinsku manjinu, koja je ovde najbrojnija. U Prnjavoru živi nekoliko hiljada Ukrajinaca, koji imaju svoje crkve i mi želimo da niko u Srpskoj nema ikakvih problema. To je za nas čast.
 
Verujete li u neka saznanja da se razmatra smena Dodika? 
Mi smo OHR još ranije potpuno pobedili, argumentima i dokazima. Dokazali smo da su svi visoki predstavnici imenovani rezolucijama SB UN. Prezentovaćemo dokumente koji su potpisani između parafa i potpisa Dejtonskog sporazuma, sa takozvane Konferencije za implementaciju mira u Londonu – koja je ustanovila Savet za sprovođenje mira (PIK) i pozvala zvaničnim dokumentima SB UN da potvrdi prvog visokog predstavnika. Dakle, čak i kada bi Šmit smenio Dodika, mi to ne bismo objavili, jer nema legalitet. Ako nema legalitet imenovanja i njegove odluke su nelegalne. Pa kako onda da njegove odluke objavljujemo u „Službenom glasniku RS”? Ovog trenutka, Srpska je ta koja čuva pravni poredak u BiH. Sve akcije iz RS zasnovane su na pravu i to svi dobro znaju. Zato su prešli na drugu strategiju – zloupotrebu Ustavnog suda.
 
Šmit je nametnuo zakon koji inkriminiše one koji ne poštuju njegove, kao i odluke Ustavnog suda. 
Time želi da upotrebi domaće institucije za izazivanje krize. To će opet raditi nametanjem zakona. Oni koji budu prihvatili da sprovode takve zakone mogu da naprave poremećaj mira. Zato je Dodik najavio da će u Nemačkoj tužiti Šmita za lažno predstavljanje, ali i za narušavanje mira, a to je najveći zločin. Mi u RS sem pravnog poretka RS i BiH čuvamo i mir.
 
Posebnu nervozu na Zapadu izazvala je najava suspenzije ingerencije Suda i Tužilaštva BiH i agencije Sipa. 
Jedan šeik je u otporu zapadnjačkoj agresiji rekao da muslimani ne jedu svinjetinu, ali da ako treba da umru od gladi, možda i mogu da ih nateraju na to. Ako naše postojanje bude ugroženo, bićemo prinuđeni da donosimo zakone koji će imati pravni legalitet i koji će se primenjivati na teritoriji RS. A sasvim drugi zakoni će važiti u FBiH. Imaćemo praktično dve zemlje. To ne priželjkujem, već se nadam da će biti pameti u međunarodnim centrima, što uključuje i neophodnu katarzu u EU, koja ovde treba da zameni OHR. Treba da se imenuju domaće sudije i da se sprovode domaći zakoni, te da niko nikome ne koči razvoj.
 
Na osnovu čega tvrdite da se neće dozvoliti da Srbi u BiH budu svedeni na manjinu i podvrgnuti nasilju kao na KiM? 
Teroristički režim koji na KiM ugrožava Srbe često pominje Srpsku, što je za nas veliko priznanje. Kada tvrde da neće dozvoliti RS na KiM, to je potvrda da je Srpska toliko etablirana da joj se ni ćošak ne može odbiti. Niko sem naše skupštine neće donosi odluke u ime nas, niti će imenovati gradonačelnike u ime naših građana tako što će da raspisuje izbore i sa dva-tri odsto izlaznosi priznaje njihove rezultate. A mnogi u Sarajevu bi to voleli. U RS postoje dva veća naselja sa Bošnjacima, Kozarac i Janja, koja uživaju svu našu pažnju, prava i ljubav. Ipak, BiH iz devedesetih i danas nije ista. U Sarajevu nema Srba, svi gradovi su monoetnički u oba entiteta, uz izuzetke Drvara, Glamoča, Grahova i Petrovca u FBiH. Izmaštana multietnička priča je samo lažni građanski model za konačnu supremaciju Bošnjaka.

Bajden: Saudijska Arabija i Izrael daleko su od sporazuma o normalizaciji odnosa
Izrael i Saudijska Arabija su daleko od sporazuma o normalizaciji koji bi uključivao sporazum o odbrani i američki civilni nuklearni program, rekao je predsednik SAD Džozef Bajden u intervjuu za Si-En-En.
Američki zvaničnici su posredovali u pokušaju da postignu dogovor o normalizaciji odnosa između dve zemlje, podseća Rojters.
„Daleko smo odatle. Imamo o mnogo čemu da razgovaramo”, rekao je Bajden.
Izraelski ministar energetike Izrael Kac je prošlog meseca izrazio protivljenje ideji da Saudijska Arabija razvija civilni nuklearni program kao deo bilo kakvog uspostavljanja odnosa između dve zemlje posredstvom SAD.
Bajden je ukazao na odluku Saudijske Arabije, uoči njegove posete kraljevstvu prošlog leta, da otvori svoj vazdušni prostor za sve avio-prevoznike, otvarajući put za više preleta ka i iz Izraela, prenosi Tanjug.

Bajden otputovao na evropsku turneju, posetiće Britaniju, Litvaniju i Finsku
Predsednik SAD Džozef Bajden otputovao je danas na evropsku turneju tokom koje će posetiti Veliku Britaniju, Litvaniju i Finsku, javlja Rojters.
Bajden će večeras stići u London, a narednog dana će se sresti sa britanskim kraljem Čarlsom III, prvi put od kada je krunisan.
On će razgovarati i sa britanskim premijerom Rišijem Sunakom u Dauning stritu.
Sledeća poseta je samit NATO u Viljnusu, u Litvaniji.
Bajden će provesti dva dana u glavnom gradu Litvanije, koja je domaćin godišnjeg samita NATO.
On ćee učestvovati na sastancima sa liderima i održati govor na Univerzitetu u Viljnusu.
Konačna stanica je Helsinki, gde se očekuje da će Bajden u četvrtak proslaviti proširenje NATO sa Finskom kao najnovijom članicom alijanse.
Ova nordijska zemlja je u aprilu postala 31. članica NATO.
Bajdenov savetnik za nacionalnu bezbednost Džejk Saliven rekao je da će Bajdenovo putovanje „pokazati predsednikovo vođstvo na svetskoj sceni”, navodi AP, prenosi Tanjug.

Vučić i NVO: Dijalog preduslov demokratski uređenog društva
BEOGRAD – Predsednik Vlade Srbije Aleksandar Vučić sastao se danas sa predstavnicima nevladinog sektora, saslušao njihove predloge i istakao da je dijalog preduslov demokratski uređenog društva, te da je neophodno nastaviti saradnju vlade i nevladinog sektora.
Premijer je razgovarao sa članovima Evropskog pokreta u Srbiji, Beogradskog fonda za političku izuzetnost, Centra za evroatlantske studije, Centra za istraživanje, transparentnost i odgovornost, Beogradske otvorene škole i Beogradskog centra za bezbednosnu politikum, a na njegovu inicijativu za kraj juna je dogovoren naredni sastanak.
Kako je saopštila vladina Kancelarija za saradnju s medijima, tema ovog susreta bile su evropske integracije i učešće predstavnika civilnog društva u procesu evrointegracija, kao i situacija u regionu i geopolitički položaj Srbije.
Premijer Vučić je, kako se navodi, istakao da je vlada spremna na otvorene razgovore, predloge i kritike predstavnika civilnog društva. On je naglasio da vlada želi da pomogne nevladinom sektoru da unapredi saradnju sa predstavnicima državnih institucija.
Sonja Liht, predsednica Beogradskog fonda za političku izuzetnost, pozdravila je inicijativu vlade da sarađuje sa civilnim društvom i naglasila značaj kontinuirane saradnje kako bi Srbija bila moderna evropska država. U skladu s tim, Liht je predložila organizovanje javnih debata na sve društveno važne teme.
Direktorka Centra za evroatlantske studije Jelena Milić istakla je da je neophodno razgovarati o bezbednosnoj situaciji u Srbiji i manjkavostima u radu institucija i naglasila da bi što skorije otvaranje poglavlja Srbiji bilo prava nagrada za sve proevropski orijentisane građane Srbije.
Maja Bobić, generalna sekretarka Evropskog pokreta u Srbiji, izjavila je da je uloga predstavnika civilnog društva u procesu evrointegracija veoma važna, s obzirom na to da putem javne diplomatije mogu da lobiraju za što skorije otvaranje poglavlja. „Hoćemo da budemo kvalitetna članica Evropske unije. To je prilagođavanje celog društva uređenom sistemu”, dodala je Bobić.
Direktorka Beogradske otvorene škole Vesna Đukić istakla je neophodnost edukacije pojedinaca u državnim institucijama i javnoj upravi i lokalnoj samoupravi kako bi u pregovaračkim timovima bili stručni ljudi. Ona je naglasila da je potrebno obezbediti transparentnost pregovora da bi građani Srbije bolje razumeli EU integracije.
Predrag Petrović, predstavnik Beogradskog centra za bezbednosnu politiku, ukazao je na značaj reforme sektora bezbednosti i dodao da sa tom praksom treba nastaviti.
Liht: Otvoriti širok dijalog o budućnosti
Predsednica Beogradskog fonda za političku izuzetnost Sonja Liht smatra da bi i druge vlade u regionu trebalo da pokrenu slične inicijative kao srpska, i započnu širok društveni dijalog, imajući u vidu da se razni izazovi umnožavaju.
Neophodno je otvoriti širok društveni dijalog o budućnosti Srbije, razvojnim perspektivama i jačanju evropske perspektive, istakla je Liht, dodajući da veruje da u tom razgovoru može da dođe do približavanja stavova između premijera Srbije i onih koji su, s pravom ili manje prava, kritični prema vladi i njemu.
„Moramo se bolje poznavati i razumeti da bismo mogli da ozbiljno razgovaramo i delamo”, izjavila je Liht za B92, povodom današnjeg sastanak premijera Srbije 
Bobić: Iskren i otvoren sastanak sa premijerom
Sastanak premijera Srbije Aleksandra Vučića sa predstavnicima organizacija civilnog društva bio je iskren i otvoren, rekla je danas generalna sekretarka Evropskog pokreta u Srbiji Maja Bobić navodeći da je to bila prilika da se ukaže na najveće probleme i prostor i mogućnost za bolju saradnju.
Bobić je Tanjugu rekla da je postignuta saglasnost da je proces evropske integracije suštinski važan za reforme u Srbiji i da je što skorije otvaranje pregovora o poglavljima sa EU u interesu svih, i države i organizacija civilnog društva.
„Ono što je nama kao Evropskom pokretu bilo važno jeste da se ukaže na značaj pregovaračkog procesa sa EU koji mora biti otvoren, dostupan i razumljiv svima, mora da se oslanja na znanja i resurse ne samo državne administracije već i organizacija civilnog društva, univerziteta, fakulteta, profesionalnih udruženja...„, kaže Bobić.
Premijer je na današnjem sastanku, navela je, predstavio organizacijama civilnog društva neke od najvažnijih politika Vlade Srbije, pogotovo one koje se odnose na evropske integracije, regionalnu saradnju, ključne probleme u uspostavljanju vladavine prava, reformu sistema bezbednosti...

Lavrov u intervjuu za „Politiku”: Stav prema Kosovu ne menjamo bez obzira na Krim
„Pre svega, želeo bih još jednom da zahvalim svima koji su uspeli da dođu u Moskvu radi učestvovanja na svečanostima povodom 70. godišnjice pobede u Velikom otadžbinskom ratu, onima koji su sa nama proveli ove dane sećanja i odali počast veteranima koji su spasili Evropu i svet od nacističkog ludila. Veoma cenimo odluku naših srpskih partnera, odluku predsednika Srbije Tomislava Nikolića da učestvuje u prazničnim događajima i da uputi vojnu jedinicu na paradu na Crvenom trgu 9. maja. U tome vidimo slikovito izražavanje uzajamnih prijateljskih osećanja naših naroda, zasnovanih na viševekovnoj tradiciji, na duhovnoj bliskosti, bratstvu po oružju. Polazimo od toga da čuvanje istorijskog sećanja i dalje bude temelj razvoja široke saradnje između naših zemalja”, poručuje u intervjuu za „Politiku” šef ruske diplomatije Sergej Lavrov, koji danas boravi u Beogradu.
Koliku važnost Moskva pridaje očuvanju sećanja na antifašističku borbu, jasno je iz programa posete prvog ruskog diplomate, koji će, prema protokolu, danas najpre položiti venac na Groblje oslobodilaca Beograda. Planiran je Lavrovljev susret sa srpskim državnim vrhom – predsednikom Tomislavom Nikolićem, premijerom Aleksandrom Vučićem i šefom diplomatije Ivicom Dačićem. Glavne teme razgovora biće bilateralna saradnja Srbije i Rusije i srpsko predsedavanje OEBS-u, te njegova uloga u raspletu ukrajinske krize. 
Većina zapadnih predstavnika ipak nije došla na vojnu paradu u Moskvi, pa se nameće pitanje da li se u tom kontekstu može reći da je dnevna politika nadvladala zajedničko antifašističko nasleđe.
Prihvatanje ili ne prihvatanje poziva jeste slobodan izbor svake države, svakog lidera. Govoreći konkretno, cenimo odluku kancelara Federalne Republike Nemačke Angele Merkel i ministra spoljnih poslova Nemačke Franka Valtera Štajnmajera da u Moskvi i Volgogradu odaju počast sovjetskim građanima koji su dali živote za pobedu, iako i van okvira zvaničnih svečanosti. Istovremeno, jasno je da svi geopolitički proračuni blede u poređenju sa ogromnim brojem primera hrabrosti, junaštva, samopožrtvovanja, vrlina koje su u teškim ratnim vremenima pokazali narodi SSSR-a.
Glavna pouka tog strašnog rata jeste neophodnost preduzimanja svih mogućih napora da se izbegne ponavljanje slične tragedije u budućnosti. Pre 70 godina države članice antihitlerovske koalicije uspele su da ujedine snage, uspele su da zadaju smrtni udarac zločinačkoj ideologiji nacizma i da udare temelje posleratnog svetskog poretka, uključujući stvaranje Ujedinjenih nacija.
Kako je istakao predsednik Vladimir Putin, ovo poverenje i jedinstvo postali su naša zajednička baština, primer ujedinjavanja naroda radi mira i stabilnosti. I danas je naš zajednički zadatak – da se formira sistem jednake i nedeljive bezbednosti za sve države. Očigledno je da ćemo samo zajedničkim naporima moći da se efikasno suprotstavimo mnogobrojnim bezbednosnim izazovima. Priznavanje u punom kapacitetu rezultata Drugog svetskog rata, koji su utemeljeni u Povelji UN i drugim međunarodnim dokumentima, ima obavezujući karakter. Želimo da i dalje sprečavamo heroizaciju nacizma, bilo koje oblike i pojave rasizma, ksenofobije, agresivnog nacionalizma i šovinizma.
Zbog neutralne pozicije Srbija nije uvela sankcije Rusiji, što je izazvalo nezadovoljstvo u EU. Ipak, ruska ulaganja u Srbiju su i dalje mnogo manja nego evropska. Da li možda Moskva planira da poveća investicije u našu privredu?
Najpre bih želeo da ponovo izrazim poštovanje za stav srpskih prijatelja, koji su se odlučili da slede svoje nacionalne interese i odbili da se pridruže jednostranim nelegitimnim ograničenjima koje je uvela Evropska unija.
Danas je Srbija među glavnim partnerima Rusije na jugoistoku Evrope. Naše zemlje ujedinjuju odnosi prijateljstva i plodne saradnje, koja obuhvata sve pravce – od politike do nauke i kulture. Ključna načela naše saradnje izražena su u Deklaraciji o strateškom partnerstvu, koju su potpisali predsednici Vladimir Putin i Tomislav Nikolić 24. maja 2013. u Sočiju.
Zadovoljni smo kako se razvijaju rusko-srpske trgovinsko-ekonomske veze. Raste robna razmena, usavršava se njena struktura. Među primerima uspešnog ulaganja zajedničkih napora jesu modernizacija kompanije „Naftna industrija Srbije”, uz vodeću ulogu deoničkog društva „Gasprom njeft”, i renoviranje srpske železničke infrastrukture u izvođenju „Ruske železnice”.
Nažalost, planovi za izgradnju deonice gasovoda „Južni tok” na teritoriji Srbije nisu se ostvarili zbog nekonstruktivnog stava Brisela, koji je blokirao i ovaj projekat. Ujedno s time računamo i da će se naš energetski dijalog dosledno proširivati, uključujući tu i sferu isporuka ruskog gasa. 
Aktivno se vode pregovori o novim ruskim ulaganjima kapitala u srpsku privredu. Nadamo se da ćemo već u skorije vreme uspeti da se dogovorimo o uzajamno korisnim modelima saradnje i o velikim projektima, što će doprinositi privrednom razvoju Srbije, poboljšanju životnog standarda, kvaliteta života. 
Polazimo od toga da će ruskim investitorima i dalje biti omogućeni odgovarajući uslovi za poslovanje. Naša osvedočena trgovinsko-investiciona saradnja mora da bude nezavisna od uticaja spoljnih faktora, uključujući proces zbližavanja Beograda sa Evropskom unijom. Nadamo se da će na isti način razmišljati i naši srpski partneri.
Ruski predsednik Vladimir Putin je svojevremeno izjednačio slučajeve Kosova i Krima, govoreći o pravima naroda na samoopredeljenje, čime je na indirektan način dao za pravo kosovskoj nezavisnosti. Kakav je zvaničan stav Kremlja prema nezavisnosti Kosova, imajući u vidu sve novonastale okolnosti?
Predsednik Vladimir Putin nije to rekao. Upozoravali smo da će uvođenje u međunarodnu upotrebu modela proglašenja nezavisnosti određenih teritorija stvoriti presedan. Više puta smo skretali pažnju na to da u poslednje vreme zapadna alijansa sa SAD na čelu široko koristi dvostruke aršine, krši temeljna načela međunarodnog prava i bezočno se direktno meša u unutrašnje stvari suverenih država.
Posledice takve linije u punoj meri su na sebi osetili narodi Jugoslavije, Iraka, Libije, a danas i Ukrajine. Zbog državnog udara podržanog od strane Vašingtona i Brisela, u februaru prošle godine vlast u Kijevu su uz pomoć oružja osvojili ultranacionalisti, koji su svojim akcijama doveli zemlju na ivicu raskola i otpočeli krvavi građanski rat.
U poređenju sa time, stanovništvo Krima se u punom skladu sa odredbama međunarodnog prava – u skladu sa jednim od njegovih temeljnih načela ravnopravnosti i samoopredeljenja naroda, a koje je utvrđeno u članu 1 Povelje UN, zatim članu 1 Međunarodnog pakta o građanskim i političkim pravima, članu 1 Međunarodnog pakta o ekonomskim, socijalnim i kulturnim pravima i u mnogim drugim uglednim međunarodnim dokumentima – izjasnilo na referendumu za proglašenje nezavisnosti od Ukrajine i za ujedinjenje sa Rusijom. Očigledno su apsurdni pokušaji onih koji su režirali odvajanje Kosova od Srbije – a pri tom bez ikakvog referenduma – da se stavi pod sumnju slobodno izražavanje volje stanovnika Krima.
Stav Rusije prema kosovskom pitanju apsolutno je jasan i nepromenljiv: regulisanje ovog problema moguće je isključivo na osnovu međunarodnog prava i u okvirima određenim u rezoluciji Saveta Bezbednosti UN 1244. Što se tiče napora Beograda u ovom pravcu – za nas su, naravno, prihvatljive one odluke koji će zadovoljavati Srbiju. Sa svoje strane smo spremni da i dalje srpskim partnerima pružamo neophodnu podršku.

Kubanska vakcina protiv raka pluća najzad stiže u Ameriku
Kubanski naučnici već nekoliko godina eksperimentišu sa vakcinom protiv rasta malignih ćelija u poodmaklom stadijumu raka pluća i, prema procenama stručnjaka iz najuglednijih specijalizovanih medicinskih časopisa, ova terapija daje vrlo dobre rezultate. Tek pre desetak dana dogovoreno je da ovaj medikament najzad stigne u Ameriku. Američka javnost nije verovala u medicinska dostignuća kada je reč o kancerogenim oboljenjima sve dok guverner Njujorka Endru Kuomo nije prošlog meseca posetio Havanu sa delegacijom američkih preduzetnika.
Odlazeći sa Kube, on je na aerodromu saopštio kako je Kubanski centar za molekularnu imunologiju sklopio ugovor sa američkim Institutom za rak „Rozvel Park”. Ovaj sporazum podrazumeva klinička ispitivanja kubanske vakcine „cimavaks” kako bi ona dobila sertifikat Agencije za lekove i hranu. Ali ni ovaj podatak nije se probio u glavne američke medije.
Vest komentariše mesečnik za nauku i tehnologiju „Vajer” i ocenjuje da Kuba ima neke od „najboljih i najinovativnijih instituta za biotehnološka i medicinska istraživanja na svetu”. Uprkos poluvekovnim ekonomskim sankcijama, medicinska istraživanja su za Fidela i Raula Kastra prioritet. 
Kuba troši samo delić onoga što se po osobi troši na zdravstvo u SAD, a ipak je prosečni životni vek Kubanaca isti kao u Americi ili nešto duži, dodaje se u ovom časopisu. 
„Cimavaks” međutim, navodi „Vajer”, možda neće biti prelomni lek u lečenju raka pluća, jer to nije vakcina koja obezbeđuje imunitet na ovu bolest (kako se to obično podrazumeva pod pojmom vakcina), već stimuliše imunološki sistem da se bori protiv rasta malignih ćelija i njihovog prelaska u metastaze.
Kad je o „cimavaksu” reč, Kubanski centar za molekularnu imunologiju radio je na njemu čitavih 25 godina pre nego što ga je Ministarstvo zdravlja pustilo u upotrebu. Od 2011. u Kubi je vakcina besplatna, a ispitivanja rađena od 2008. pokazala su da pacijenti u poodmaklom stadijumu raka pluća koji je prime žive šest meseci duže od onih koji nisu lečeni „cimavaksom”.
Američki časopis „Sajens” ističe prednosti sistema na Kubi kada je reč o naučnom istraživanju i upotrebi lekova. Naučnici Pol Drejn i Mišel Beri sa kalifornijskog univerziteta Stanford ukazuju da na Kubi nema komercijalnih pritisaka i kalkulacija kada se istražuje delotvornost medikamenata. Amerikanci tek sada počinju da otkrivaju kako se uz zapadnu medicinu na Kubi koriste i lekovi koji pripadaju tradicionalnoj medicini i da je ova zemlja proizvela sijaset homeopatskih lekova koji do sada nisu mogli da se koriste u SAD zbog embarga.
Za razliku od farmaceutske industrije u kapitalističkim zemljama, kubanske kompanije ne troše gotovo nikakav novac za reklamu svojih lekova. U mnogim multinacionalnim korporacijama na propagiranje farmaceutskih proizvoda odlazi više novca nego na istraživanje.
U američkim stručnim krugovima ističe se da Kuba ima još mnoštvo lekova koji do sada Amerikancima nisu bili dostupni. Oko 80.000 američkih dijabetičara koji svake godine moraju da se podvrgnu amputaciji dela stopala nisu do sada mogli da prime kubansku vakcinu („heberprot-P”) kojom je moguće sprečiti takve hirurške intervencije, otkriva „Sajens”. 
Izvozu kubanskih naučnih dostignuća u Ameriku raduje se naučna javnost. Ali o tome se u SAD i dalje govori samo u uskim stručnim krugovima.

BRIKS banka zove Grčku
Atina – Sergej Storčak, pomoćnik ministra finansija Rusije, pozvao je Grčku da se priključi osnivačima Nove razvojne banke (NRB) BRIKS-a (Brazil, Rusija, Indija, Kina i Južnoafrička Republika), objavila je u ponedeljak uveče grčka novinska agencija ANA-MPA. Storčak je poziv Atini da postane šesti osnivač NRB uputio tokom telefonskog razgovora sa Aleksisom Ciprasom, premijerom Grčke. Cipras je istakao da je „prijatno iznenađen” ponudom Moskve da Grčka postane prvi član NRB, koji od kraja 2015. iz baze u Šangaju najavljuje finansiranje velikih infrastrukturnih projekata širom sveta.
„Ne bih se začudio da Grčka postane prva država punopravni član koja bi podnela zahtev za finansiranje iz kase NRB”, istakao je Storčak. Cipras je objavio zainteresovanost Grčke da se priključi NRB, obećao da će detalji predloga biti pažljivo razmotreni, a debata o eventualnom članstvu sa kvintetom članova BRIKS-a nastavljena u junu tokom Međunarodnog ekonomskog foruma u Sankt Peterburgu.
                                                          *    *    *    *
Država ima 14.000 kilometara dugu obalu, dokazana nalazišta nafte, gasa i zlata, blagu mediteransku klimu, malu gustinu naseljenosti – i spoljni dug od 417 milijardi evra. Iskorak iz arene ponižavajućeg kamčenja finansijske pomoći bezosećajnih saveznika, pretnji namernim ili slučajnim bankrotom, recesije, napuštanja evrozone, za Grčku je do juče ličio na jednosmerni put. Članica EU, evrozone, NATO-a, Svetske banke i Međunarodnog monetarnog fonda, Grčka je „samo” trebalo da bezrezervno prihvati antikrizni recept svojih zapadnih poverilaca da bi dobila obećanu (pa uskraćenu) ratu međunarodnog kredita. Da li bi isplata 7,2 milijarde evra poslednje tranše međunarodnog kredita Grčkoj toj zemlji povratilo ravnopravni status u sastavu „briselske familije”? Da li bi klimoglav MMF-a, Brisela i Evropske centralne banke Atini omogućio društveni preporod u vidu novog kruga privrednih investicija uz redovne isplate plata i penzija, bolje zdravstvo, puteve? Neizvesni odgovori na ova pitanja padaju u drugi plan nakon poziva Moskve Atini da Grčka postane prva evropska (i zapadna) članica Nove razvojne banke BRIKS-a, ekskluzivne finansijske grupacije država koje predstavljaju 40 odsto svetskog stanovništva, raspolažu deviznim rezervama od preko četiri biliona i četiristo milijardi dolara i ostvaruju petinu globalne proizvodnje.
„Članstvo Grčke u NRB omogućilo bi toj zemlji pristup sredstvima za razvojne projekte, u trenutku oštrog manjka likvidnosti koji i jeste jedna od glavnih prepreka u tekućim pregovorima sa poveriocima”, istakao je Storčak u ekskluzivnom intervju agenciji ANA-MPA.
Inače, zajednički valutni fond rezervi banke BRIKS-a iznosi 100 milijardi dolara, najveći osnivački ulog od 41 milijarde dolara priložila je Kina, Rusija, Brazil i Indija dodali su po 18 milijardi, dok JAR ulazi sa pet milijardi dolara.
Da li će Grčka do junskog okupljanja u Sankt Petersburgu biti finansijski izbavljena ili će bankrotirati, ispasti iz evrozone, postati država sa dve valute, u ovom trenutku potpuno je neizvesno. Ono što se zna jeste da je ponudom BRIKS-a – bez obzira na raspon mogućih motiva – Atini ponuđena uloga u kreiranju nove finansijske arhitekture sveta.
„Grčka ne bi trebalo da ima problema u Evropskoj uniji ukoliko prihvati članstvo u banci BRIKS-a. Uostalom, niz članica EU proletos se pojedinačno prijavio za članstvo u novoj Azijskoj banci za investicije u infrastrukturi, koja će imati preko 50 članova osnivača”, naglasio je Storčak.
Ako postane šesti član banke BRIKS-a, Grčka će u narednim decenijama dobiti mogućnost da imenuje predsednika NRB sa mandatom od pet godina. U tih pet godina, glas Atine bio bi od velikog značaja za dodeljivanje novca za „velike globalne infrastrukturne projekte”.
Pitanje je ipak da li će nova vlada u Atini prihvatiti ponudu BRIKS-a.

Da li je Obama lagao o ubistvu Osame bin Ladena
Bila je to noć za pamćenje i spektakularan poduhvat koji je odlučivao o tome da li će Barak Obama biti predsednik sa jednim mandatom ili dva. O tome svedoči čuvena fotografija iz Ratne sobe Bele kuće, na kojoj zabrinuta lica američkog političkog i vojnog vrha u direktnom prenosu prate noćni prepad u pakistanskom gradu Abotabadu, u kojem su „mornaričke foke” likvidirale Osamu bin Ladena i sa njegovim izrešetanim telom se bez gubitaka vratile u svoju bazu u Avganistanu.
Ovaj događaj od 2. maja 2011. uveliko je doprineo novom Obaminom izbornom trijumfu u novembru 2012. i to je najveća (cinici kažu i jedina) američka pobeda u njenom „ratu protiv terorizma” započetom posle napada Al Kaide na Njujork i Vašington 11. septembra 2011.
Ključni element ovog poduhvata bila je njegova apsolutna diskrecija: američki specijalci su sa dva helikoptera neprimećeni stigli od avganistanske granice do Bin Ladenove kuće u Abotabadu, sedamdesetak kilometara od pakistanske prestonice Islamabada. Iako su kasarne pakistanske vojske bile samo na kilometar i po od zdanja u kojem se krio američki „neprijatelj broj jedan” i uprkos udesu jednog od helikoptera pri sletanju (i njegovom potonjem namernom uništenju eksplozivom), Pakistanci su za taj događaj saznali tek pošto ih je Obama sutradan obavestio. Odnosi dve zemlje, koje su nominalno saveznice, dugo su potom zbog toga bili hladni.
Tako bar glasi zvanična verzija, koju je, u tekstu od čak 10.000 reči, osporio Simor Herš, jedan od najpoznatijih američkih istraživačkih novinara. Doajen profesije (78 godina), Herš je upamćen po nekoliko podviga: obelodanio je zločin američke vojske, ubistvo nekoliko stotina civila u vijetnamskom selu Mi Laj 1969, što mu je sledeće godine donelo „Pulicera”, a 2004. je izneo je činjenice o mučenju pritvorenika u iračkom zatvoru Abu Graib.
Tekst „Ubistvo Osame bin Ladena” objavio je britanski dvonedeljnik „London rivju ov buks”, časopis za književne i istorijske eseje, koji ima reputaciju i najuspešnije i najkontroverznije publikacije ove vrste u Evropi, a teza koju Herš tamo iznosi glasi da je zvanična verzija o likvidaciji vođe Al Kaide – velika laž.
Taj događaj nije naime bio spektakularni podvig američkih specijalaca, već akcija u kojoj su Amerikancima pomogle pakistanske kolege. Vođa Al Kaide nije bio sakriven u kući na periferiji Abotabada, već je tamo bio pritvorenik pakistanske vojske i njene obaveštajne službe ISI, dok je sve finansirano iz Saudijske Arabije.
Herš takođe tvrdi da CIA nije Bin Ladena otkrila iznudivši priznanje od zarobljenih pripadnika Al Kaide torturom i praćenjem njihovog kurira, već da su joj sve na tacni servirale pakistanske kolege.
Bio je to u stvari dogovor Amerikanaca i Pakistanaca koji na kraju nije ispoštovala američka strana. Uprkos tome, sve što je usledilo posle likvidacije – pogoršanje bilateralnih odnosa, obustava američke pomoći, bilo je po Heršu svojevrsno foliranje.
Nije tačno ni da je telo Bin Ladena bačeno u okean sa američkog ratnog broda, kako glasi zvanična verzija, već su ga, pošto je u akciji likvidacije rafalima raskomadano, specijalci iz helikoptera razbacali iznad avganistanskih planina čim je pređena granica. „Laganje na visokom nivou ostaje metod funkcionisanja američke politike, zajedno sa tajnim zatvorima, napadima iz dronova, zaobilaženjem lanca komandovanja i odstranjivanjem onih koji bi tome mogli da se suprotstave”, zaključuje Herš.
Ono što je on izneo svakako je medijska poslastica i nova „teorija zavere”. S obzirom na Heršovu reputaciju, dočekana je s pažnjom, ali i odlučnim demantijem iz Bele kuće, sa argumentacijom da je u tekstu „previše netačnosti i neosnovanih tvrdnji”. „Verovanje da je operacija u kojoj je ubijen Osama bin Laden bila nešto drugo, a ne jednostrana američka misija apsolutno je neosnovano”, kazao je glasnogovornik Nacionalnog saveta za bezbednost Edvard Prajs.
Simor Herš se u svom tekstu poziva na dva penzionisana, nekad visoko pozicionirana generala ISI – jednom navodi ime, a drugi je anoniman – i na nepoznat broj neimenovanih konsultanata pakistanske obaveštajne službe. Takođe citira sumnje u verodostojnost zvanične verzije koje su iznete u nekim ranijim tekstovima američkih novinara, kao što je avganistanska dopisnica „Njujork tajmsa” Karlota Gol, koja je 2014. napisala da je general Ahmed Suđa Paša, direktor ISI, bio upoznat sa operacijom. Zvaničnih, makar bezimenih, sumnji iz usta američkih zvaničnika ili navođenja dokumenata u tekstu nema.
Utisak je, međutim, da je jedan od glavnih Heršovih argumenata da je zvanična verzija nije verovatna – zato što je neverovatna. „Verziju Obamine vlade kao da je pisao autor ’Alise iz Zemlje čuda’: da li bi Bin Laden, za kojim je raspisana međunarodna poternica, zaista sam odlučio da mu skrovište bude izletnički grad u blizini Islamabada”, pita se autor već na samom početku teksta.
Razlog za pakistansko učešće u tajnom sporazumu da se zajedničkim snagama eliminiše vođa Al Kaide, po Heršu je američko obećanje da će povećati vojnu pomoć i Islamabadu omogućiti „slobodniju ruku” u Avganistanu, gde je primarni pakistanski cilj da blokira uticaj Indije. Činjenica je, međutim, da su se američko-pakistanski odnosi posle ovog događaja pogoršali na duže vreme. Ostaje i dilema zašto bi Pakistan pristao na aranžman koji je, u krajnjem ishodu, njihovu vojsku (pa time i zemlju) prikazao kao nesposobnu: američka operacije je izvedena ispred njihovog nosa, a da je nisu primetili.
Nedoumica je i zašto Herš ovu priču nije objavio u „Njujorkeru”, čiji je saradnik od 1993. Prema onome što ovim povodom na blogerskom sajtu „Voks” piše Maks Fišer, uredništvo ovog uglednog mesečnika nekoliko puta je odbilo ovaj tekst.

Nikad manja podrška vladi nemačkog kancelara Olafa Šolca
BERLIN – Podrška koalicionoj vladi nemačkog kancelara Olafa Šolca pala je na najniži nivo od dolaska na vlast krajem 2021. godine.
Nezadovoljstvo javnosti Šolcovim Socijaldemokratama, Zelenima i Slobodnim demokratama dostiglo je najviši nivo dosad - oko 70 odsto, pokazala je anketa agencije za istraživanje javnog mnjenja INSA koju je objavio nemački list „Bild”, preneo je Blumberg.
Manje od 40 odsto ispitanika, što je rekordno nizak nivo, podržalo bi jednu od tri stranke na izborima ako bi oni bili održani sada, pri čemu bi birači radije podržali antimigrantsku, desničarsku Alternativu za Nemačku (AfD) nego Šolcov SPD.
Nezadovoljstvo javnosti zbog inflacije, rekordne imigracije i skupih mera zaštite životne sredine mesecima je opterećivalo Šolcovu koaliciju.
Međusobna trvenja i upiranja prstom zaustavili su sposobnost koalicije da napreduje u ispunjavanju ambicioznog plana dekarbonizacije ekonomije, posebno zbog sve većih troškova energenata i rastuće podrške AfD-u protiv establišmenta.
Šolc se trudi da ostane pozitivan, piše agencija, ne samo suočen sa mučnim političkim nezadovoljstvom, već i kada se Nemačka bori sa ubrzanim starenjem stanovništva i nedostatkom kvalifikovane radne snage, posebno u oblasti tehnologije, zdravstvene zaštite i nege dece.
Zabrinutost zbog akutnog manjka radnika u ključnim sektorima i ogroman priliv migranata koji se ubrzao nakon ruskog napada na Ukrajinu ponovo je pokrenuo društvene debate o integraciji i politici zaštite granice.

Kome smetaju srpske zastave na Egzitu
Događaj iz Novog Sada gde su organizatori Egzit festivala sa bedema Petrovaradinske tvrđave skinuli zastavu na kojoj je predstavljena mapa Kosova i Metohije u bojama srpske trobojke i sa srpskim grbom, nekako se stidljivo provukao kroz medije. Radost što dolaze gosti, ko peva i kako svira, „sakrili” su ovaj sramni događaj. Ali su zato društvene mreže „gorele”, uz osuđujuće komentare.
Šta se zapravo desilo: kako bi pokazali što više servilnosti za svoje goste iz zemalja koje priznaju nezavisnost Kosmeta, organizatori su odlučili da skidaju srpske simbole u Srpskoj Atini, “da ih ne vređaju” a na njihovo mesto postavili su srce sa znakom mira.
Baš dok Kurtijevi do zuba naoružani specijalci svakodnevno hapse i maltretiraju naše sunarodnike u južnoj srpskoj pokrajini, Egzit je odlučio da promoviše „mir”. To je mnogo više od servilnosti jer je prekršen ustav i član zakona o nacionalnim simbolima.
Grupa mladih patriota su zastavu sa mapom Kosmeta postavili pre nekoliko dana kao vid podrške našem narodu u južnoj srpskoj pokrajini u ovim teškim trenucima. To je odmah zasmetalo autošovinistima okupljenim u nekim organizacijama i partijama. Mnogo je urađeno na suzbijanju antišovinizma u našoj zemlji, ali pojavni oblici ove bolesti i dalje mogu da se vide. Primer za to je ovaj slučaj.
Pojedinci su već par puta pokušavali da uklone zastavu, u čemu su ih mlade patriote sprečile.
I to nie usamljen incident. Samo dan posle skandala u Novom Sadu, kada su organizatori Egzit festivala sa bedema Petrovaradinske tvrđave skinuli zastavu na kojoj je predstavljena mapa Kosova i Metohije, na istoj manifestaciji dogodio se novi..
Ovog puta je na jednom od nastupa mladić je podigao zastavu na kojoj je bila mapa Kosmeta u bojama srpske zastave i natpis „Nema predaje”. Opkolili su ga i tražili da je skloni. Bilo je povuci-potegni ali taj srpski patriota nije odustao.
Da li većina građana Novog Sada ne gleda blagonaklono na skidanje srpskih simbola, siguran sam da ne gleda. I da im nije drago. I vasceloj Srbiji nije pravo. I to prolazi “ispod radara”.. I nikom ništa. Ako potpisnika ovih redova bilo ko optuži za preterani patriotizam ili slične emocije, znaće odakle dolaze ti napadi, pokazaće oni pravo lice.

Mi ne idemo nikud i ne radimo ništa
Prozapadne opozicione stranke koje organizuju proteste nikako ne žele da se oprobaju na izborima nakon što su već deset puta okupili svoje pristalice na ulicama.
Nesvakidašnji zahtev dela opozicije da se ne raspisuju izbori politički je fenomen kakav se retko može videti u svetu, ali u Srbiji je izgleda i to moguće. Samo u Srbiji postoji opozicija kojoj nije cilj dolazak na vlast ili bar ne dolazak na vlast na izborima.
Tokom jučerašnje protestne šetnje imali smo priliku da ovo čujemo od predsednika Demokratske stranke Zorana Lutovca u izjavi za televiziju N1 koja je medijski promoter protesta i dela opozicije koji ih organizuje.
Na pitanje reporterke N1 da li misli da su izbori pravi način da se protesti kapitalizuju kako smatraju brojni analitičari, Lutovac kaže da to nije dobra procena.
- Leto je, manje je ljudi na ulicama, to treba raditi kad ste najjači, a ne kad slabite. Najjači ste krajem avgusta ili početkom septembra kad se ljudi vrate sa odmora - rekao je Lutovac.
Po svemu sudeći, okupljenih je zaista sve manje, a deluje da su pristalice prozapadne opozicije morale da napuste Srbiju zbog ,,diktature” i lošeg života te da svoju tugu blaže na plažama primorskih zemalja.
Ipak, Lutovac ne sumnja da će se pristalice vratiti. Samo da se završe letovanja. 
Međutim, ni tada, izbori neće biti tema za ovaj deo opozicije već formiranje prelazne vlade bez izbora, legitimiteta i mimo volje naroda kako je to već viđeno tokom dvehiljaditih.
- Izbori za nas nisu tema. Ako raspišu izbore, imaće građane na ulicama - poručio je Lutovac.
Ne može se reći ni da Lutovac nije u pravu jer bi svaki izlazak na izbore podrazumevao i uvek neugodni cenzus od tri odsto. 
Na drugoj strani, za tehničku vladu nije vam neophodno ništa. Eventualno konsultacija u nekoj od stranih ambasada. Posle toga i lideri opozicionih stranaka bi mogli na neku od egzotičnih destinacija. Naravno, o našem trošku. Red je da i oni odmore. Ipak su se naradili.

OVO NEMA NIGDE NA SVETU: OPOZICIJA PRETI VUČIĆU AKO RASPIŠE IZBORE!

N1: Analitičari misle da opozicija treba da kapitalizuje ove proteste. Mislite li da su izbori način?

Zoran Lutovac: Ne, to nije dobra procena! Leto je, manje je ljudi na ulicama, to treba raditi kad ste… pic.twitter.com/gqcZWohz1o
— Detektor laži (@LaziDetektor) July 9, 2023

Srpska jedina štiti Ustav BiH i Dejton
Od našeg stalnog dopisnika 
Banjaluka – Republika Srpska nije izvor problema, već mesto na kom se donose odluke koje pozivaju na domaći dogovor i pronalazak rešenja. U Banjaluci nisu izglasani akti o secesiji, već akti koji omogućavaju relaksaciju i koji pozivaju na dijalog i dogovor. Kao što se desilo na nedavnoj sednici dve entitetske vlade, što mi vidimo kao model odnosa za budućnost, rekao je Nenad Stevandić, predsednik Narodne skupštine Republike Srpske. On je u razgovoru za „Politiku” istakao da je već posle tri dana nakon zajedničke sednice vlada Republike Srpske i Federacije BiH došao „doprinos” saradnji naroda i entiteta i od strane Kancelarije visokog predstavnika (OHR).
„Oni su svoje sporne odluke doneli svega tri dana posle sednice na kojoj su započeti domaći dogovori. To sve objašnjava. Ne dozvoljavaju da se sami dogovorimo. Ne odgovara im da se priča o investicijama, o povratku mladih, zapošljavanju i rastu BDP-a”, rekao je on. Govoreći o podeli državne imovine, podsetio je da su jedine granice koje su nacrtane posle Drugog svetskog rata one koje su podelile entitete u BiH. „Te granice su plod međunarodnog ugovora. Šta one dele ako već nisu međudržavne granice? Pa dele imovinu entiteta! Stoga pokušaj osporavanja imovine Republike Srpske u stvari predstavlja svesno izazivanje krize i sukoba.”
 
Utisak je da BiH ulazi u ozbiljnu krizu. Skupština je usvojila dva zakona i njima odbacila odluke visokog predstavnika i Ustavnog suda BiH. Oba zakona suspendovao je Kristijan Šmit. Šta je Srpsku opredelilo na ove korake? 
Nesporno je da je visoki predstavnik generator sukoba i nesporazuma u BiH. To proističe iz činjenice da on nema legalno imenovanje. Po relevantnim rezolucijama SB UN, BiH je bez visokog predstavnika. Jake zemlje, koje ne zavise mnogo od SB UN, progurale su da Šmit sedne u kancelariju visokog predstavnika bez obzira na to što nema legalitet. Zato imamo stvaranje cikličnih krugova krize. Takođe, Ustavni sud BiH je jedina institucija koja ne počiva na dejtonskim principima – konsenzusu dva entiteta i tri naroda. Tamo dominiraju tri stranca, koji zajedno s dva Bošnjaka preglasavaju Srbe i Hrvate. To je izvor svih problema. Sve što je i ranije radila Narodna skupština RS bila je reakcija na odluke koje donose ove institucije. Neverovatno je da Bošnjaci ne žele da imaju još jednog Bošnjaka u Ustavnom sudu, već nastoje da tamo ostane Nemac ili Albanac. To je za nas znak da se sa BiH upravlja spolja, a za druge nada da će strane sudije, kao u ratu strani avioni, doneti prednost Bošnjacima.
 
Odluke Skupštine RS nailaze na ozbiljnu ljutnju na Zapadu. 
Mi moramo ostati jedinstveni i uporni, ne sme biti pukotina među Srbima. Moramo sačuvati odlične odnose sa Srbijom i svoju neutralnost. Imamo otvorene sve komunikacijske kanale, čak i sa zemljama koje nas stalno kritikuju. Mi ćemo nastaviti da nudimo rešenja, koja će uvek biti zasnovana na dejtonskim principima, a to znači da nijedna odluka ne sme da bude doneta preglasavanjem, bez saglasnosti dva naroda i dva entiteta. A upravo su to radili visoki predstavnik i Ustavni sud BiH. Mi to razumemo kao nastojanje da se ovde provociraju krize i sukobi. Na to reagujemo pametno i nećemo dozvoliti da budemo okrivljeni za ono što je neko drugi smislio.
 
Da li je nametanje model po kom dugoročno može disati BiH? 
Ne, naprotiv, to je potpuno glupo, jer u BiH je već ispod 1,5 miliona Bošnjaka, oko milion Srba i manje od pola miliona Hrvata. Niko nikog tu ne može da nadjača i ugrozi. Mogu samo da se stvaraju nepotrebne krize. Razumem frustraciju Bošnjaka zbog percepcije da samo oni nemaju svoju državu. Zato postoji neki prikriveni cilj da se preko geopolitičke osovine – koju ovde drže Amerikanci i Britanci, posredstvom OHR-a i stranih sudija – isposluje neka supremacija Bošnjaka. Ali to ne može i neće ići preko leđa druga dva naroda i može samo silom da se desi. To ne žele ni Hrvati, koji su u zadnje vreme bili zavisni od Srba, i čiju smo poziciju štitili samo zato da ne bismo mi došli na red, a ne zato što smo u ljubavi s onima koji često pokazuju proustaške stavove. Srpska nije osnovana voljom tih sila koji sada rade protiv nje, ali je od njih prihvaćena kao neminovnost. Ipak se nadležnosti Srpske stalno tope i ako se to nastavi biće kao da je nismo ni stvorili i zato je reakcija RS tako odlučna.
 
Dakle, sem brige za državnu imovinu, korake Srpske uslovila je akumulacija nezadovoljstva. Ipak stižu upozorenja. 
Sva briga kojom Dodika žele da predstave kao figuru koja krši Dejtonski sporazum i ustavni poredak velika je laž. Dodik ima poseban stil, ali on je samo alibi da se dovrši posao obesmišljavanja i obezvlašćivanja RS. Manji deo opozicije to ne razume. Pa još daju podsticaj alibiju međunarodnog faktora. Dodik ima veliki politički kapacitet i vuče najveći broj konaca. Ali to je stvar koja pripada političkom spektru. U pravnom spektru ni Dodik ni RS nikada nisu doneli odluke o disoluciji. Nijedna institucija RS nije donela odluku o otcepljenju. Naše odluke treba pažljivo čitati. Mi u njima tražimo da se izaberu sudije Ustavnog suda BiH, jer je tako predviđeno. Ali volje za to nema kod Bošnjaka koji te sudije mogu da koriste za atak na RS. I zato smo tu gde jesmo. Što se imovine RS tiče, kada smo 2012. potpisivali ugovor s nemačkom kompanijom u vezi s izgradnjom energetskih objekata – isti ovaj kakav sad imamo sa Srbijom, jer su Nemci odustali – tada Ustavni sud nije problematizovao imovinu. Nije smeo protiv stranaca, niti su federalni partneri vikali da ne možemo bez njihove saglasnosti. U pozadini je srbofobija, a ne zajednički razvoj.
 
Dakle, odgovornost za krizu smeštate pre svega u Sarajevo i kod međunarodnih predstavnika. 
Pogledajte, na 9. januar su ranije dolazili svi. Sve do momenta kada su stranci odlučili da izazovu krizu. Nakon što su Dan RS proglasili neustavnim, počinje kriza, a mi počinjemo još žešće da ga slavimo. Svetosavska nagrada je takođe problematizovana od Bošnjaka, ali je Ustavni sud odlučio da ona nije uvredljiva. Taj sud je ušao u formu da deli srpske svece. Da procenjuje koji svetac vređa interese bošnjačkog naroda. Pa ih valjda Sveti Sava ne vređa, jer je Srbin, a Sveti Stefan, ipak, vređa. Oni su se upustili i u meritum verskog, društvenog, običajnog i potpuno polupali lončiće.
 
Da li RS nastupa jedinstveno u aktuelnoj krizi? 
Kao osnivač SDS-a i iz kog sam izašao u vreme čudne nacionalne politike u najvećoj stranci opozicije, mogu samo da skinem kapu za poslednje stavove i da kažem da se ta partija ponaša državotvorno. Nadam se da će tako i ostati. Trenutno, SDS je stranka opozicije koja razume razliku između vlasti i države.
Setite se, targetiranje Karadžića nekada je bilo isto kao aktuelno prokazivanje Dodika. Karadžića su najpre oterali u šumu, pa u zatvor, a prethodno su mu garantovali da neće biti procesuiran. Pravili su hajku kako bi od njega napravili kriminalca, lažući da je iz Prijedorske banke odneo tri miliona maraka. Želeli su stvoriti nezadovoljstvo naroda prema njemu, što nije uspelo. Ne verujem ni da će uspeti aktuelni pokušaji po istom principu. Nismo mi društvo koje drugačije živi i radi ili ima drugačije demokratske principe od nemačkog, francuskog ili švajcarskog modela. U vreme evropske cenzure u vezi s ratom u Ukrajini možemo čak reći da smo pet puta slobodniji. U Banjaluci možete da kritikujete i hvalite Putina ili Zelenskog, a u Berlinu i Parizu to ne smete. Udar na RS, sem napada na naše vrednosti, jeste udar i na demokratsko društvo.
 
Neki u poslednjim dešavanjima u RS pronalaze baš uticaj dešavanja u Ukrajini. 
Sukob u Ukrajini ima veze sa situacijom u celom svetu. Pa ima refleksije i na Balkan. Mi u tom ratu ne učestvujemo. Nepoštovanje međunarodnih ugovora je uvek generator koji dovodi do ratova. Nepoštovanje Kumanovskog sporazuma i Rezolucije 1244 izaziva krizu na KiM, jer Srbi nisu dobili svoje bezbednosne snage da ih štite. Minski sporazumi nisu poštovani dok je trajala tortura nad stanovništvom Donbasa. Ako se setimo kako se pred Drugi svetski rat raspalo Veće naroda i kako se danas ljuljaju UN, možemo da povučemo mnoge paralele. Ali mi nigde ne treba da srljamo. BiH treba da se liši ambicije za priključivanje u bilo kakve vojne asocijacije. Ali EU je odlučila da pritisne BiH da se mora opredeliti. Na svu sreću bez mišljenja Srba to se ne može desiti. Blokirali smo pristupanje NATO-u i uvođenje sankcija Rusiji. Srpska može da se ponosi kako tretira ukrajinsku manjinu, koja je ovde najbrojnija. U Prnjavoru živi nekoliko hiljada Ukrajinaca, koji imaju svoje crkve i mi želimo da niko u Srpskoj nema ikakvih problema. To je za nas čast.
 
Verujete li u neka saznanja da se razmatra smena Dodika? 
Mi smo OHR još ranije potpuno pobedili, argumentima i dokazima. Dokazali smo da su svi visoki predstavnici imenovani rezolucijama SB UN. Prezentovaćemo dokumente koji su potpisani između parafa i potpisa Dejtonskog sporazuma, sa takozvane Konferencije za implementaciju mira u Londonu – koja je ustanovila Savet za sprovođenje mira (PIK) i pozvala zvaničnim dokumentima SB UN da potvrdi prvog visokog predstavnika. Dakle, čak i kada bi Šmit smenio Dodika, mi to ne bismo objavili, jer nema legalitet. Ako nema legalitet imenovanja i njegove odluke su nelegalne. Pa kako onda da njegove odluke objavljujemo u „Službenom glasniku RS”? Ovog trenutka, Srpska je ta koja čuva pravni poredak u BiH. Sve akcije iz RS zasnovane su na pravu i to svi dobro znaju. Zato su prešli na drugu strategiju – zloupotrebu Ustavnog suda.
 
Šmit je nametnuo zakon koji inkriminiše one koji ne poštuju njegove, kao i odluke Ustavnog suda. 
Time želi da upotrebi domaće institucije za izazivanje krize. To će opet raditi nametanjem zakona. Oni koji budu prihvatili da sprovode takve zakone mogu da naprave poremećaj mira. Zato je Dodik najavio da će u Nemačkoj tužiti Šmita za lažno predstavljanje, ali i za narušavanje mira, a to je najveći zločin. Mi u RS sem pravnog poretka RS i BiH čuvamo i mir.
 
Posebnu nervozu na Zapadu izazvala je najava suspenzije ingerencije Suda i Tužilaštva BiH i agencije Sipa. 
Jedan šeik je u otporu zapadnjačkoj agresiji rekao da muslimani ne jedu svinjetinu, ali da ako treba da umru od gladi, možda i mogu da ih nateraju na to. Ako naše postojanje bude ugroženo, bićemo prinuđeni da donosimo zakone koji će imati pravni legalitet i koji će se primenjivati na teritoriji RS. A sasvim drugi zakoni će važiti u FBiH. Imaćemo praktično dve zemlje. To ne priželjkujem, već se nadam da će biti pameti u međunarodnim centrima, što uključuje i neophodnu katarzu u EU, koja ovde treba da zameni OHR. Treba da se imenuju domaće sudije i da se sprovode domaći zakoni, te da niko nikome ne koči razvoj.
 
Na osnovu čega tvrdite da se neće dozvoliti da Srbi u BiH budu svedeni na manjinu i podvrgnuti nasilju kao na KiM? 
Teroristički režim koji na KiM ugrožava Srbe često pominje Srpsku, što je za nas veliko priznanje. Kada tvrde da neće dozvoliti RS na KiM, to je potvrda da je Srpska toliko etablirana da joj se ni ćošak ne može odbiti. Niko sem naše skupštine neće donosi odluke u ime nas, niti će imenovati gradonačelnike u ime naših građana tako što će da raspisuje izbore i sa dva-tri odsto izlaznosi priznaje njihove rezultate. A mnogi u Sarajevu bi to voleli. U RS postoje dva veća naselja sa Bošnjacima, Kozarac i Janja, koja uživaju svu našu pažnju, prava i ljubav. Ipak, BiH iz devedesetih i danas nije ista. U Sarajevu nema Srba, svi gradovi su monoetnički u oba entiteta, uz izuzetke Drvara, Glamoča, Grahova i Petrovca u FBiH. Izmaštana multietnička priča je samo lažni građanski model za konačnu supremaciju Bošnjaka.

Bajden: Saudijska Arabija i Izrael daleko su od sporazuma o normalizaciji odnosa
Izrael i Saudijska Arabija su daleko od sporazuma o normalizaciji koji bi uključivao sporazum o odbrani i američki civilni nuklearni program, rekao je predsednik SAD Džozef Bajden u intervjuu za Si-En-En.
Američki zvaničnici su posredovali u pokušaju da postignu dogovor o normalizaciji odnosa između dve zemlje, podseća Rojters.
„Daleko smo odatle. Imamo o mnogo čemu da razgovaramo”, rekao je Bajden.
Izraelski ministar energetike Izrael Kac je prošlog meseca izrazio protivljenje ideji da Saudijska Arabija razvija civilni nuklearni program kao deo bilo kakvog uspostavljanja odnosa između dve zemlje posredstvom SAD.
Bajden je ukazao na odluku Saudijske Arabije, uoči njegove posete kraljevstvu prošlog leta, da otvori svoj vazdušni prostor za sve avio-prevoznike, otvarajući put za više preleta ka i iz Izraela, prenosi Tanjug.

Bajden otputovao na evropsku turneju, posetiće Britaniju, Litvaniju i Finsku
Predsednik SAD Džozef Bajden otputovao je danas na evropsku turneju tokom koje će posetiti Veliku Britaniju, Litvaniju i Finsku, javlja Rojters.
Bajden će večeras stići u London, a narednog dana će se sresti sa britanskim kraljem Čarlsom III, prvi put od kada je krunisan.
On će razgovarati i sa britanskim premijerom Rišijem Sunakom u Dauning stritu.
Sledeća poseta je samit NATO u Viljnusu, u Litvaniji.
Bajden će provesti dva dana u glavnom gradu Litvanije, koja je domaćin godišnjeg samita NATO.
On ćee učestvovati na sastancima sa liderima i održati govor na Univerzitetu u Viljnusu.
Konačna stanica je Helsinki, gde se očekuje da će Bajden u četvrtak proslaviti proširenje NATO sa Finskom kao najnovijom članicom alijanse.
Ova nordijska zemlja je u aprilu postala 31. članica NATO.
Bajdenov savetnik za nacionalnu bezbednost Džejk Saliven rekao je da će Bajdenovo putovanje „pokazati predsednikovo vođstvo na svetskoj sceni”, navodi AP, prenosi Tanjug.


  </body>
 </text>
</TEI>