<TEI version="3.3.0" xmlns="http://www.tei-c.org/ns/1.0">
 <teiHeader>
  <fileDesc>
   <titleStmt>
    <title>Politika 2015-11-14</title>
   </titleStmt>
   <publicationStmt>
    <p></p>
   </publicationStmt>
   <sourceDesc>
    <p>https://www.politika.rs/sr/articles/archive/2015/11/14/page:1?url=</p>
   </sourceDesc>
  </fileDesc>
 </teiHeader>
 <text>
  <body>
    <div id="gastronomija">
Ko nam nameće navike u ishrani
Mast nije neprijatelj. Domaća kobasica je na ceni. Grašak – nova zvezda kuhinje. Neka se skloni kinoa, vreme je za proso.
Ovo su samo neki od trendova koje je za 2015. godinu preporučio Džoš Šonvald, novinar iz Čikaga, za američki „Tajm”. Ovaj stručnjak za gastronomiju je i autor knjige koja govori upravo o tome kako će naša ishrana izgledati u budućnosti, koje ćemo namirnice jesti, na koji ih način pripremati i s čim ćemo ih kombinovati. Početkom svake godine on predviđa nove trendove u ishrani. Izgleda da i svet hrane ima svoja pravila, koja za čas stignu s jednog na drugi kraj sveta. Kao, na primer, najnovija priča o štetnosti crvenog mesa, koje je samo šest meseci ranije bilo globalni hit i preporuka u svim proteinskim dijetama.
Kako smo postali robovi trendova u ishrani i koliko uopšte znamo o tome što nam se servira? „Njujork tajms” nedavno je pokušao da odgovori na ovo pitanje. Nisu samo stanovnici velikih gradova trenutno opsednuti hranom bez glutena i magičnim čija semenkama. I industrija je u strahu, jer ostaje bez kupaca, koji se okreću od proizvoda koji su do juče bili osnovni izbor. Zato se i najveći svetski proizvođači hrane danas bore da uhvate korak sa trendovima. Jeste li čuli da je „Mekdonalds“ ukinuo pileći big mek? Najpoznatiji proizvođači žitarica izbacuju veštačke boje i arome iz svojih pahuljica, kao i „Kraft”, koji takođe „beži” od veštačkih boja. Od 2000. godine za četvrtinu je opala prodaja žitnih pahuljica zbog previše šećera a zabeležen je i pad prodaje gaziranih pića, pa čak i đusa, koji je bio neizostavni deo američkog doručka. Svetski lideri u proizvodnji piletine odjednom drastično smanjuju upotrebu antibiotika u proizvodnji mesa. Zašto? U trendu je sveža, organska ili zdrava hrana sa lokalnih farmi, od malih proizvođača. Da li industrija nama nameće takve proizvode ili mi diktiramo navike kojima se industrija prilagođava?
I mi smo u trendu, ili bar mislimo tako. Trebalo je, izgleda, da u Srbiju stignu strani trgovinski lanci da bi nam otvorili oči i pokazali kako izgleda polica sa zdravim proizvodima. Ko ima novca, može da prati „modu” i sprema kinou – moćnu superžitaricu. Ili da jede organsku hranu. Većina, ili onih 60 odsto građana Srbije koji, prema poslednjim istraživanjima Nacionalne organizacije potrošača Srbije, i ne čitaju deklaracije, uglavnom slepo prate trendove.
– Kad me pitaju koja je namirnica dobra, ne znam šta da kažem. Ne postoji supernamirnica niti supernutricionista. Iza svake priče ili trenda uglavnom stoji novac ili neki interes. Ljudi vole da prate trendove, primećujem to, međutim, zaboravljaju da je suština u umerenosti. I da je najbolje jesti hranu s našeg podneblja – kaže Ljubiša Knežević, stručnjak za ishranu iz KBC Zvezdara.
Trendovi u ishrani ne dolaze spontano, oni se nameću, samo je pitanje da li stižu iz kuhinje industrije ili nam ih serviraju naučnici na osnovu svojih istraživanja. Margarin je bio popularan dok stručnjaci nisu saopštili da je ipak bolji puter, a onda i svinjska mast. Da li zato nove generacije potrošača, oni između 20 i 37 godina, sve manje veruju velikim proizvođačima hrane. Prema jednom od poslednjih istraživanja u SAD, čak 42 odsto ovih potrošača ne veruje velikim kompanijama za proizvodnju hrane, a isti stav ima samo 18 procenata starijih kupaca koji su odrasli na ovoj hrani. Promene navika u ishrani bukvalno su naterale industriju da ubrzano menja dosadašnji koncept proizvodnje. Za početak, traži se da se drastično smanji upotreba šećera, da je sve više sveže, a manje prerađene hrane, u upotrebu se vraćaju davno zaboravljene sirovine, traži se da koriste celo zrno žitarica i ponude raznovrsnije sirovine, umesto kukuruza koji je do sada dominirao. Sve to industriju mnogo košta, a još veći problem jeste neizvesnost koliko će koji trend potrajati. Da li će zeleniš u trendovima za sledeću deceniju, na primer, zameniti specijaliteti poput pljeskavice od veštačkog mesa, koja je pre nekoliko godina najavljena kao projekat koji će svet spasiti od gladi. Jer, prema podacima FAO, potrošnja mesa će se u narednih 40 godina udvostručiti, a to će, pretpostavlja se, uticati na nejednaku distribuciju hrane i činiće meso izuzetno skupom i luksuznom robom. Zvuči neverovatno, ali možda će se to i dogoditi, jer je prvi veštački hamburger od govedine procenjen na 250.000 evra, za samo 140 grama mesa iz epruvete. Ko bi to kupovao?
Međutim, kako je za „Politiku” rekao prof. Milan Baltić sa Fakulteta za veterinarsku medicinu, i „mobilni telefoni su koštali 10.000 evra kad su se pojavili, a sada ga dobijate za dinar i onome ko vam ga daje po toj ceni se isplati”. Slično je i sa hranom. Sve zavisi od debljine novčanika.
A recept za dugovečnost ne košta mnogo. Kaže se: „što manje jedeš duže ćeš živeti” ili „budi više gladan, a manje sit”. Takav trend već dugo nismo videli.

Hrana više nije lek
Ispred vas su dva tanjira: na jednom su krmenadle pečene na zejtinu, prelivene bešamel-sosom s pečurkama. U uglu je nezaobilazni krompir pržen u dubokom ulju. Na poslužavniku se puši i vreo somun. Salata je tu zbog dekoracije. Na drugom ovalu stidljivo se naziru ćureći batak, zapečen u foliji, spanać dinstan na belom luku i zelena salata zalivena limunom i maslinovim uljem. Šta vam je primamljivije, koji će od ova dva tanjira biti vaš?
Većina ljudi, očekivano, posegnuće za prvim ovalom. Kombinacija mesa, krompira i hleba za njih nije prihvatljiva samo zato što je jeftinija, već i zato što će ih takav izbor, uvereni su, duže održati sitim. Jer, radni dan se tek zahuktava, pa treba izdržati s jednim „bogatim” obrokom.
Čime je takav obrok bogat, pita se dr Ana Gifing, stručnjak iz domena antiejdžing medicine.
– Bogat je transmastima za koje dokazano znamo da su štetne. Problem je u tome što ih ima svugde. Koriste se za produženje trajnosti peciva, slatkiša, grickalica... Povećavaju loš holesterol, iscrpljuju dobar, za razliku od nezasićenih masti, koje su tipične za mediteransku ishranu i nalaze se u maslinovom ulju, avokadu, orašastim plodovima. I način pripremanja namirnica veoma je važan, pa tako, za razliku od kuvanog krompira, onaj pečen u fritezi ima 200 puta više loših masti u sebi. A danas, nažalost, nećete videti da neko radije uzima kuvani krompir umesto pomfrita – primećuje dr Gifing, autorka edukativnog, preventivnog terapijskog programa hrono ishrane, koji je još 2007. zaštitila u Zavodu za intelektualnu svojinu.
Kako se savremeni čovek hrani i da li je hrana lek ili otrov ili je samo potpora u borbi protiv bolesti?
– Šta god da je otac bolesti, majka joj je loša hrana, kaže stara kineska poslovica. Hrana danas ne može biti lek i može i te kako postati izvor bolesti. Pogotovo što smo svugde okruženi toksinima: u vazduhu, vodi, zemlji... Recimo, jabuka već deseti put zaredom zauzima prvo mesto na svetu kao namirnica koja se prska od 23 do 26 puta pre berbe i u celosti zadržava pesticid. Zato, ako možete, jedite domaću ili sa oznakom organskog proizvoda – predlaže dr Gifing, podsećajući na ozbiljne studije koje potvrđuju da ne postoji idealan jelovnik, a još manje savršen izbor namirnica. Mada se od svih građana iz regiona ljudi u Srbiji najbolje hrane, ona dodaje da čovek današnjice mora da ostane umeren i što pametniji prilikom izbora namirnica koje, opet, treba da budu što raznovrsnije. Posebno ako se zna da je od 2009. do prošle godine po stručnu pomoć u hrono centar došlo samo deset odsto zdravih, od ukupno oko 60.000 ljudi, podseća dr Gifing.
Ali, kako biti pametan prilikom izbora namirnica ako je džep plitak, s pravom se pitaju potrošači.
– Institut za ekonomska istraživanja napravio je kalkulaciju kojom je potvrđeno da je program hrono ishrane između 13 i 32 procenta ekonomičniji u odnosu na svakodnevno ishranu prosečne osobe. Jer, ko se hrani po ovim postulatima, neće kupovati ništa novo, već samo neće pazariti ono što nije zdravo. Ljudi danas troše novac na sporedne, nezdrave namirnice, čega nisu ni svesni. Mahinalno posežu za hranom i kada nisu gladni. Deca nam stalno nešto grickaju, bake ih nutkaju hranom i posle završenog obroka. Takva deca ne mogu biti zdrava. Toga u hrono ishrani nema jer je sve podređeno satnici. Pauza između obroka je veoma važna, a svaki unos hrane, pa i zalogaj, ponovo će podići nivo insulina, koji je inače dirigent svim hormonima. Ako ga ima previše, postaće odgovoran za sve degenerativne promene u telu, ubrzavanje procesa starenja, razna zapaljenja – uverava dr Gifing.
Standardni saveti za osobe koje se bore s povišenim holesterolom jesu da se poveća unos voća i smanje masnoće, kao što su čvarci ili slaninica. To je apsurdno, smatra doktorka, jer upravo ugljeni hidrati stvaraju holesterol.
– Prave masnoće pružaju nam energiju za rad. Kad ih ukinete, jetra će početi da se muči i proizvodi samo loš holesterol. Naša iskustva pokazuju da se takav pacijent neće izlečiti – objašnjava dr Gifing.
Na spisku nepoželjnih namirnica nalazi se i mleko, koje posebno vole mališani.
– Moderna medicina kravlje mleko ne smatra ljudskom hranom, a hrono ishrana ga potpuno zabranjuje. Čovek u svom organizmu nema enzime koji mogu da razlože belančevine iz mleka, pa se u organizmu talože otpadni produkti. Dokazano je da veliki broj ljubitelja ovog napitka ima smanjeni sadržaj gvožđa u krvi, a ono može da pokrene niz alergijskih reakcija: sinuzitis, astmu, osip, zamor, letargiju… Ko hoće da nadoknadi kalcijum, neka jede sušeni peršun jer ga u njemu ima 14 puta više nego u mleku – podseća dr Ana Gifing.
Ona objašnjava da je važno jesti sve, ali u pravo vreme, u odgovarajućoj kombinaciji. Ovo je poruka koja se u poslednje vreme širi brzinom munje, prvenstveno među osobama koje žele da poboljšaju zdravstveno stanje, ali i da liniju dovedu u red. Osnovnih načela hrono ishrane, koju je pre 12 godina osmislila dr Gifing, drže se najviše oni koji su odlučili da promene nešto u svom načinu ishrane. Samostalaca, odnosno onih koji bez nadzora lekara i nutricionista primenjuju pravila „čarobnog” režima ima – ko zna koliko. Samo na društvenoj mreži ove principe podržava 120.000 ljudi.
Ovaj program hrono ishrane otvorio je prostor i za razne manipulacije, pa tako niču restorani i pekare, kao i savetovališta za hrono ishranu koji se ne pridržavaju zvaničnog programa.

Put do Evrope vodi preko stomaka
Srbija je svetska kolevka vegetarijanstva. Na ovom prostoru, naime, i na teritoriji današnje Bugarske živelo je izvesno tračansko pleme, prvo koje se, ako je verovati apsolutnoj sveznalici i prevejanom lažovu internetu, uzdržavalo od mesa i živelo isključivo na medu, mleku i siru: mora da je to poslednji put da je neko u ovom delu sveta živeo na medu i mleku, umesto da oni budu samo sinonim za nedostižno blagostanje.
Kad bismo još za ozbiljno uzeli i staru priču da su Srbi „jeli viljuškama i noževima, i to zlatnim, dok su ostali u Evropi i dalje kidali hranu rukama i zubima”, ispalo bi da svet ili barem ovaj kontinent našim krajevima duguje zahvalnost za sve bolje navike za trpezom. O srpskom rafinmanu svedoči i to što je, kako je nedavno objavio „Politikin zabavnik”, ćevap u Beograd stigao tek devet godina nakon valcera. Istina, redosled prioriteta nam ume biti pomalo zbrkan pošto smo i engleskog diplomatskog poslanika, prema čuvenom zapažanju Borislava Pekića, dobili pre engleskog klozeta – onog koji se služi blagodetima tekuće vode. Ali, po svojim vegetarijanskim korenima Balkan je ipak avangarda za engleske dame i džentlmene, koji sad slede taj uzor, pa je pre nekoliko meseci ministarka za poljoprivredu britanske vlade u senci, po sopstvenom priznanju militantna veganka Keti Mekarti, poručila kako bi trebalo povesti javnu kampanju da se prestane jesti meso, koje bi se prema njenoj oceni moralo smatrati opasnošću po zdravlje podjednakom duvanu.
Pod pritiskom brojnih negativnih komentara, Mekartijeva je kasnije uzmakla, pojašnjavajući da ne očekuje da se svet preokrene samo zato što je ona stupila na funkciju i da prihvata postojanje mesne industrije, od koje traži samo najbolje standarde za dobrobit životinja i životne sredine. Ali, prekasno. U njenim rečima kao da se već nazreo novi svet u kojem bi država – malo radi spasavanja građana a više kako bi poštedela svoj budžet, opterećen zdravstvenim izdacima – na uštrb individualnog prava izbora eliminisala svaki veći medicinski rizik, pa i meso, barem crveno, prokazano da je kancerogeno. U toj viziji, umesto kamere za nadzor, amblematski instrument novog totalitarizma je magnetna rezonanca.
Ispostavilo se da – pre nego Ibarskom magistralom, koju će zbog silnih pečenjara duž druma proglasiti ne samo saobraćajnom nego i onkološkom crnom tačkom – put do Evrope, kao i do muškarčevog srca, kako kaže stara izreka, vodi i preko stomaka. Vegetarijanstvo je možda ovde začeto, ali sad nam valja sustizati Zapad, gde je ono sve popularnije, kao i Istok, gde se u mnogim krajevima odavno primenjuje iz religijskih pobuda.
Indija je zapravo zemlja s procentualno najvećim brojem vegetarijanaca. Međutim, vegetarijanski obziri se mnogima čine kao tipični „problemi Prvog sveta”, odnosno bogatih zemalja. Srećnici koji u njima žive imaju luksuz da ih muči pomisao na prava životinja koje snabdevači mesa uzgajaju u jezivim uslovima – u Srbiji se, na primer, više brine zbog toga što nam celokupno stočarstvo odumire. Tamo su nesrećni zato što farme životinja uništavaju životnu sredinu i emituju gasove staklene bašte, ovde bi mnogi bili srećni da industrija najzad proradi, koliko god zagađivala. U razvijenim zemljama protestuju zbog prava radnika u mesnoj industriji, u siromašnijim delovima sveta bi za početak bili zadovoljni bilo kakvim poslovima. Na Zapadu se mrko gleda na to što preterani unos mesa povećava zdravstvene troškove nacije, drugde se panično gleda kako naći bilo šta za jelo da se ne bi umrlo od gladi, jer zdrav pokojnik, bez prerađevina crvenog mesa ali i bez ičega drugog u crevima, ne vredi biti.
Jedan lanac restorana brze hrane u Americi čak i sprema salatu od kore šargarepe i ostalih otpadaka, koja je hit među onima zgroženim bacanjem hrane pored toliko gladnih usta. Taj delikates, da bi zadovoljio poriv za skromnošću svojih obožavatelja, čak ima i nisku cenu. U međuvremenu, i u Sjedinjenim Državama, o manje dobrostojećim zemljama da se ne govori, još je mnogo onih koji otpatke hrane jedu potpuno besplatno, snabdevajući se njima iz kontejnera.
Ne valja biti zavidljiv prema Zapadu zbog toga što je u poziciji da se muči svim ovim brigama, koje jesu legitimne. Ali, i tamo ima kritičara koji smatraju da su vegetarijanci i njihove podgrupe, poput vegana i fruktarijanaca, ponekad previše uljuljkani u samozadovoljstvo, da su prenebregli istinski aktivizam, kojim bi pokušali da utiču na društvene probleme u vezi s mesnom industrijom, i da su politički angažman zamenili „životnim stilom”, šepurenjem ličnom moralnom ispravnošću koji su pretpostavili pokušajima da promene stvari za opšte dobro.
Ima nekog konzervativnog impulsa u savremenom vegetarijanstvu, koliko god ono bilo popularno među levičarima. Uzdržavanje od mesa se u devetnaestom veku često puritanski zagovaralo uz apstinenciju od seksa, cigareta i alkohola i ostalog što, smatralo se, zagađuje i telo i duh. Predočavao se, u nečemu veoma nalik žalu za „plemenitim divljakom uništenim grešnom civilizacijom”, primer plemena čiji su pripadnici zdravi tobož zato što meso jedu sirovo – mnogi danas veruju da kuvanje ubija najzdravije sastojke namirnica i da u stomake treba pripustiti neke od bakterija kojima je tu prirodno mesto, sjediniti se s Majkom prirodom u svim njenim vidovima, pa i u tom neuglednom mikroskopskom ovaploćenju. Inkarnaciji se u zube ne gleda, već je zubima treba izmrviti i u stomak proslediti.
Želja za simbiozom s prirodom ne ostavlja ni savremene vegetarijance, naročito, valjda, onaj ogranak fruktarijanaca kojem bi pristajao naziv „isaknjutnovci” pošto jedu isključivo ono što samo padne sa stabla ili stabljike da ne bi povredili ta bića živa kao što su to i ljudi. Uostalom, paganska predanja kažu da su nam u zlatnom dobu ljudskog roda, dok je čovek još bio čiste duše i u zdravlju, sreći i harmoniji živeo stotinama godina, plodovi sami padali u krilo, dok Biblija poučava kako su sve nevolje počele kada su Adam i Eva ubrali jabuku s pogrešnog stabla.
    </div>
    <div id="kolumna">
Bosanski ima dužu istoriju od ostalih slovenskih jezika
Pitanje koje pokreće dr Dragoljub Petrović, redovni profesor Filozofskog fakulteta u Novom Sadu, u tekstu objavljenom u „Politici”, Matica Bošnjaka je primila mirno i bez uznemirenja. Jer ova institucija je navikla da uglavnom iz Beograda dolaze stavovi nipodaštavanja, uz mnoge predrasude kada su u pitanju Bošnjaci, islam, regija Sandžak i bosanski jezik.
Iznenađeni smo, međutim, da tako tendenciozno i nacionalističko pisanje i negiranje ključnih identitetskih pitanja, dolazi iz Novog Sada, velikog grada tolerantne autonomne Vojvodine, u kojoj egzistira više od dvadeset etnosa i gotovo toliko jezika.
Zacelo, stav Odbora za standardizaciju srpskog jezika i Instituta za srpski jezik pri SANU bio je predmet ranijih naših reagovanja, pre više od jedne decenije. Smatrali smo, i sada smatramo, da je taj negatorski stav prema bosanskom jeziku rezultat ideološke i ekspanzionističke politike konzervativne Srbije. Držimo, da politika danas u Srbiji ide drugim putem, posebno od pre nekoliko dana, kada su u Sarajevu zajedno zasedale vlade BiH i Srbije, na čelu sa Denisom Zvizdićem i Aleksandrom Vučićem. Ovo ističemo upravo zbog poštovanja lista Politika, koji ima najdužu medijsku istoriju od svih glasila na Balkanu. Smatramo da nije etički i vaspitno sugerisati kako neko treba da se zove, ili kako treba da Bošnjaci zovu svoj jezik, jer je to pitanje rešeno na Svebošnjačkom Saboru 27-28. septembra 1993. u Sarajevu i na popisu stanovništva, kako u BiH, tako i u regiji Sandžak. Isto tako, smatramo da Bošnjaci nikog, pa ni Srbe neće učiti, kako će svoj jezik zvati. To je njihovo istorijsko i ljudsko pravo. Bošnjaci će se Srbima i svim drugim narodima obraćati na način kako oni žele da im se neko obraća. Prema tome, smatramo da su daleko iza nas vremena, kada su vlasti u Srbiji i Crnoj Gori od Bošnjaka pravili peregrine (čitaj, narod bez domovine i bez prave nacionalne osobenosti, za vreme Rimske imperije).
A profesor Petrović može da zapamti da je na paradigmi bošnjačkog-sandžačkog pesništva rešeno golemo književno homersko pitanje. Tu enigmu su rešili istaknuti profesori i istraživači sa Harvarda, početkom 30-ih godina prošlog stoleća, koji su snimili 19 epova od pesnika Avda Međedovića (Akovo, Bijelo Polje, 1866–1953), i koji su ovog nenadmašnog Pjevača priča vrednovali kao nekoga ko je svojim pevanjima nadmašio jednog Homera.
Zacelo, narod kojem pripada jedan Avdo Međedović, čiji opus se izučava na mnogim svetskim univerzitetima, zaslužio je bar malo poštovanja od prof. Petrovića. A što se tiče samog bosanskog jezika, predložio bih mu da pogleda Bosansko-turski rječnik, koji je sastavio čuveni bošnjački prosvetiteljski mislilac i pisac Muhamed Havayi Uskufi (1584–1644), koji je objavljen u Tuzli 1631. godine. Da podsetim, reč je o savremeniku Frensisa Bekona (1561–1626), Tomasa Hobsa (1588–1679) i Džona Loka (1632–1704). Zato sam slobodan da pitam profesora Petrovića kakvu baštinu tada ima srpski narod, prema čijoj savremenoj kulturnoj i filozofskoj tradiciji imamo jedan etičko-estetski respekt, što možemo potvrditi mnogobrojnim delima iz pera istaknutih bošnjačkih pisaca akademika, počev od Mehmeda Meše Selimovića, Ćamila Sijarića, Alije Džogovića i drugih.
Jasno, ovo je široko pitanje i za veliku diskusiju. Ako dr Dragoljub Petrović bude voljan, biće pozvan od Matice Bošnjaka Sandžaka da govori na skupu o bosanskom jeziku, a preporučićemo da ga pozove i Internacionalni univerzitet u Novom Pazaru, gde postoji ravnopravna katedra na Departmanu za filologiju za bosanski i srpski jezik. I na toj katedri dr Petrović može da iznese i obrazloži svoje stavove i da dobije naučni odgovor.
*Akademik, prof, predsednik Matice Bošnjaka Sandžaka, Novi Pazar

Istinu na videlo!
Promrzli odavno, ponovo smo na vrhu brega ispod koga je neslućena masa korupcionaškog leda.
Jedan tabloid čija je kurirska služba menjala nalogodavce i finansijere, ali znala i da obori vladu, sada je osumnjičen da zamračene koridore politike i biznisa koristi da bi skinuo aktuelnu vlast.
Država i vlast čijoj glavi može da dođe jedan tabloid je slaba, to bi i zasluživala. Ali, ne može jedan tabloid da sruši Aleksandra Vučića sa podrškom kakva odavno nije viđena na ovdašnjem političkom sazvežđu. Deluje kontradiktorno i nelogično da se premijeru pripisuju autoritarne ambicije, a da je on tako krhke građe da može da ga oduva neka medijska raja.
Brzo se ispostavilo da se ono što je ličilo na tabloidski rat pretvorilo u prvorazrednu političku temu: „Rušenje Vučića“. Zvona na uzbunu oglasila su se specijalnom emisijom koja je TV farmere prekinula u njihovom primitivnom spektaklu.
Ono što ne može tabloid, može Sistem koji decenijama funkcioniše kao švajcarski sat: kriminalna sprega sveta politike i biznisa, korupcija koja je nagrizla sve aspekte ovdašnjeg života. Sistem koji nađe glasnogovornika može da destabilizuje vlast, pa i da je promeni. Taj Sistem uprkos svim obećanjima gotovo da nije ni načet.
Tako smo dospeli u situaciju da u političkoj areni gledamo kako se gladijatorski bore dva suprotstavljena krila koja je stvorio isti sistem vrednosti.
Teško je pohvatati konce svega što se dešava. Ko je, od kada, zbog čega i za koga reketirao? Ko je kome davao? Kakve to istražne radnje i postupke sprovodi „Teška reč”? Gde su „krunski dokazi”?
Vijuge su vezane u čvor. Ljudima mora da zveči u glavi. Stvorena je opšta konfuzija pa sve liči na poigravanje sa javnošću. Jedino što je izvesno jeste da sve što smo ovih dana čuli potvrđuje pretpostavku o mutnim radnjama.
Na jednoj strani je namera nametanja medijskog monopola tabloida čije motore pokreću novac sumnjivog porekla ili neplaćeni porezi. I ambicija da se gusarskim preuzimanjem „Politike“ zauzme admiralski brod srpske medijske flote i promeni kurs njegove plovidbe po morima ozbiljnog novinarstva.
Na drugoj strani je darling bivšeg (mož’ biti i sadašnjeg) režima koji čivijaškom lakoćom predaje milion evra u gotovini kao da se radi o kupovini zeleniša na pijaci. Odakle toliki novac na kamari? Kako je izbegao sve finansijske tokove koji bi trebalo da ga prate?
Ne treba biti Hektor Poaro pa dati odgovor. Okoristili su se Sistemom u kome sve pod kontrolom drže dispečeri davno formiranog Centra za mahinacije: omogućim ti da lako dođeš do novca, ali ta usluga košta. Cena zahvalnosti je i mera poslušnosti.
Glavni akteri sada se predstavljaju kao žrtve pritisaka i ucena, glumeći nevinost kao da i oni sami ne znaju vrlo dobro da su dobrovoljno ulazili u đavolje saveze vođeni profitom. Lasice uvek idu tamo gde je hrana.
Ovaj otužni ali opasan spektakl otkriva koliko je kult predstavljanja sebe kao žrtve inficirao vrhove društva. Svakome je neko drugi kriv, taj strašni drugi koji očnjacima kida nevinog i nezaštićenog.
Iskreno govoreći, ne verujem ni jednima ni drugima. Kao što mi se ne dopada što je vlast u pomoć pozvala televiziju koja je uvek pripravna da svoj ružičasti program prekine čim premijer pozove svog omiljenog informerskog urednika. Da ne bih ostao nedorečen: nema tu ni trunke istraživačkog novinarstva. Sve je velika TV ujdurma.
Sa razumne ekvidistance posmatrano, obe strane su produkti Sistema koji je u sebe ugradio samorazarajući čip neefikasnosti, prevare, mita, sunovrata opšteg pa i poslovnog morala.
Ako je tabloid toliko opasan kao što se predstavlja, znači da iza sebe ima moćnu silu za čiji daljinski tvrde da je negde na zapadu. Ako je vlast spremna da priča o zaveri protiv države, onda njen vrh pouzdanije naslućuje da su joj uticajni krugovi tamo negde odredili rok trajanja. „Prebrojavaju mi dane“, što reče premijer.
Prokazani tabloid je u oba slučaja upotrebljen. Prvima je portparol, drugima povod da povišenim tonom pošalju poruku da znaju o čemu se radi.
Nema ovde nevinih, još manje nezaštićenih. Pitanje je samo kako ustanoviti kada su, pod kakvim okolnostima i u prisustvu kojih političkih voajera, izgubili nevinost – na Devičanskim ostrvima. Neophodno je spasti istinske žrtve zakulisnih malverzacija. Među koje, verujte mi bez navijanja, ubrajam „Politiku”.
Obaveza države je da reši slučaj koji je toliko ozbiljno politizovan. Neka se utvrdi ko je u vreme bivše vlasti blokirao tužilaštvo i sklonio optužujuće dokumente, ali moraće da se utvrdi i zašto nadležni organi nisu preduzimali ništa kada su poslednji put upozoreni 2013. godine.
Samo tako bi se otvorila šansa pročišćavanju zagađenog dela Sistema koji opstaje uprkos promenama stranaka na vlasti, predsednicima i premijerima.
Hoće li se konačno razbiti duboko ukorenjeno, osiono i bahato uverenje da su nosioci vlasti istovremeno i bezgrešni titulari istine. Ništa mi ne znači otkrivanje prevara „bivših” ako se po toj matrici čuvaju ovi danas. Postoje za to uverljiviji mehanizmi pravosuđa od poligrafa koji je ustoličen za krunskog svedoka.
Kada se pravosuđe stavi pod kontrolu, zašto bismo se čudili ako se medijima uskraćuje da budu informativni psi tragači, već se dresiraju kao cirkuske pudlice koje menjaju vlasnike kako se šatre sele – od izbora do izbora. Koliko su pouzdani zakoni kada se sada hitno menja zakon kako bi Tanjug ostao?
Podzemni život se, uz horsko aminovanje raznoraznih „nadležnih”, odavno uselio u nadzemni stvarajući spregu koja nas razara poput oružja za masovno uništavanje. Sada su na ispitu Tužilaštvo za organizovani kriminal i policija.
Gospodo, istinu na videlo!
    </div>
    <div id="magazin">
Iskušenje
Povremeno se u životu dešavaju situacije u kojima čovek „pada u iskušenje” da učini nešto za šta sam smatra da nije u redu. To je situacija mučnog obuzdavanja jake želje za činjenjem nečeg rizičnog, opasnog, zabranjenog, nemoralnog ili protivzakonitog. Kada osoba uspešno obuzda važnu želju, posle toga može da oseti da je nešto propustila u životu. Kada podlegne želji, bez obzira na to da li je u tome „uhvaćena” ili nije, ona nastavlja da neko vreme to sama sebi zamera, osećajući krivicu. To pokazuje da moralni deo ličnosti nastavlja da protestuje.
Opisani unutrašnji konflikt nečije jake želje sa usvojenom moralnom normom jeste arhetipske prirode i od davnina je označen kao borba dobra i zla u čoveku. U hrišćanstvu je shvaćen kao pokušaj zlog đavola da namami i zavede dobrog čoveka kako bi se ovaj odrekao dobrote i boga. U Frojdovoj psihoanalizi shvaćen je kao borba u ličnosti između nad-ja i ono, to jest između superega i ida, a u transakcionoj analizi kao borba našeg unutrašnjeg roditelja i našeg dečjeg Ja.
Važno je reći da želja nije uvek nešto negativno, a zabrana nešto pozitivno. Brojne su situacije u kojima je zabrana nerazumna, a želja izraz spontanog i prirodnog impulsa ili potrebe. Tada je želja „dobro”, a zabrana je „zlo”.
Da li i mala deca ulaze u situacije iskušenja? Mala deca se rađaju bez moralnih normi, tako da njima upravljaju biološki programi, potrebe, želje i velika radoznalost. Kako nisu sposobna da se samokontrolišu, roditelji moraju da ih kontrolišu. Konflikt između „željenog” i „moralnog” prvenstveno je konflikt između deteta i roditelja. Tokom vremena deca pamte i usvajaju roditeljske poruke i vrednosti, tako da stvarni roditelji polako postaju unutrašnje figure u detetovoj psihi – unutrašnji roditelj. To omogućuje da se konflikt deteta i roditelja „preseli” u psihu, kao konflikt detetovog dečjeg Ja i njegovog unutrašnjeg roditelja.
Proces usklađivanja željenog i nagonskog sa ličnim moralom unutar pojedinca jeste spor, tako da kod većine traje do ranih dvadesetih godina. Zato mlade osobe često „podležu” svojim trenutnim željama, bez mnogo razmišljanja o posledicama takvog ponašanja, što često dovodi do naknadnog kajanja.
Situacije iskušenja na unutrašnjem planu prisiljavaju osobu da uporedi svoju želju sa svojim sistemom vrednosti, da ih uskladi i donese ispravnu odluku. Nekada je ispravno da odustane od želje, a nekada da je ostvari.
Kada neko shvati da je pogrešio, javlja se osećanje krivice. Rezultirajuće kajanje takođe doprinosi razvoju ličnosti jer je prisiljava da nešto nauči iz situacije u kojoj je donela pogrešnu odluku. Smisao kajanja nije promena prošlosti, već novo ponašanje u novim, sličnim iskušenjima u budućnosti.

Najteži zadatak je lepu ženu učiniti još lepšom
Doktor Branislav Piščević je specijalista plastične, rekonstruktivne i estetske hirurgije na Vojnomedicinskoj akademiji u Beogradu. Sa svojim doktorskim timom (ortopedi, plastični hirurzi i fizijatri) pomogao je i Nataši Kovačević, košarkašici Crvene zvezde, da prošle srede, posle dve godine od amputacije dela leve noge, ponovo izađe na teren. Oni su joj oblikovali onaj deo noge na koji se navlači proteza.
Šta je, u principu, estetska hirurgija?
Ulepšavanje je samo jedan deo plastične hirurgije koja je samo u manjem segmentu estetska. Prvi zadatak plastične hirurgije jeste da ono što fali nadomesti. Ima raznih deformiteta: rađanje s jednim okom, jedno oko niže a drugo više, nos pomeren ili ga uopšte nema, zatvoren ušni kanal, nerazvijen penis, devojčica rođena bez vagine, rođena beba sa samo tri prsta, šest prstiju, rascepom usne ili nepca... To se urođene anomalije i mi, u plastičnoj hirurgiji, te deformitete moramo korigovati na najbolji način.
Ipak, šta ste hteli da budete?
Hteo sam da budem arhitekta ili slikar, ali nisam imao sreće. Gledano iz sadašnjeg ugla, možda i jesam. Ipak, za moju sadašnju profesiju vrlo je značajno imati osećaj za prostor, boje, svetlost i senku, za lepo. Naša hirurgija u najvećoj meri mora da sledi proporcije tela po Mikelanđelu, Leonardu, Rodenu, Karavađu...
Da li su te proporcije ostale iste?
Promenile su se.
Zašto?
Mikelanđelo se više bavio geometrijom nego ženama, a Karavađo se predavao ženskom aktu, pa nam je bliži kad pričamo o proporcijama ženskog tela. Njegove slike nam predstavljaju žene širokih kukova, nemaju ni uzak struk, ni vitke noge, grudi im nisu velike već su prirodne.
Kakve su bile te žene?
Prevedeno na današnje izraze, Karavađove žene su bile snažne, jake, stamene, a današnje žene teže gracilnosti i ni po čemu se ne mogu upoređivati s onima iz vremena u kojem je Karavađo uživao u slikanju ženskog tela koje je opušteno i s mnogo „mesa” provociralo muško oko onog doba.
Ko su vaši najčešći pacijenti?
Mlade, lepe žene. Možda neočekivano, ali istina je.
Šta još hoće lepa žena?
Hoće da bude još lepša. To je najteži zadatak. Što su nedostaci i deformiteti veći to je lakše postići primetni rezultat. Odnosno nije meni lakši posao da od velikog nosa napravim manji, ali promena je primetnija. I pacijent je zadovoljniji.
Šta najčešće traže žene…
Najčešće hoće da povećaju grudi. Postavljanje implantata je daleko od mlečne žlezde koja proizvodi mleko. To je najznačajnije za buduće majke.
… a šta traže muškarci?
Muškarci najčešće koriguju veličinu nosa, a već u mladim godinama zatežu lice i stomak. Često smanjuju grudi kojima nisu zadovoljni, jer one i pored vežbi ostaju iste. Vrlo često uklanjaju gornje kapke.
Koliko sve to košta?
Zavisi od toga šta pacijenti sve žele. Tačnije, jeftinije je ono što se radi u lokalnoj anesteziji, a u totalnoj mnogo skuplje, jer su i zahvati kompleksniji. Cene se kreću od stotinak evra, pa do desetine hiljada.
Da li ima nezadovoljnih operacijama?
Vrlo često. Ali nije to greška hirurga. Greška je sasvim druga priča. To je nezadovoljstvo. Ceo tok ove hirurgije ide ka zadovoljstvu pacijenta, ali po prethodno načinjenom planu i dogovoru između doktora i klijenta, i na kraju se deli na uspeh i neuspeh. Jedno je šta smatra doktor, a drugo je šta vidi pacijent.
Da li se traži tajnost intervencija?
Vrlo retko. I to veoma poštujem. To je dobar znak. Uglavnom smo nacija bez kompleksa.
A da li ima čudnih zahteva?
Da. Traži se, na primer, produženje penisa i bez objektivnih razloga. Poznato je da mali penis smanjuje muškost i urušava ego. Ali, to produženje, praktično i nije lako, a skopčano je sa mnogim rizicima. Mada treba naglasiti da su penilni implanti napravljeni poodavno.
Koje doktore posebno cenite?
Mnoge doktore iz svog bližeg okruženja, a posebno one koji ne poznaju vreme i ne osećaju se umorno ili zasićeno ni posle mnogo godina rada. Često se, kako je kazala neurohirurg Danica Grujičić, oseća nezamenljiv ili čak bogomdan.


Nekad se tražilo da žene imaju usne kao Sofija Loren

Šta se trenutno događa sa ženskim usnama? Usne su postale moda od pre petnaestak godina. Ni muškarci, ni žene ne vole jako tanke ženske usne. Nekad se tražilo da žene imaju usne kao Sofija Loren ili telo kao Ursula Andres, arhetipi su se promenili. Sad se kopiraju najnovije svetske dive sa MTV-a, iz mejnstrima, mode ili šou-biznisa.

 
Šta vam je najvažnije u radu...
Da završim posao onako kako smo ga i zamislili pacijent i ja.
...druženju...
Da ljude koje volim i one koji imaju poverenja u mene ne razočaram i da na njih uvek mogu da se oslonim, kao, naravno, i oni na mene.
...u ljubavi?
Da ne bude jednosmerna. Volim da to bude odnos iskrenog davanja i uzimanja. Tu mislim i na ženu i na decu i na psa, mačku...
Da li ste operisali životinje?
Konja, vučjaka, zeca, mačku i papagaja. To mi nije bilo teško, a ljudi koji su mi to tražili bili su moji prijatelji.
Čega se plašite?
Onoga na šta ne mogu da utičem.
Da li volite muziku?
Obožavam je. Uvek i u svako vreme je uz mene. Naročito Dilan.
    </div>
    <div id="sport">
Isinbajeva u Riju makar pod zastavom MOK
Moglo bi se reći da je Rusija mirno primila vest da je Međuanrodna asocijacija atletskih federacija (IAAF) suspendovala na neodređeno vreme Sverusku atletsku Federaciju (VFLA) i njenim atletičarkama i atletičarima zabranila učešće na svim međunarodnim takmičenjima.
Ministar sporta Vitalij Mutko, predsednik VFLA Vadim Zeličjonok, generalni sekretar VFLA Mihail Butov, ujedno i član Sveta IAAF, kao i predsednik Olimpijskog komiteta Rusije Aleksandar Žukov izrazili su spremnost da sarađuju s radnom grupom IAAF koju će predvoditi nezavisni član Norvežanin Rune Anderson, sa Svetskom antidoping agencijom, Savetom IAAF i Međunarodnim olimpijskim komitetom da bi se kazna što pre ukinula.
„Smatram da je Savet IAAF doneo previše surovu kaznu. No ona je doneta i mi ćemo učiniti sve da bi promenili situaciju koja je do toga dovela. Najvažnije je da naši sportisti što pre dobiju pravo nastupa na međunarodnim takmičenjima da bi izborili nastup na Olimpijskim igrama” rekao je Zeličjonok.
Mihail Butov, učesnik „telekonferencije” IAAF bio je isključen pre glasanja, a posle sednice izjavio je da se VFLA neće žaliti na ovu odluku.
„U ovom trenutku žalba nema nikakvog smisla, jer predstoji dopunska istraga, i tek tada će Savet IAAF doneti konkretnu kaznu, odnosno odrediti period na koji je doneta. Ako nam to ne bude odgovaralo, tada ima smisla govoriti o žalbi” rekao je Butov za TASS, dodajući da je uveren da će ruski atletičari moći da nastupe na Olimpijskim igrama i da je zahvalan kolegama iz Saveta IAAF što su doneli odluku koja nije politički motivisana.
„Sačuvana je šansa da nastupimo na Olimpijskim igrama, a mi moramo u narednim mesecima da ispunimo ono što se traži od nas” izjavio je ministar sporta Mutko za „R-Sport”, a među uslovima koji su postavljeni Rusiji je dovođenje u red Ruske antidoping agencije (RUSADA). Mutko je na konferenciji za novinare, pre nekoliko dana, rekao da će ako VADA insistira Rusija napraviti novu agenciju...
A ako sve to ne uspe, ako Rusija ne uspe da na vreme dovede svoj antidoping sistem u skladu s propisima i zahtevima Svetske antidoping agencije, postoji „rezervno” rešenje.
Ono se može naslutiti na osnovu susreta predsednika Olimpijskog komiteta Rusije Aleksandra Žukova i predsednika Međunarodnog olimpijskog komiteta (MOK) Tomasa Baha. Oni su se u petak sastali u Lozani i složili da prava sportista koji nisu koristili doping moraju da budu zaštićena, a predsednik MOK je u sopstvenom saopštenju istakao da je zadovoljan što je Olimpijski komitet Rusije preuzeo inicijativu da zajedno s odgovornim organizacijama (VADA i IAAF) „sprovedu neophodne mere najbrže što je moguće da bi omogućili nastup „čistih” ruskih sportista na Olimpijskim igrama”.
„Svi dopingovani sportisti biće kažnjeni, svi ‘čisti’ sportisti biće zaštićeni” stoji u Bahovom saopštenju.
„Šokirana sam odlukom IAAF” napisala je na Instagramu svetska rekorderka u skoku motkom Jelena Isnbajeva koja se posle dvogodišnje pauze zbog porođaja vratila atletici s željom da se od nje oprosti novim olimpijskim zlatom u Rio de Žaneiru. Juče, njen trener Jevgenij Trofimov izjavio je za RIA Novosti de će Isinbajeva nastupiti u Riju, ako ne bude druge mogućnosti, pod olimpijskom zastavom.
„Jeleni je važno da nastupi u Brazilu, da bi dokazala svoju nevinost, da dokaže da smo mi čisti, da je ruski sport čist” izjavio je Trofimov.

Đoković želi savršen kraj sezone
Od našeg izveštača
London – Broj 1 u pohodu na 11. titulu u 2015. godini. Sezonu iz snova Novak Đoković okončaće na završnom godišnjem ATP turniru (dvorana, 7.000.000 dolara), koji danas počinje u O2 Areni u Londonu. Pokušaće da četvrti put uzastopno, a ukupno peti put u karijeri, trijumfuje na turniru koji okuplja osam najboljih tenisera u godini na izmaku. Posle svih uspeha teško da postoji neko ko će reći da 28-godišnji Beograđanin nije apsolutni favorit da slavi u prestonici Ujedinjenog Kraljevstva.
A sve ono što je uradio, čini Đokovićevu godinu jednom od najimpresivnijih u istoriji tenisa. Deset pehara, od toga tri grend slema i šest iz masters serije 1000, učesnik finala na 14 uzastopnih turnira, odnos pobeda i poraza 78-5, prednost od više od 7.000 bodova na listi u odnosu na drugoplasiranog Marija. Potpuna dominacija i to u trenutku kada su mu najveći rivali Rodžer Federer i Rafael Nadal, dvojica možda i najboljih igrača u istoriji belog sporta.
Prvi rival u Lodnonu biće danas od 15 časova Japanac Kei Nišikori. Ukrstiće rekete sedmi put, a trenutni skor je 4:2 za Novaka. I prošle godine su bili u istoj grupu u O2 Areni. Taj meč dobio je Đoković posle tri seta. Nišikori je bljesnuo prošle godine kada je u polufinalu Ju-Es opena eliminisao Novaka, što je u tom trenutku bila prava senzacija. Glavni aduti 26-godišnjeg Japanca su odlični osnovni udarci i sjajno kretanje.
I pored svih kvaliteta koje ima Nišikori, jasno je da u ovom meču sve zavisi od najboljeg na svetu.
– Sistem takmičenja u Londonu je takav da vam dozvoljava da i sa jednim porazom možete da prođete dalje. Međutim, iskreno, uopšte ne razmišljam o toj mogućnosti. U svaki meč ulazim sa ciljem da pobedim – kaže Đoković.
Pored Srbina i Japanca u grupi „Sten Smit” nalaze se i Rodžer Federer i Tomaš Berdih, čiji duel je zakazan za 21 čas. U drugom kolu rekete ukrštaju pobednici iz prvog, dok poraženi u međusobnom duelu traže priliku da produže nadu za plasman u polufinale.
– Svi koji su došli ovde to su apsolutno zaslužili. Nema lakih mečeva, ni lakih pobeda. Ovo je je posle grend slem turnira najprestižnije takmičenje – rekao je Đoković.
Borbe u Londonu počinje sa serijom od 14 vezanih pobeda. Poslednji put je u O2 Areni poražen 2011. Teniski svet je zadivio te godine, ali se dalji uspon očekivao mnogo ranije. Posebno kada se zna da je 2008. sa 20 godina osvojio Australijski open, svoju prvu grend slem titulu.
– Očekivao sam da ću vrlo brzo posle toga konstatno pobeđivati na najvećim turnirima. Međutim, ispostavilo se da to nije bilo nimalo lako. Previše sam žurio i često izgoreo u prevelikoj želji. Ipak iz svakog poraza sam se trudio da izvučem pouku.
Srpski as je postao sinonim za konstantnost. Ukupno 171. nedelju proveo je na čelu ATP karavna i trenutno u toj kategoriji zauzima peto mesto na večnoj listi. U kolekciji ima deset gren slem titula i ako nastavi ovako da igra ni rekord Rodžera Federera od 17 najvećih trofeja nije daleko.
-----------------------------------------
Brojke i rekordi
14 – put na Mastersu igra Rodžer Federer i apsolutni je rekorder
9 – godina zaredom od 1980. do 1988. Ivan Lendl je igrao u finalu
6 – titula osvojio je Federer, po dve u Hjustonu, Šangaju i Londonu
6 – puta je igrao Endi Mari na Mastersu i nikada nije došao dalje od polufinala
4 – uzastopni pehar može da osvoji Novak Đoković, što još niko nije uradio
Nemam ništa protiv Londona, ali...
Vodeći ljudi ATP saopštili su da će se Masters održavati u Londonu najmanje do 2018. godine. Novak Đoković je prošle godine izjavio da smatra da završni turnir posle nekog vremena treba da menja lokaciju. Britanski mediji su pitali Đokovića da li postoji nešto čime je nezadovoljan u organizaciji ovog događaja:
– Vi ste preneli samo prvi deo moje izjave, zato ću ponoviti ono što sam rekao. Nemam ništa protiv ovog turnira. Naprotiv, ovo je jedno od najuspešnijih takmičenja koje se već osam godina održava u sjajnom gradu. Neki će da kažu „Zašto bi to menjali, kada je sve sjajno”. Prošle godine sam rekao da ovaj turnir treba da menja lokaciju posle nekog vremena, jer je to dobro za promociju našeg sporta. Mnogo gradova širom sveta bi volelo da ugosti osam najboljih tenisera na planeti. Mislim da bi ATP mogao da razmotri tu ideju. To je moje mišljenje. Znači, nemam ništa protiv ovog turnira, žao mi je ako je neko tako razumeo.
Raspodela poena ATP poena
Pobeda u grupi – 200 poena
Pobeda u polufinalu – 400 poena
Pobeda u finalu – 500 poena
Neporaženi šampion – 1500 poena

Portret bez rama: Nikola Jakšić
Nikola Jakšić je brucoš na Pravnom fakultetu. Brucoš je i u vaterpolu – ove godine se „upisao” u A reprezentaciju.
Na fakultetu ima još mnogo do diplome. U vaterpolu je već svetski prvak.
Za dalje napredovanje u sportu ima dva velika profesora: Vladimira Vujasinovića u klubu (i dok je igrao za juniorsku reprezentaciju), a Dejana Savića u seniorskom državnom timu.
Jednog dana biće predvodnik naše reprezentacije. Nije slučajno što je baš on prvi od svojih vršnjaka dobio priliku da bude u najboljem timu.
Naši stručnjaci u vaterpolu ne greše kad procene da će od nekog nešto da bude. Sada zvanično najboljem igraču na svetu Filipu Filipoviću je bilo tek 16 godina kada ga je pokojni Nenad Manojlović uvrstio u reprezentaciju za Evropsko prvenstvo 2003. Uostalom, i Vujasinoviću i Saviću je vrlo rano predskazano da će biti sportski dragulji.
Zbog toga ne čudi što je Jakšić opravdao očekivanja u reprezentaciji. Zlatom sa Svetskog prvenstva s pravom može da se diči. On nije bio u Kazanju (Rusija) da bi popunio broj, nego je zaista imao svoju ulogu u bazenu i to zapaženu.
Pažnju je privukao i prošle nedelje, ali na neobičan način. Nije otišao s Partizanom u Italiju da u Ligi šampiona igra protiv Pro Reka. Razlog – kolokvijum iz Rimskog prava na Pravnom fakultetu.
Postavlja se pitanje da li Jakšić treba da bude prekoren ili pohvaljen što mu je kolokvijum bio ispred utakmice. Oceniće ga njegov klub. I ocena ne bi trebalo, a verovatno ni neće, biti prelomljena preko kolena.
Protiv Pro Reka nijedan klub nema čemu da se nada, pa ni Partizan. Evropski klupski prvak je svojevrsna reprezentacija sveta. Za njega igraju, između ostalih, četvorica naših reprezentativaca, dakle svetskih prvaka (Filipović, Prlainović, D. Pijetlović i Mandić).
U okršajima s takvima mladi igrači mogu mnogo da nauče. Jakšić je, dakle, propustio jednu važnu lekciju.
„Crno-beli” s njim u timu verovatno ne bi bolje prošli (izgubili su s 15:3), ali bi mogli da provere kakva su mašina sa svim polugama i šrafovima u punom pogonu.
Jakšić nije jedini student u vaterpolu. Uzgred, Banjica, klub u kojem peku zanat Partizanove nade, nekada se zvao Student. I sada ima vaterpolista koji studiraju.
Sportisti ne može da se zameri što ne želi da zaostane na fakultetu, pogotovo već na samom početku. Tim pre što vaterpolo nije sport u kojem može da se zaradi toliko da po završetku karijere ne mora ništa da se radi do kraja života.
Na obaveze na fakultetu i u sportu odlazi mnogo vremena i često jedno trpi zbog drugog. To je problem koji moraju sami da rešavaju oni kojih se to tiče, dakle od slučaja do slučaja.
Ali, pošto je to problem, koji se pojavljuje već od osnovne škole, a nije ni nov, trebalo bi konačno da se nađe način kako da se sistemski reši. Ovako deca koja su darovitija, ne samo za sport, nego i za neke druge delatnosti, em su mnogo opterećenija od svojih vršnjaka, em pre ili kasnije moraju da potisnu neki svoj talenat. Jakšić, očigledno, pokušava da bije bitke na oba fronta.

Matić: Bolje da ne igram više za reprezentaciju
Od našeg izveštača
Ostrava - Još se ne naziru glavne konture tima, a fudbaleri Srbije pokazuju svoje lice - sve su gori i gori. Ne samo da će nam se posle teškog poraza u Ostravi smejati čitav fudbalski svet jer je gore od toga da ne znamo kojim će putem krenuti naša reprezentacija u narednom periodu. Taman kada pomislimo da je glavnim mukama došao kraj, kad ono, glavni tim Srbije priredio nam je na kraju tužne sezone samo ono što smo o njima i ranije znali: da nisu spremni da ponesu breme i odgovornost i šansu koja im je pružena da obuku dres Srbije. Mali je broj onih koji su spremni da priznaju grešku, jako mali broj onih koji će reći da im nije mesto u državnom timu. Zašto danas dres reprezentacije nose samo igrači koji imaju jake menadžere. Pa onda ispada da se oko menadžera vrti sudbina srpskog fudbala koji je duboko zagazio u blato.
Možda smo mislili da je goruće pitanje našeg najpopularnijeg sporta, izbor selektora. Ćurčićeva krivica je što nije odmah na početku svog novog mandata napravio oštar rez, zahvalio se pojedincima kojima dolazak u reprezentaciju služi kao jedna dobra zabava, hrabro i odlučno krenuo sa igračima kojima je stalo  do dresa reprezentacije, a nesumnjivo veliki broj njih čeka takvu šansu. Gde je tu odgovornost reprezentativaca?
Nemanja Matić spada u onu grupu fudbalera koja se nikada ne štedi i koja iskreno i otvoreno govori o svim problemima
–Pojedini igrači moraju dobro da se zamisle. Isključiva greška je do nas fudbalera, da se ne lažemo. Rekao sam Miloševiću i selektoru Ćurčiću da želim da budem primer ostalim igračima. Ako treba preuzeću odgovornost i neću više dolaziti u reprezentaciju. Razočaran sam odnosom mojih saigrača – priznaje on.
Fudbaler Čelzija kao i većina igrača stao u punu zaštitu selektora.
–Radovan Ćurčić ne treba da preuzme punu odgovornost za najnoviji neuspeh. Nije nam valjao ni Mihajlović, nisu nam bili dobri ni Advokat, Drulović i sada Ćurčić. Ovoj reprezentaciji ne može da pomogne ni Mesi.
Matić takođe smatra da su prazne priče da će biti bolje.
–Sve ovo sam rekao saigračima i posle poraza od Danske. Čini mi se kada nas potera strah da smo tada jedinstveni. To je pokazala i utakmica u Albaniji, donekle i meč protiv Portugalije. Spreman sam ako treba da od marta više ne dolazim, iako mi je Srbija u srcu. Pogledajte kako većina mojih saigrača igra u svojim klubovima, tamo daju maksimum a ovde ih nigde nema. Kad se pogledam u ogledalu znam da sam svaki minut na terenu pošteno odradio.
Jedan od najboljih fudbalera Srbije smatra da će mu Uefa smanjiti kaznu sa tri na dve utakmice neigranja.
–Savez je već sastavio žalbu i mislim da će sve biti uredu.
Na kraju, Matić je rekao da ima odlučan odnos sa Murinjom i da sa njim nije ni u kakvoj svađi.
–Nisam u svađi sa Murinjom. To su izmislili neki idioti, samo ne znam gde mene nađoše.
Nema sumnje da će narednih dana biti polemike i debate među čelnicima FSS. Potpredsednik Savo Milošević ne krije da je razočaran ne samo rezultatom već i odnosom pojedinaca.
–Definitivno ovoj reprezentaciji je potreban ozbiljan rez. Dugujemo veliko izvinjenje našoj sportskoj, posebno fudbalskoj javnosti. Ovo je užasavajući način na koji smo izgubili u Češkoj, poraz od kojeg se teško možemo braniti, kaže Milošević.
O daljoj sudbini Milošević je rekao
–Selektor je moralan i čestit čovek. Biće priče o krivici, o mojoj i njegovoj odgovornosti. Selektor je odmah posle meča dao ostavku u najavi i to isto važi i od mene. Ne mogu da vas uverim da je sve uredu, jer neke stvari se moraju iz korena promeniti ali krivica igrača je neosporna. Definitivno se potvrdilo da ovaj tim nema snagu priznao je Milošević.
Upitan da li su fudbaleri tražili razgovor, Milošević je odgovorio:
–Samo je Matić tražio da razgovaramo...
---------------------------------------------------- 
Ćurčić: Neke igrače više neću pozivati
Od našeg izveštača
Ostrava – Još nije jasna situacija šta je selektor Radovan Ćurčić želeo da kaže posle meča sa Češkom. Dobrim delom ovaj mladi i iskreni čovek najavio je odlazak sa klupe državnog tima. Ali, da li će se tim činom zakrpiti sve rupe u našem glavnom timu?Da li se nešto promenilo posle prospavane noći?
–Nije se puno toga promenilo, jer ono što sam sinoć rekao mislim i danas. Dobro smo odigrali dvadesetak minuta, solidno i veći deo prvog poluvremena ali je u drugom došlo do raspada sistema. Ova utakmica otvorila je mnoge stvari. Mislio sam da smo na pravom putu, međutim, pogrešio sam. Neophodni su nam rezovi u budućnosti.
Da li ste ponudili ostavku posle poraza, jer ste delovali veoma razočarano?
–Nije da nemam želju i volju a kada je reč o ostavci to pitanje bih ostavio za rešavanje unutar naše kuće. Neki naši fudbaleri imaju različiti odnos kada igraju u svojim klubovima i kada nastupaju za reprezentaciju. Utakmica može da se izgubi i to je sastavni deo fudbala, ali ne kao sinoć. Otišli smo rezultatsku katastrofu, delovali smo slabo, istakao je Ćurčić
----------------------------------------------------------------------
,,Bogataši” pobegli privatnim avionima
Matić, Gudelj, Spajić, Mladenović, Katai, Kahriman i Petković vratili su se u Beograd sa ekspedicijom dok je ostali deo igrača pobegao privatnim avionima odmah posle meča. Ovaj nesvakidašnji čin među ostatkom ekspedicije okarakterisan je kao kukavičluk i bežanje od odgovornosti. Sve dok se ne bude izgradio timski duh u kome će svi disati kao jedan nema nam napretka. Ako se sada takvom javašluku i bahatosti ne bude stalo na put teško svima...
-----------------------------------------------------
Gudelj: Problem je u igračima
Nemanja Gudelj spada u onu grupu fudbalera koju krasi vrhunski profesionalizam. Ovaj mladi as holandskog Ajaksa ne krije da mu je teško posle poraza.
Činjenica je da smo sada u teškoj situaciji. Moramo pod hitno da nađemo rešenje i da što pre izađemo iz ove krize. Problem je isključivo u igračima. Selektor nije kriv rekao je Gudelj
----------------------------------------------------------------
Katai: Sve osim debija bilo je tužno
Aleksandar Katai će se utakmice u Ostravi sećati po jednom dobrom momentu kada je debitovao za državni tim i jednom lošem u kome je Srbija doživela težak poraz.
-Iskreno pomešana su mi osećanja. Drago mi je što sam debitovao za Srbija ali mi kao i većini igrača teško pada poraz.
    </div>
    <div id="vesti">
Fabrikovanje crnogorske podrške NATO-u
Od našeg stalnog dopisnika
Podgorica – Američki ambasador u NATO Daglas Lut izjavio je da će savez pozvati Crnu Goru u članstvo ako se Podgorica izbori sa korupcijom i ako tamošnja vlada osigura podršku građana jer Severnoatlantska organizacija svesna da je raspoloženje građana danas podeljeno.
„Ako ovi uslovi budu ispunjeni, onda će američki glas u decembru biti pozitivan. Tražimo jasne naznake da i narod Crne Gore, a ne samo vlada, želi članstvo”, istakao je Lut.
Možda je zato i razumljivo što vlada pribegava raznim i ranije viđenim trikovima, pa su se i istraživanja javnog mnjenja umnožila. Nezvanično, agencije za istraživanje javnog mnjenja rade neprestano, praveći nedeljne izveštaje za „privatne naručioce”, a tek neki od rezultata izađu na videlo.
Valja podsetiti da je agencija Ipsos stratedžik marketing nedavno izašla sa rezultatima istraživanja za koje su mnogi skloni da poveruju da su preterani i fingirani od strane vladinih medijskih stručnjaka. Po tim istraživanjima, ukoliko bi eventualno bio održan referendum za članstvo u NATO, većina građana, njih 52 odsto, podržala bi članstvo Crne Gore u tu bezbednosno-političku organizaciju, pokazuje najnovije septembarsko istraživanje Ipsos stratedžik marketinga. Prema tom istraživanju, koje su objavile podgoričke provladine dnevne novine „Pobjeda”, protiv članstva u NATO bi glasalo 46 odsto građana. Na eventualni referendum bi, prema istraživanju, izašlo skoro 70 odsto građana, a čak 65 odsto anketiranih je ubeđeno da bi pobedila opcija koja podržava ulazak u NATO. U odnosu na junsko istraživanje iste agencije, broj građana koji bi glasao za priključenje NATO-u porastao je pet odsto. U odnosu na februar 2015, podrška članstvu u NATO povećana je za više od 10 odsto. Prema tom istraživanju, čak 58 odsto građana veruje da će Crna Gora postati članica NATO-a, naspram 31 koji u to ne veruju.
Centar za demokratiju i ljudska prava (Cedem) objavio je istraživanje prema kojem bi, ako bi se sutra organizovao referendum o članstvu Crne Gore u NATO, „za” bilo 36,5 odsto građana, „protiv” 36,2 odsto, a uzdržanih 27,3 odsto. Procenat izlaznosti bio dosta visok – 72,7 odsto.
„Iako je skoro izjednačen procenat pristalica i protivnika ulaska u NATO, prvi put otkada Cedem radi istraživanje na ovu temu raste podrška članstvu”, saopštio je direktor Cedema Nenad Koprivica. „Na ovakav trend značajno su uticala poslednja politička dešavanja, ali i aktivna kampanja za ulazak u NATO. Prvi put od decembra 2011. godine, kada smo počeli da radimo istraživanja na ovu temu, imamo više pristalica za ulazak u NATO u odnosu na protivnike”, istakao je Koprivica.
Da će Crna Gora postati članica NATO-a, dodao je on, smatra 51 odsto ispitanika, 15 odsto misli da neće, dok 34 odsto ne može da proceni šta će se desiti.
Ispitanici smatraju da bi ulazak u Severnoatlantski savez doprineo razvoju odnosa sa Sjedinjenim Američkim Državama i Evropskom unijom, potom sigurnosti granica Crne Gore, miru i stabilnosti naše države ali i regiona.”
Iz Pokreta za neutralnost su pozvali građane da ne nasedaju na „lažna istraživanja”. Oni su podsetili na aferu „Depeša”, kada su procurili poverljivi podaci od nekoga iz tima Ministarstva spoljnih poslova zaduženog za NATO integracije. Tada je otkriveno da su rezultati istraživanja Ipsosa falsifikovani i da procenat zagovornika NATO-a „napumpan” za čak 11 odsto. „Tada je, podsetimo, vlada falsifikovala istraživanje Ipsosa smanjivši broj protivnika NATO integracija za čak 11 procenata, a da Ipsos to nije niti jednom rečju demantovao: ni kada je do falsifikata došlo, ni kada je naš pokret obelodanio taj skandal. Imajući u vidu manipulacije vlade istraživanjima javnog mnjenja, ne bi nas čudilo da uskoro, prema istraživanjima urađenim za Vladu Crne Gore, broj građana koji su za ulazak u NATO skoči na 96 odsto”, kaže se u reagovanju Pokreta za neutralnost uz ocenu da se ta podrška realno kreće oko 35 odsto.
Crnogorska ministarka odbrane Milica Pejanović Đurišić poručila je: „Mislim da možemo biti optimisti u susret 1. decembru i očekujem da će ta odluka zaista biti potvrda svega onog što je Crna Gora uradila.”
Aktivistkinja neformalnog pokreta Otpor diktatorskom režimu, analitičar mr Ljubica Gojković, o rezultatima raznih istraživanja kaže da su „lažiranje pokazatelja o podršci javnog mnjenja režimu i njegovim projektima, obmanjivanje javnosti i spinovanje omiljene discipline pojedinih agencija i nevladinih organizacija u Crnoj Gori”.
„Politička propaganda i spinovanje javnosti u službi režima jesu modus operandi ovih organizacija. Uz dovoljno kapitala i podršku vlasti, ali i zapadnih ambasada, jednom plasirana laž postaje istina, a ponavljanje umetanih laži u medijima o navodnoj podršci građana ima za cilj obeshrabrivanje i pasiviziranje građana. Nema sumnje da tu ne bi bio kraj naporima vlade Đukanovića da dovrši proces najveće izdaje građana u istoriji Crne Gore i da bi eventualni referendum koji bi se sproveo takođe bio lažiran i pokraden”, kaže za „Politiku” Gojkovićeva.
“Kako vidimo, prema poslednjim podacima Cedema, na eventualnom referendumu postojala bi blaga prednost pristalica u odnosu na protivnike. Slika stvarnosti u Crnoj Gori van sveta vlasti, američke ambasade i njihovih specijalista za navodna istraživanja javnog mnjenja sasvim je drugačija. Žalosno je što u Crnoj Gori ne postoje agencije oslobođene od režimskog uticaja i sposobne da izvrše kredibilna i objektivna istraživanja, koja bi pokazala koliko građani gaje negativno osećanje prema NATO-u”, ističe Gojkovićeva.
Ona kaže da građani ne žele svrstavanje Crne Gore „u antiruski vojni savez koji vodi ratove širom sveta zarad ostvarivanja svojih interesa i interesa vojne industrije SAD”.
„Projekat ulaska Crne Gore u NATO dovršio bi taj proces i pretvorio Crnu Goru u koloniju koja bi u najboljem slučaju služila kao moneta za potkusirivanje u ratovima velikih sila za prevlast u svetu”, dodaje Gojkovićeva.

Forenzički paket za izbacivanje droge iz školskih klupa
Voždovačke i zemunske škole dobile su pribor za detekciju i identifikaciju narkotika. I? U načelu znaju, a u stvari još im nije jasno, šta će s tim novim oruđem u prevenciji narkomanije? Nameću se pitanja: da li je baš svakoj školi potreban pribor za otkrivanje tragova psihoaktivnih supstanci, ko će biti zadužen za uzimanje briseva u kućama znanja, šta ako školski forenzički paket potvrdi prisustvo narkotika? U potrazi za odgovorima „Politika” saznaje da postoji težnja da se opremom za otkrivanje droga opskrbe sve beogradske, a i škole širom Srbije, koje za to budu zainteresovane.
– Podržavam to. Direktor koji kaže da u školama nema droge ili nije dobro obavešten ili ne želi javno o tome da govori. Svim sredstvima treba joj stati na put i izbaciti je iz školskih klupa. Jesam za to da svaka škola ima detektore narkotika – kaže Dejan Nedić, predsednik skupštine Društva direktora škola Srbije.
Sutra se sastaju direktori 15 voždovačkih osmoletki koje su dobile forenzičke alatke. Još ne znaju kada će ih koristiti, niti da li nekome treba saopštiti rezultate istraživanja.
– Preciziraće se ko će biti članovi timova za proveru prisustva droga u školama. Ideja je da se prostorije testiraju svaka tri meseca, posle časova, kada đaci nisu tu. Ako se otkriju čestice, mora se obavestiti policija. Oni će znati koje se mere dalje preduzimaju, a ime škole će za javnost ostati tajna – objašnjava Miloš Stojanović, član Veća opštine Voždovac zadužen za obrazovanje.
Ko se lati odgovornosti da testira školske površine neće smeti da uzme bris sa pernice, ranca, jakne… ni sa jednog ličnog predmeta učenika ili zaposlenog u školi. Pitanje je i šta će timovi raditi kad otkriju drogu? Ako i posumnjaju na jedno odeljenje, neće smeti da testiraju decu pojedinačno, moraće da obaveste roditelje, a da ne šire paniku. Opravdana je bojazan da će neko pokazati prstom na „sumnjivog” učenika uprkos napomenama da cilj korišćenja detektora narkotika nije da se izbaci đak iz škole, nego droga.
– Ako bi pronašli tragove droge u nekoj školi, smeli bi da saopšte javno ime škole. Time neće prekršiti nijedan zakon, ako je informacija tačna. Ipak, logično je da se taj podatak da MUP-u i nije nužno da se objavi. Tu nema obrade podataka o ličnosti. Priča o bilo kakvim medicinskom tretmanu konkretnih fizičkih lica je potpuno druga priča, mislim da o tome i ne razmišljaju – kaže Rodoljub Šabić, poverenik za informacije od javnog značaja i zaštitu podataka o ličnosti.
Orijentacioni kalendar uzorkovanja, način i tehnologija rada i obrade podataka i šta dalje posle detekcije narkotika znaće se 26. novembra u opštini Zemun, kada će setovi za otkrivanje droga biti uručeni direktorima svih šest zemunskih srednjih škola, otkriva Nenad Vranjevac, predsednik Skupštine opštine Zemun. Za pojačan nadzor u školama u kojima se otkrije droga biće zaduženi inspektori u civilu.
Testiranja bi trebalo da se obavljaju uz puno diskrecije, pogotovo zbog reakcije roditelja učenika među kojima uvek ima onih koji bi podržali takvu akciju, ali i onih koji bi negirali postojanje problema narkomanije čak i da imaju dokaz da se njihovo dete drogira, primećuje Dejan Pavković, direktor novobeogradske OŠ „Jovan Sterija Popović” koja nema pribor za detekciju droga.
– Nadam se da u osnovnim školama narkomanija nije prisutna u toj meri da su nam potrebni detektori, ali svaki vid prevencije je dobrodošao. Naša škola je u blokovima, odgovorno tvrdim da u njoj nema dilera, ali ne garantujem da ih nema tri zgrade dalje – zaključuje Pavković.
Možda bi valjalo da forenzički setovi budu dodeljeni školama koje se, prema proceni policije, nalaze u kritičnim krajevima grada, razmišlja Milan Žegarac, direktor voždovačke OŠ „Karađorđe”, koja je dobila paket za otkrivanje narkotika.
– Po ovom osetljivom pitanju direktori bi trebalo da budu jedinstveni. Za sada se razmišlja da rezultati testiranja ostanu na nivou škole, ako se utvrdi prisustvo supstanci da se pojača preventivni rad na suzbijanju narkomanije i da se sa tim upoznaju nastavnici i roditelji. Čim to dođe do nastavnika i roditelja nema šanse da se od javnosti sakrije, a nema direktora koji će objaviti da je u školi pronađena droga da ne bi urušio ugled ustanove – priznaje Žegarac.
-----------------------------------------
Neslavan kraj pokušaja testiranja
Akcijom „Niške škole bez droge – sigurno mesto za đake” najavljivano je lane da će forenzičari ući u niške osnovne i srednje škole i utvrditi da li ima tragova psihoaktivnih supstanci.
– Radovao sam se toj akciji, da znamo na čemu smo, ima li droge u školama ili ne, ali to nije odmaklo dalje od najave. Forenzičari nisu radili testove na narkotike ni u jednoj srednjoj stručnoj školi – tvrdi Dragan Aleksić, predsednik aktiva srednjih stručnih škola u Nišu, inače direktor Ekonomske škole.
Prema saznanjima Roberta Džunića, predsednika aktiva niških osnovnih škola, isti projekat je najavljivan, nije realizovan, samim tim nema rezultata ni u osmoletkama.
Radi prevencije narkomanije pre pet godina u Loznici je pod okriljem projekta „Za život bez droge” iz budžeta grada plaćena pokretna laboratorija za testiranje površina u svim školama. Korišćena je dve godine i testovi su rađeni samo u srednjim školama.
– Od četiri srednje škole u kojima smo radili testiranje samo u jednoj su pronađeni tragovi marihuane. Za dve godine smo potrošili testove. Nismo nabavljali nove. Stručna javnost smatra da testiranje školskog prostora na prisustvo droga nije najdelotvorniji način prevencije narkomanije – pojasnila je prim. dr Nada Đurić, iz lozničkog Doma zdravlja „Dr Milenko Marin”.
-----------------------------------------
Suzbijanje narkomanije treba da počne u – vrtiću
Škola se ne može nazvati leglom narkomanije niti regrutnim centrom za buduće korisnike i dilere supstanci, iako je tačno da droge ima u đačkim klupama i nastavničkim katedrama. Među školskom populacijom koja je probala ili koristi drogu, 95 odsto je ne nabavlja i ne uzima u školi koja definitivno nije najbolje mesto za početak preventivnog rada sa decom. Sa suzbijanjem narkomanije treba da se krene u – vrtiću (!) i to predavanjima o štetnosti psihoaktivnih supstanci koja bi bila maskirana u bajke, pripovetke, igre – tako u dva zasebna razgovora za naš list, saglasno, tvrde znalci sa velikim iskustvom u borbi protiv narkomanije, a nisu lekari: Lambe Đorejlijevski, šef Odseka za prevenciju narkomanije Policijske uprave Beograd, i Nenad Stevanović, direktor Centra za prevenciju narkomanije.
– Sa prevencijom narkomanije trebalo bi početi već od četvrte godine. Primereno uzrastu, deci treba govoriti o alkoholu, drogama, svim bolestima zavisnosti kojima se ne mogu zaraziti nego su rezultat ličnog izbora. Ako se sa 13 godina dete nađe u društvu u kome se duva trava, naravno da će mu biti teže da to odbije ukoliko nema predznanje o štetnostima, zdravstvenim, društvenim, sociološkim, na kraju i kriminološkim posledicama. To treba raditi sistemski. Mališanima, na primer, objasniti poučnom pričom ili bajkom. Sećamo se „Snežane i sedam patuljaka” i poruke iz te bajke koju su nam napominjali roditelji: ne uzimaj ništa od stranaca jer ma koliko lepo izgledalo može da ti naudi – navodi Đorejlijevski.
Kao primer prevencije bolesti zavisnosti na predškolskom nivou, Stevanović kaže da bi u vrtiću u okviru vaspitnog rada mogla da se upriliči igra u kojoj će deca u dve kutije sortirati slike onoga što je dobro, i onoga što je loše uz objašnjenje vaspitača zašto je nešto valjano, a nešto drugo nije. Tako bi slika jabuke otišla u korpu „dobro i poželjno”, sliku cigareta bi ubacili u korpu „loše, nepoželjno” jer narušavaju zdravlje. U tom košu bi završila i slika tableta jer se one ne smeju uzimati ako ih ne propiše lekar i bez nadzora mame i tate…
– Narkomanija ne treba da bude tabu-tema, to je naša realnost. Koliko su naša deca izložena ovoj pošasti možda najbolje ilustruje crni humor, ali ne i vic, da svaka zgrada u Beogradu ima najmanje dva narkomana i jednog dilera. U Srbiji ima oko 100.000 zavisnika od droge, od toga je 70 procenata u Beogradu, i to je broj onih koji su se javili za pomoć. Nezvanično, ta tamna brojka je i tri puta veća. Roditelji su često u zabludi da to njihovoj deci ne može da se desi. Negiranjem problema otežavaju rad na prevenciji narkomanije, što se odlično vidi kada se za roditelje zakaže tribina na ovu temu, a ne odazove se nijedan – ukazuje Nenad Stevanović.
Deceniju već traju predavanja „Droga je nula – život je jedan” beogradske kriminalističke policije i daju vidljive rezultate.
– Osnovni motiv nam je da svakim predavanjem koje održimo spasemo makar jednog korisnika. Do sada smo održali oko 5.000 tribina, i nadam se spasli bar toliko dece. Smanjio se broj mladih koji koriste heroin, nećete u srednjoškolskom uzrastu naći dete na heroinu. Sa predavanja đaci uglavnom upamte ispovest bivšeg heroinomana, istinu o momku koji je prvi put probao marihuanu i skočio sa 11. sprata u Zemunu. To jeste vrsta šok terapije, sa kojom se prvi put đaci sreću u četvrtom razredu osnovne, pa u sedmom, pa u srednjoj školi. Malo roditelja želi da sluša te priče, a mnogo bi im značilo – kaže Lambe Đorejlijevski.

Dragojlovi školci i junaci
Porodica Marjanovića se doselila u mačvansko selo Radenković za vreme prve vladavine kneza Miloša. Najverovatnije je to bilo tridesetih godina 19. veka kad su se na opustele prostore Mačve naseljavali pretežno mladi ljudi iz Hercegovine, Crne Gore, Bosne, Like i zapadnih krajeva Srbije.
Glava porodice bio je najstariji Mitar, rođen u Radenkoviću 1836. godine, čiji je sin Velimir, rođen 1861. godine dobio ime po dedi. Mitrova braća su bili Dragojlo, rođen 1846, Milivoje 1949. i Ninko 1957. godine. Iako je razlika između braće bila i 20 godina, svi su bili u srpsko-turskim ratovima od 1876–1878. godine.
Marjanovići su svi bili pismeni. Išli su u školu u pet kilometara udaljeno susedno selo Glušce, jer je u Radenkoviću tada nije bilo. I njihovi potomci su se školovali. Naročito tri Dragojlova sina o kojima je reč u ovoj priči iz Velikog rata.
Dragojlo Marjanović je u drugoj polovini 19. veka bio najpoznatiji žitni trgovac, koji se preselio sa firmom u Šabac oko 1880. godine. Najstariji sin Dušan je rođen 1882. i bio je u svojoj generaciji najbolji đak Šabačke gimnazije. Postao je profesor matematike i jedno vreme je bio direktor gimnazija u Smederevu i Negotinu. Zatim se preselio u Beograd i tu postao direktor Pete muške gimnazije.
Dušan je bio učesnik balkanskih i Prvog svetskog rata. Proizveden je u čin rezervnog potpukovnika artiljerije. U vreme Kolubarske bitke imao je velike zasluge za oslobođenje Šapca, grada koji je, kako je sam govorio, najviše voleo na svetu, a morao je da naredi svojim artiljercima da sruše toranj Saborne crkve u centru grada kako bi uništili neprijateljsko mitraljesko gnezdo. Preminuo je 1958. godine i počiva u Zemunu. Oni koji su poznavali profesora Dušana govorili su da je bio sjajan pedagog i briljantan oficir, braneći čast otadžbine.
Dušanov mlađi brat je Rista Marjanović, slavni foto-reporter „Njujork heralda”, rođen 1886. godine, o čijim je ratnim reporterskim podvizima „Politika” u više navrata pisala. Bio je đak Šabačke gimnazije i studirao slikarstvo.
Ristinu izložbu fotografija sa ratišta srpske vojske otvorio je 1916. godine predsednik Francuske Rejmon Poenkare. Svet je video sva nedela koja su činila po Srbiji neljudska bića u liku austrougarskih vojnika. Tokom rata bio je sve vreme uz srpsku vojsku i imao status oficira u komandi za informisanje. Umesto toga, mogao je da mirno živi u Parizu kao predstavnik američke štampe za Evropu, gde je imao kuću i automobil. Rista je nakon oslobođenja 1919. godine osnovao Avalu, prvu novinsku agenciju na tlu nekadašnje Jugoslavije. Preminuo je 1969. godine u Beogradu.
Najmlađi Dragojlov sin Kosta rođen je 1888. godine. Bio je đak generacije u Šabačkoj gimnaziji i jedan od najboljih na studijama farmacije. U balkanskim i Velikom ratu bio je rezervni oficir saniteta. Mogao je da izbegne ratne teškoće, jer je imao priliku da ode u Švajcarsku na specijalizaciju, da pripremi doktorat iz farmacije.
Kosta je kao i svi njegovi Marjanovići imao na umu da je odbrana Srbije najsvetije što može biti. Tokom rata razboleo se i i pred sam kraj 1918. godine otišao je u Švajcarsku, ali ne radi doktorata, već da se leči. Ubrzo je tamo preminuo.
Iza ove trojice Marjanovića ostala je lepa priča kako su se braća prvi put posle višegodišnjeg ratovanja sasvim slučajno srela u jednoj solunskoj berbernici. Istoga dana, u isti čas, kao po dogovoru, jedan za drugim ulazili su u berbernicu i pitali se otkud ti. Podšišani i obrijani u Solunu su naišli na vojnike Šestog puka Drinske divizije u kom su bili njihovi zemljaci iz Radenkovića.
Oduševljenju nije bilo kraja. Slavni foto-reporter Rista je to ovekovečio slikom, ali i rečima da će svi koji su na slici doći kući živi. I došli su, o čemu je pisano u „Politici”.
Uglednih i obrazovanih Marjanovića danas ima i u Radenkoviću i u Beogradu.

Tri jabuke za krušku
Banjica na Jelici – Voćari u čačanskom kraju ovih dana tovare prvoklasnu jabuku za Rusiju po ceni od 28 do 32 dinara, druga klasa je 22, dok kruške namenjene istom tržištu vrede trostruko više. Tako će, blagodareći rodnoj godini u Srbiji, i Rusi između Krasnojarska i Novosibirska doći bar do jevtinih jabuka.
– Iako je rod u Srbiji izuzetan, tamo gde nije bilo navodnjavanja ne može biti ni prve klase. Tom probranom društvu pripada plod prečnika bar 70 milimetara, druga klasa je od 60 do 70, treća manje od toga. Cena jabuka je u vreme berbe niska, jer voćari koji nemaju skladišta žele odmah da prodaju rod. A ko ima uslova da smesti jabuke u ulo hladnjače, sačekaće mart, april i maj iduće godine i dvostruko bolju cenu – kaže za „Politiku” profesor univerziteta dr Svetomir Stamenković (67), vodeći srpski stručnjak za zaštitu bilja.
Njegov voćnjak na sedam hektara u podjeličkom selu Banjici ima 11.500 stabala jabuka, krušaka i šljiva, pa na osnovu decenijskog naučnog i životnog iskustva preporučuje:
– Nove zasade trebalo bi da podižu samo oni koji imaju navodnjavanje. To je osnovni uslov, bez vode ne bi trebalo gajiti voće na većim površinama, jer smo svedoci da su od deset poslednjih godina čak četiri bile izuzetno sušne. Zatim, jesenja sadnja je neuporedivo bolja od prolećne, a dobra priprema podrazumeva duboko oranje radi sakupljanja vlage, a zatim usitnjavanje zemljišta kako bi bilo rastresito i pogodno za sadnju.
U našim uslovima, gde prinosi često zavise od više sile i sreće, jedna od glavnih zagonetki je kojoj se voćnoj vrsti posvetiti.
– Sada su to trešnja, dunja i kajsija. Trešnja, recimo ima izuzetno visoku cenu, stiže već u maju i junu, i voćarima rano donosi gotov novac, iako su visoki troškovi za navodnjavanje i protivgradne mreže. U junu, recimo, voćari čačanskog kraja kod kuće su dobijali 200 dinara za kilogram trešanja koje su zatim izvezene u Rusiju, uz uslov da imaju najmanje 21 milimetar.
Ove jeseni velika je potražnja i za sadnicama malina, standardnim, koje vodeći srpski proizvođač, Institut za voćarstvo u Čačku, prodaje po ceni od 50 dinara. U rasadniku na brdu Grad kod Kosjerića za ovu sezonu pripremljeno je 300.000 sadnica te voćne vrste, ali zbog dobre cene ovogodišnjeg roda u malinjacima, to nije dovoljno.
–- Da imamo, prodali bismo i dva miliona sadnica maline, takva je tražnja. Pored toga, i sadnice šljiva iz našeg rasadnika imaju dobru prođu, tako je već decenijama – kaže dr Milan Lukić, direktor Instituta.
Inače, profesor Stamenković godinama podseća na nedostatak osnovnog plana u srpskom voćarstvu:
– Država nije uradila neophodnu rejonizaciju, pa ćemo doći u situaciju da Vojvodinu pretvorimo u voćarski kraj, iako ne postoje mnogi prirodni preduslovi za to. Ali, ljudi tamo ipak sade kajsije, višnje, pa čak i maline jer imaju dovoljno vode i dobijaju podsticaje od države. Tako ćemo žitnicu, po svim uslovima predodređenu za šećernu repu, pšenicu, kukuruz, suncokret i druge industrijske kulture, pretvoriti u voćne plantaže. Svi sad kupuju zemlju u Vojvodini jer imaju podsticaje i sisteme za navodnjavanje, a nikoga nije briga što nema vode ovde na Jelici – naglašava profesor Stamenković.

Spasioci ili pirati na radio-talasima
Subotica – Udruženje građana Mađarski pokret izdalo je saopštenje u kom tvrdi da je od 1. novembra „Panon” fondacija, koja radi pod okriljem Mađarskog nacionalnog saveta, počela da emituje program na piratskom radiju nazvanom Subotički mađarski radio. Novi radio-program koristi frekvenciju 89,6 megaherca za koju nema dozvolu, što je protivzakonito, konstatuje Mađarski pokret.
U udruženju koje su pre tri meseca osnovali oponenti vladajućem Savezu vojvođanskih Mađara opominju da je emitovanje programa u suprotnosti i sa odlukama Upravnog odbora Fondacije „Panon”, optužujući predsednika SVM-a (Ištvana Pastora) da je doveo do ove protivzakonite situacije. Poslednje saopštenje Mađarskog pokreta je nastavak razmirica u mađarskom političkom telu, a kojima je sve češće tema upravo rad medija na mađarskom jeziku.
– Bacili smo samo pojas za spasavanje delu Radio Subotice koji je program emitovao na mađarskom jeziku. „Panon” fondacija, koja ima i svoj radio i televizijski program, preuzela je obavezu emitovanja i na ovoj frekvenciji, kako bi pokušala da sačuva deo ljudi da ne ostanu bez posla. Mi smo postigli sporazum sa Radio-televizijom Vojvodine da privremeno preuzmemo emitovanje na frekvenciji 89,6 megaherca da ne bi bilo zastoja u informisanju građana na mađarskom jeziku, ali i da ta frekvencija ne bude deo privatizacione mase, jer ona treba da se vrati državi – kaže za „Politiku” Ištvan Bodžoni, direktor Fondacije „Panon”.
U Radio Subotici navode da iako je bilo i zakonskog osnova i dovoljno vremena, a izgleda da je postojao i kupac da se preduzeće proda u trećem krugu, Agencija za privatizaciju to nije dozvolila. Svih 37 zaposlenih, od čega 26 novinara, dobilo je otpremninu, Radio nema više budžetske subvencije za emitovanje programa na pet jezika (srpskom, hrvatskom, mađarskom, nemačkom i bunjevačkom).
Od sve imovine, pa i novinara Radio Subotice, izgleda da je interesantno bilo upravo ono što nije u vlasništvu ovog medija – frekvencija 89,6 koju je RTV Vojvodina namenila za informisanje na jezicima manjina. Proteklih godina preko nje se oglašavao program na mađarskom jeziku, dok su srpska i hrvatska redakcija koristile frekvenciju 104,4 Radio Subotice.
RTV Vojvodina je od 1. novembra raskinuo dogovor sa Radio Suboticom i ustupio frekvenciju 89,6 „Panon” fondaciji za Subotički mađarski radio, novi medij formiran na krhotinama mađarske redakcije Radio Subotice. U taj radio je prešlo pet novinara i tri tehničara i to je upravo medij koji je Mađarski pokret označio kao piratski.
Novinari redakcije na mađarskom jeziku koji su odbili da pređu u novi medij kontrolisan od strane „Panon” fondacije i dalje pripremaju program koji se do potpunog ukidanja čuje na Radio Subotici i njegovoj „osnovnoj” frekvenciji od 104,4 megaherca, na kojoj su se sada „upresovali” i srpski i svi manjinski programi. Doduše, redakcije na jezicima manjina, poput hrvatske, bunjevačke i nemačke, već su pripremile „odstupnicu” i svoje programe emitovaće ili na Panon radiju ili na drugim privatnim radio stanicama. Jedino će, po svemu sudeći, potpuno nestati redakcija na srpskom jeziku.
– Unutar jedne manjinske zajednice sada se podigla prašina koja se širi i na javni prostor, ali slutim da će ona izazvati na kraju suze u očima upravo nadnacionalnih Subotičana, ali i lokalnih Srba, koji će se zapitati – a ko nas zastupa u ovoj velikoj borbi za radijsku frekvenciju koja je javno dobro? O tome se ovde ćuti – kaže za „Politiku” Ljubiša Stepanović, direktor Radio Subotice.
    </div>
    <div id="kultura">
Ne znamo šta sve beda u nama uništava
Glumačkom tandemu Nataša Ninković i Zoran Cvijanović kao da je suđeno da tumače bračne partnere. Posle dva filmska iskustva u svojstvu supružnika Ninkovićeva i Cvijanović će podeliti bračnu sudbinu i u pozorištu. Na sceni „Raša Plaović” Narodnog pozorišta u Beogradu večeras u 20.30 premijerno će nastupiti u duodrami „Prah” po tekstu Đerđa Špira u adaptaciji i režiji Veljka Mićunovića. Predstava je rađena u saradnji nacionalnog teatra i Šabačkog pozorišta gde će ovo delo premijerno biti izvedeno u petak, 20. novembra. Mićunović je zadužen i za izbor muzike, scenograf je Ljubica Milanović, a kostimograf Marina Vukasović-Medenica.
Delo „Prah” Đerđa Špira, jednog od najznačajnijih savremenih mađarskih dramskih autora, napisano 2005. godine, koje je preveo glumac i reditelj Radoslav Milenković, prati priču sredovečnog bračnog para koji živi skromno u tranzicionoj Mađarskoj do trenutka kada suprug dobije premiju na lutriji. Umesto sreće zbog dobitka supružnici osećaju užas pred životnim iskustvom koje donosi bogatstvo....
– Ova priča dvoje dobrih ljudi koji žive na ivici egzistencije koji se nisu snašli u divljem kapitalizmu i te kako nam je bliska. Naravno oni odavno ne rade u svojim profesijama. Samim tim društvo ih je  okarakterisalo kao neuspešne i beskorisne ljude, pa shodno tome nemaju nikakav autoritet nad svoje dvoje dece. To se oseća kroz strahove majke, ipak, oni nose tu svoju sudbinu, ne žale se. U pitanju su ljudi starog kova koji imaju svoje dostojanstvo, žive skromno i povučeno, kaže Nataša Ninković i dodaje:
– Obrt nastaje kada suprug jednog dana dođe kući i saopštava da je dobio ogroman novac na lutriji. Sada propitujemo univerzalnu sreću jer nema tog čoveka na svetu koji nije makar jednom u životu maštao šta bi i kako bi radio kada bi dobio neki novac jednoga dana. U predstavi istražujemo kako posle euforije koja nastaje na samom početku počinju da izbijaju svi mogući strahovi. Prvo bojazan kako će to da deluje na okolinu, kako će okolina da deluje na njih. Strah kako će da sačuvaju taj novac, pa se onda javlja paranoja: šta će da se desi sa tim novcem...
Za sat i deset minuta, koliko traje predstava „Prah”, zapravo gledate celu paletu osećanja kroz koja prolazi ovaj bračni par postavljajući pitanje smisla u svetu u kojem se novac tretira kao glavna vrednost. Na kraju žena shvati da je taj novac njima došao prekasno, deci prerano.
– Rečenica koju moja junakinja izgovara: „Mi ne znamo šta to beda sve u nama uništava” najbolje govori o stanju duha naših junaka. Ova predstava bi mogla da se tumači i kao ljubavna priča prepuna nežnih, potisnutih emocija. Mi ne znamo šta sve želimo. Ne dopuštamo sebi da iskažemo emocije i stanje duše jer mislimo da je to nemoguće. I kada ti neko da malu šansu počinju da ti se otvaraju svi osećaji, kao da je neko uključio fontanu. Kod nas je novac uvek poistovećen sa kriminalom, politikom u korumpiranom najgorem smislu. Zato moju junakinju i muči pomisao i deluje joj strašno da bude deo tog sveta, objašnjava Nataša Ninković.
 Reditelj Veljko Mićunović naglašava da je delo „Prah” surovo aktuelno.
– Ono što je meni u rediteljskom smislu bilo značajno jeste taj sukob sa srećom, surova konfrontacija sa srećom, sa nečim što bi trebalo da bude najdivnije osećanje na svetu. I otvaranje tog apsurda da nismo sigurni šta je zapravo sreća i da li ona dolazi kroz blagostanje ili nam naprotiv pravi mučninu. To je pitanje koje preispituje ovo dvoje ljudi malih sudbina u jednom danu koji je zapravo užasno običan, a zastrašujući, kaže Mićunović.

Vitezovi i davljenici grčkog filma
Solun- Čak je 20 grčkih dugometražnih igranih filmova prisutno na 56. Solunskom festivalu kao snažan dokaz žilavosti i kreativnosti grčke kinematografije, uprkos teškoj ekonomskoj krizi čije su posledice vidne.
 Žanrovski i tematski raznoliki, sa većim ili manjim kontaktom sa realnošću i grčkom svakodnevicom ovi filmovi, uglavnom mlađih grčkih autora, sve češće se probijaju do evropskih, pa i svetskih vrhova.
Jedan od takvih primera je i najnoviji film Atine Rejčel Cangari – „Vitez” („Chevalier”), jedan od laureata festivala u Lokarnu i Londonu, koji će pod originalnim naslovom uskoro biti prikazan i u Beogradu, u takmičarskom programu Festivala autorskog filma.
Autorka nadaleko čuvenog dugometražnog prvenca „Atenberg”, sada nudi komediju, duhoviti „muško-ortački film” u kojem među protagonistima ima malo prijateljstva, a više želje za pobedom „pod sumnjivim okolnostima”. Šestoricu svojih glavnih junaka Cangarijeva je povela na iznajmljenu luksuznu jahtu na pecaroško krstarenje Egejskim morem, da bi ih izložila (samo)razotkrivanju kroz igru zvanu „vitez”, u kojoj će pobednik dobiti takozvani pečatni prsten. Tokom igre stvari će se meriti, odnosi testirati, prijatelji će postati bespoštedni rivali. Odabrani i sve sami poznati grčki glumci, daće sa velikom prirodnošću svoj maksimum, a Atina Cangari uživaće u proučavanju takmičarskog duha i studiji karaktera, koju razrađuje u krivudavim putanjama, bez klimaksa, ali zanimljivo. Deo tog autorkinog raspoloženja sa lakoćom se preliva na gledalište, te će ovaj film sigurno oraspoložiti i beogradsku publiku...

Kadar iz filma „Vitez” („Chevalier”) Atine Rejčel Cangari  Foto filmski festival Solun
Nasuprot ovom „filmskom luksuzu” našao se film „Nevidljivi” Dimitrisa Athanitija, humano, iskreno i snažno filmsko delo, koje se bavi i ekonomskom krizom i nezaposlenošću, oklonostima koje prete da „istrebe” radnike. Već tokom prvih kadrova upoznaje se glavni junak Aris sa pištoljem u ruci i spreman da ubije. Kroz fleš-bekove doznaje se njegova sudbina. Ovaj 38-godišnji radnik dobio je otkaz bez ikakvog upozorenja, a svako traganje za novim poslom osuđeno je na propast. Svuda oko njega je poricanje, napuštanje i usamljenost. Porodica se raspada, žena ga ostavlja sa šestogodišnjim sinom i u Arisov život se useljava želja za preuzimanjem stvari u svoje ruke. Treba ubiti šefa... Uz dobro napisan scenario, realističan rediteljski stil i izvrsnu glumu Džona Stankoglua, film „Nevidljivi” sa lakoćom osvaja emotivne prostore u gledalištu...
Grčka kriza i njene posledice tema je i filma „Smak” Ilijasa Demetrijua. Priča o odnosu između Elene, usamljene žene na rukovodećim pozicijama u banci i bivšeg inženjera, a sada beskućnika koji živi ispred njene zgrade, pretvara se u studiju dva karaktera i esej o izolovanosti života.
Potraga za identitetom i uloga sudbine ključni su pokretači lirskog filma „Utisci davljenika” kiparskog autora Kirosa Papavasilijua (rađen u koprodukciji sa Slovenijom). Film je inspirisan portretom pesnika Kostasa Kariotakisa, koji je u svojoj 32 godini, 1928. posle neuspelog pokušaja davljenja na kraju izvršio samoubistvo pucajući iz pištolja. U centru filma „Utisci davljenika” je potraga za sopstvenim identitetom i smislom života glavnog junaka koji luta kroz kafkijanske predele. Papavasiliju je svoj debitantski igrani film načinio poetično-filozofskim esejem  o ljudskoj egzistenciji...
 Poznati grčki reditelj Konstantin Gijanaris predstavio je sada brz i okretan film „Prolećno buđenje”, svojevrsnu istoriju oružane pljačke koju su počinila petorica tunejdžera, a tokom koje se (nažalost) gubi atmosfera neizvesnosti i napetosti. Ono što mu ipak polazi za rukom jeste slikanje grupnog portreta mladih, romantičnih anarhista koji testiraju granice svog mladalačkog bunta u gradu koji polako umire...
Dva grčka filma se, osim u nacionalnoj, takmiče i u međunarodnoj selekciji, a to su „Tišina” Gikapepasa i „Prekid” Jorgosa Zoisa, koji je rađen u koprodukciji sa Hrvatskom. Svi pobednici 56. Solunskog festivala biće poznati večeras.
    </div>
    <div id="ekonomija">
,,Magnohrom” čeka kupce
Kra­lje­vo – Kad se iz ,,Mag­no­hro­mo­vih” dim­nja­ka za­vi­jo­ri dim – či­ta­vo se Kra­lje­vo ra­du­je. Čak i stro­gi ,,ču­va­ri” eko­lo­gi­je. Jer, to je znak da se ta­mo ne­što ra­di. Bar na ka­ši­či­cu. Ta­ko je i ovih da­na. Pu­ši se je­dan od tri fa­brič­ka dim­nja­ka. U to­ku je po­sled­nja kam­pa­nja pro­iz­vod­nje sin­ter mag­ne­zi­ta za ovu go­di­nu. Kad se sve­u­kup­na ovo­go­di­šnja ko­li­či­na pro­iz­vo­da sa­be­re bi­će to oko osam hi­lja­da to­na sin­te­ra, ko­ji je uglav­nom pro­dat ino­stra­nim kup­ci­ma. Pri­ho­do­va­no je oko 2,5 mi­li­o­na evra. Mno­gi će od­mah re­ći da je to za­ne­mar­lji­vo, na­ro­či­to u po­re­đe­nju sa go­di­na­ma ka­da su se di­mi­la sva tri dim­nja­ka i ov­de pro­iz­vo­di­lo oko 120.000 to­na ve­tro­stal­nog ma­te­ri­ja­la, ko­ji je is­po­ru­či­van kup­ci­ma čak i pre­ko oke­a­na, u Ame­ri­ku.
Mo­že li ta fa­bri­ka, po­sle ne­u­spe­šne pri­va­ti­za­ci­je i su­no­vra­ta, da kre­ne pu­tem opo­rav­ka. Mno­gi su uve­re­ni da je to mo­gu­će, jer po­se­du­je svo­je rud­ni­ke i tra­žen pro­iz­vod, ali je glav­ni ,,ključ” no­va pri­va­ti­za­ci­ja. Za­to je ne­dav­no vest sa go­vor­ni­ce lo­kal­ne skup­šti­ne ka­ko je, na­vod­no, pre­ki­nut pro­ces pro­da­je bar jed­ne fa­bri­ke ov­de une­la pri­lič­no za­bu­ne.
– Mi ta­kvu in­for­ma­ci­ju ne­ma­mo, a valj­da bi od Agen­ci­je za pri­va­ti­za­ci­ju bi­li oba­ve­šte­ni. Za sa­da mo­gu re­ći da taj po­stu­pak te­če. Ras­pi­sa­ni ten­der se za­vr­ša­va 2. de­cem­bra. Ve­ru­jem, bar pre­ma ra­ni­jim pi­smi­ma o za­in­te­re­so­va­no­sti, da ima naj­ma­nje če­ti­ri ozbilj­na kup­ca. To pod­ra­zu­me­va da me­đu nji­ma ni­su oni ko­ji bi da ovaj pro­stor i ha­le is­ko­ri­ste za dru­gu de­lat­nost, već da na­sta­ve istu pro­iz­vod­nju. 
To zna­či i no­ve in­ve­sti­ci­je i znat­no ve­ći obim pro­iz­vod­nje, a ce­na imo­vi­ne fa­bri­ke ko­ja se pro­da­je ni­je vi­so­ka. Sma­tram da je 4,9 mi­li­o­na evra za ovu fa­bri­ku pri­hva­tljiv iz­nos – is­ti­če Đor­đe Ko­sa­no­vić, di­rek­tor ,,Mag­no­hro­ma”.
Tre­nut­no u ovom po­go­nu ra­di oko pe­de­se­tak rad­ni­ka, a u dru­goj ,,Mag­no­hro­mo­voj” fa­bri­ci, u po­go­nu ele­tro­ter­mič­kih pro­iz­vo­da, za­po­sle­no je 125 rad­ni­ka i pri kra­ju je pro­iz­vod­nja ter­mo­a­ku­mu­la­ci­o­nih pe­ći za ovu go­di­nu. No, pri­va­ti­za­ci­ja te fa­bri­ke je znat­no kom­pli­ko­va­ni­ja, po­sle pr­ve ne­u­spe­šne pri­va­ti­za­ci­je, pre če­ti­ri go­di­ne. I no­vi ta­kav po­ku­šaj je pro­pao, a sa­da su se is­pre­či­li sud­ski spo­ro­vi sa biv­šim vla­sni­kom, in­dij­skom kom­pa­ni­jom ,,Glo­bal stil”.
Oni su tu­ži­li ,,Mag­no­hrom” tra­že­ći da fa­bri­ku elek­tro­ter­mič­kih pro­iz­vo­da upi­šu kao svo­ji­nu, bu­du­ći da su ban­kar­ski kre­dit ko­ji su po­di­gli is­pla­ti­li, a u hi­po­te­ku, dok su bi­li vla­sni­ci, da­li tu imo­vi­nu. Kre­dit su po na­lo­gu su­da vra­ti­li pa sa­da tra­že da im fa­bri­ka pri­pad­ne. Na­su­prot to­me, ,,Mag­no­hrom” ih, kod Vi­šeg pri­vred­nog su­da u Be­o­gra­du tu­ži za svu šte­tu ko­ju su ovom kra­lje­vač­kom pred­u­ze­ću na­ne­li dok su ta­mo ga­zdo­va­li. Ta­ko dok se svi ti spo­ro­vi ne okon­ča­ju ne­ma ni ras­pi­sa pri­va­ti­za­ci­je.
– Taj pro­iz­vod­ni deo naj­ve­ro­vat­ni­je će oti­ći u ste­čaj i on­da iz tog po­stup­ka pri­va­ti­zo­van. Jer, dru­ga­či­je ne mo­že i mi već sa­da pri­pre­ma­mo ne­ki vid so­ci­jal­nog pro­gra­ma. Ta­ko mo­ra, ali to ne zna­či da će ta fa­bri­ka oti­ći i u pro­past, jer ima do­bar pro­iz­vod­ni pro­gram či­ji su pro­iz­vo­di tra­že­ni i na do­ma­ćem a i ino­stra­nom tr­ži­štu – ob­ja­šnja­va nam Ko­sa­no­vić.

Cela Srbija kao petnaesti deo Almerije
Od našeg specijalnog izveštača
Almerija  – Srbija ima 3,5 miliona hektara obradivog poljoprivrednog zemljišta. Ali, plastenici i staklenici, jedine površine u kojima mnoge poljoprivredne kulture mogu da se proizvode u toku cele godine, prema podacima sa poslednjeg popisa iz 2012, prostiru se na svega 2.000 hektara. U njima se najviše uzgajaju paprike, paradajz i krastavci za kojima vlada velika tražnja u toku cele godine. Ali, zbog nedovoljno podsticaja za podizanje novih plastenika i staklenika za proizvodnju povrća i voća u kontrolisanim uslovima mnogobrojni srpski poljoprivrednici odustaju od ovakvih poduhvata.
Za razliku od nas u Španiji, koja ima deset puta manje plodnog zemljišta od nas, pod plastenicima i staklenicima je 52.170 hektara. U ovome prednjači regija Almerija, po površini slična našem Banatu, u kojoj se povrće uzgaja na tridesetak hiljada hektara zatvorenih površina, mada je najveći deo te regije neplodan. Ali, udruženi mali proizvođači, uz pomoć države i Evropske unije, ovaj kraj su za samo nekoliko godina pretvorili u vodeći povrtarski region u Evropi.
Svake godine iz plastenika na domaće i inostrano tržište ode 3,5 miliona tona povrća, a ukupna vrednost almerijske plasteničke proizvodnje premašuje 2,4 milijarde evra godišnje. Poređenja radi u celoj Srbiji je prošle godine proizvedeno ukupno 1,4 miliona tona povrća. Osim finansijskih ulaganja, za ovakve rezultate u ovom delu Andaluzije zaslužni su pre svega lokalno stanovništvo i stručnjaci koji su stvorili dobro osmišljen lanac – od proizvodnje rasada biljaka do prodaje i dalje distribucije plodova. Sa ovim dostignućima u poljoprivredi novinare iz istočne i srednje Evrope nedavno su upoznali stručnjaci iz Evropske asocijacije za zaštitu biljaka (ECPA).
– U Almeriji se uglavnom proizvode paprika, krastavci i paradajz. Proizvodnjom se bavi oko 12.500 farmera koji upošljavaju 50.000 radnika. Ali, od tog posla živi oko 100.000 ljudi, jer su tu uključeni i oni koji podižu plastenike, proizvođači folija, distributeri – naglašava Hose Alijaga, lokalni ministar poljoprivrede.
Ključno za ovakve rezultate je to što almerijski proizvođači imaju poverenja u kolege iz drugih sektora. U njihovom proizvodnom lancu važan je i „Tehnobioplant”, lokalna firma koja se na tri hektara bavi isključivo proizvodnjom sadnica. U ovim plastenicima se ne pripremaju samo isprobane rasadne vrste, već se i ukrštaju kako bi se za tržište stvorile nove i kvalitetnije povrtarske sorte. Na stabljici svake sadnice nalazi se papirić sa podacima o tome ko ju je zasadio i ko brine o njoj da bi se znalo ko je odgovoran ako se pojavi neki problem.
Kako bi lokalni uzgajivači proizvodili prema istim standardima i kako bi postigli što bolju otkupnu cenu okupljeni su i u almerijsku uniju „Alondiga” koja dalje plasira njihove proizvode. Ovakvo udruživanje proizvođača, prema podacima nadležnih institucija, u našoj zemlji ne postoji. Koliko bi ono značilo pokazuje praksa almerijskih farmera. Njihovo povrće zahvaljujući toj uniji, koja snabdeva 12 odsto tržišta u Španiji, na trpeze kupaca stigne za svega tri dana.
– U toku jednog dana preko naše berze prođe između 500 i 800 tona povrća, a rekordni dan do sada bio je otkup od 1.500 tona. Dve trećine proizvoda lokalnih proizvođača završi na inostranom tržištu od čega su glavni kupci Nemci i Britanci – kazuje Hesus Baranko, menadžer „Alondige”.
S obzirom na to da je EU otvoreno tržište na kome vlada žestoka konkurencija postavilo se pitanje kako almerijski proizvođači uspevaju konstantno da plasiraju svoju robu po zadovoljavajućoj ceni. Odgovor na to evropski novinari dobili su u istraživačkom centru „Las palmerijas” koji poseduje laboratoriju i 27 plastenika. U ovom centru ispituju se najpogodniji vremenski uslovi za određene povrtarske vrste uz obaveznu proveru kvaliteta zemljišta. Neprekidno se ispituju i ostaci pesticida u usevima kako bi i proizvođači i kupci njihovog povrća bili bezbedni. Zbog konstantne kontrole, u povrću almerijskih proizvođača danas je prisutno 0,7 odsto ostataka pesticida što je za čak tri procentna poena bolje od evropskog proseka, pa u ovu regiju hrle i proizvođači iz drugih zemalja kako bi se upoznali sa praksom španskih kolega.
Prisustvo ostataka za zaštitu bilja u poljoprivrednim proizvodima proverava se u akreditovanim laboratorijama i u našoj zemlji. Ali, pojedini naši izvoznici žale se da povremeno imaju problema sa plasiranjem poljoprivrednih proizvoda zbog toga što u njima ima više ostataka zaštitnih sredstava nego što je to dozvoljeno. Kako se ovakvi propusti ne bi dešavali, proizvođači u našoj zemlji mogli bi da počnu da primenjuju neka od iskustava almerijskih kolega. Makar ona za koja im nisu potrebna velika ulaganja.
    </div>
    <div id="vesti">
Sumnje da je presuda Privrednog suda u Nišu iznuđena
Niš – Oko kupoprodaje „Niške pivare” u poslednja tri meseca dogodilo se toliko toga da je skoro nemoguće reći da li je velikom zamešateljstvu kraj. Sredinom prethodne sedmice objavljeno je da je Privredni sud u Nišu odbio tužbu kompanije „Lus investment” za poništenje prodaje pivare, a lavinu novih sumnji, optužbi i nezadovoljstva izazvalo je obrazloženje presude. Zbog toga su predstavnici ove firme iz Beograda na konferenciji za novinare u Nišu izjavili da će zatražiti hitno reagovanje ne samo Ministarstva pravde i Vlade Srbije, kao i organa gonjenja u našoj zemlji, već da će, pored žalbe, koja je već podneta, svoja prava, ako zatreba, potražiti i pred međunarodnim sudovima.
„Niška pivara” je posle osam neuspelih licitacija od septembra prošle do leta ove godine prodata 3. avgusta mešovitoj srpsko-bugarskoj firmi „Kapitalni projekti”. Odmah po objavljivanju detalja prodaje predstavnici beogradske firme „Lus investment”, kao drugog učesnika u nadmetanju, osporili su postupak prodaje i podneli prijave tužilaštvu i policiji, smatrajući da su teško oštećeni i da je u postupku bilo mnogo nezakonitosti.
Osim prijava, Privrednom sudu u Nišu podneta je i tužba na osnovu koje je ovaj sud doneo odluku o određivanju privremenih mera u pivari i zabranu raspolaganja imovinom.
U beogradskoj firmi tvrdili su da su srpsko-bugarski „Kapitalni projekti” za „Nišku pivaru” ponudili 120 miliona dinara, a da je „Lus investment” ponudio više – 130.000.000. Pod čudnim i sumnjivim okolnostima, međutim, tvrdi se, prihvaćena je ponuda „Kapitalnih projekata”, koji su naknadno ponudili samo deset hiljada više, odnosno 130.010.000 dinara. U „Lus investmentu” sumnjaju da je firma „Kapital projekti” od nekoga iz „Niške pivare” obaveštena o ponudi iz Beograda i da je naknadno povećala svoju.
Posle odluke niškog Privrednog suda o uvođenju privremenih mera u „Niškoj pivari”, u Apelacionom privrednom sudu Srbije poništena je odluka suda iz Niša i predmet je vraćen na novo odlučivanje. U Privrednom sudu u Nišu ponovo donose istu privremenu meru i zabranu svih aktivnosti u „Niškoj pivari”, ali su u Apelacionom sudu u Beogradu preinačili i drugu odluku niškog suda. „Lus investment” tada pokreće parnični postupak, održava se ročište i, konačno, ta tužba se odbacuje. Dušan Eraković iz „Lus investmenta” kaže da navodi iz presude o odbijanju tužbe najbolje govore da je beogradska firma u pravu:
– U obrazloženju, sudija je napisala da, „i pored toga što prvostepeni sud ostaje pri svom ubeđenju da je tužba dozvoljena i da su ispunjeni svi ostali procesni i materijalnopravni uslovi da se po njoj postupa u parnici, iznet stav drugostepenog suda ima dejstvo pravosnažno rešenog prethodnog pitanja, te je njegovom primenom doneta odluka o odbacivanju tužbe”. Jasno je kao dan da je sudija, zapravo, u obrazloženju rekla da se slaže s našom tužbom, ali da je ipak odbija, zbog stava drugostepenog suda i zbog pritiska koji je izvršen na nju. Takva kontradiktornost i nešto slično nisu se dogodili u istoriji srpskog pravosuđa. Otvoreno pitamo kakav je i od koga to pritisak izvršen na sudiju i sud u Nišu jer sve liči na to da je presuda iznuđena.
Eraković tvrdi da je prodaja „Niške pivare” bila netransparentna i pristrasna i da je bilo propusta i nezakonitog postupanja:
– Odluku u prodaji pivare za 130 miliona i deset hiljada nije doneo Odbor poverilaca i to je obmana javnosti i suda. Zato smo pokrenuli parnicu – rekao je Eraković.
Uz dve odluke Privrednog suda u Nišu o uvođenju privremenih mera u „Niškoj pivari”, ovaj sud doneo je i rešenje o razrešenju Ljubomira Kostića, stečajnog sudije u ovom preduzeću. Imenovan je drugi stečajni sudija, ali je posle samo desetak dana Apelacioni privredni sud i tu odluku poništio i vratio Kostića na mesto stečajnog sudije.
– Održano ročište po našoj tužbi nedvosmisleno potvrđuje da postoji sprega između stečajnog upravnika, stečajnog sudije i ljudi iz „Kapitalnih projekata”, kao i da je prodaja „Niške pivare” obavljena po lošijim uslovima za državu, za grad Niš i čitavu zajednicu. Smatramo da je reč o čistom kriminalu, zbog čega ćemo tražiti da se najviši pravosudni, ali i drugi državni organi uključe u ispitivanje cele afere – rekao je Dušan Eraković iz „Lus investmenta”.
I stečajni upravnik Kostić i u „Niškoj pivari”, koja još ne radi, i dalje tvrde da je prodaja preduzeća „Kapitalnim projektima” obavljena regularno i po zakonu.

Objavljena imena kandidata za šefove tužilaštava
Čačanski advokat Mladen Nenadić ili Miljko Radisavljević biće novi tužilac za organizovani kriminal, Dejan Terzić ili Snežana Stanojković postaće šef Tužilaštva za ratne zločine, a Nataša Krivokapić ili Emilija Milosavljević naći će se na čelu Višeg tužilaštva u Beogradu. Državno veće tužilaca (DVT) juče je na sajtu objavilo rang-listu kandidata za šefove 85 tužilaštava u Srbiji koju će proslediti Vladi Srbije na usvajanje.
Svi navedeni kandidati imaju isti broj bodova – 70, a iza njih su njihove kolege čiji se ukupan broj bodova, u većini slučajeva, razlikuje samo u decimali. Na vladi je da odabere kojeg će kandidata sa liste predložiti skupštini za konačni izbor.
Rang-listom koja će biti upućena vladi, praktično je potvrđeno pisanje „Politike” koja je još pre mesec dana objavila imena najozbiljnijih kandidati za šefove najznačajnijih tužilaštva u Srbiji.
Izbor za prve ljude srpskih tužilaštava trajao je od početka septembra kada je DVT raspisao oglas za izbor čak 85 tužilaca. U najobimnijem izboru za nosioce javnotužilačke funkcije od reforme pravosuđa 2010. godine, prijavilo se 252 učesnika. Najviše njih kandidovalo se za mesto osnovnog javnog tužioca u Kruševcu – 12 i Mladenovcu – 11, a kako je „Politika” ranije objavila, neki od njih konkurisali su za više javnotužilačkih funkcija.
Kandidaturu za javnog tužioca u Tužilaštvu za ratne zločine podnelo je devet kandidata, dok je njih sedam konkurisalo za mesto javnog tužioca u Tužilaštvu za organizovani kriminal.
Članovi DVT-a su rang-listu kandidata sastavili na osnovu zbira bodova koji su kandidati dobijali u različitim fazama izbora (vrednovanje dosadašnjeg rada – čime je cenjena stručnost i dostojnost kandidata, program organizacije i rada tužilaštva i bodovanje pisanog testa koji su polagali kandidati koji su dolazili van tužilačkih struktura).
Iako je izazvao veliku pažnju javnosti, izbor tužilaca odvijao se „iza zatvorenih vrata”, a sem broja kandidata i šturog opisa načina na koji će kandidati biti birani, druge podatke DVT nije saopštavao.
Ono što je nezvanično moglo da se sazna, a izazvalo je pažnju javnosti, jeste da je posle zahteva jednog kandidata da se iz komisije koja odlučuje izuzme direktor Pravosudne akademije Nenad Vujić, o kandidatima za mesto šefa Drugog osnovnog tužioca u Beogradu i Osnovnog tužilaštva u Pančevu odlučivao psihijatar Oliver Vidojević.
Neobičan je i odabir kandidata koji su predloženi vladi, odnosno mogućnost da na mesto šefa tužilaštva bude postavljen advokat, a za tužioca za ratne zločine – sudija. Formalno gledano, ne postoje prepreke da advokat postane tužilac za organizovani kriminal, kao ni druge osobe koje nisu nosioci javnotužilačke funkcije. Međutim, u našem pravosudnom sistemu još ne postoje evropski standardi koji prate otvorenost profesija.
Zato se postavlja pitanje kako će se u konkretnoj situaciji ponašati sistem ukoliko bi na čelo institucije došla osoba koja je prethodno bila stranka u postupcima pred Posebnim odeljenjem za organizovani kriminal.
Ono što je dodatno izazivalo sumnje da su za prve ljude tužilaštava zaista predloženi najbolji kandidati jeste i nezvaničan podatak da su pojedini članovi komisije, pošto su već ocenili kandidate, posle određenih konsultacija menjali svoje mišljenje i ispravljali broj dodeljenih bodova.
    </div>
    <div id="zdravlje">
Opasnost od epidemije malih boginja nije prošla
U predškolskim ustanovama i u nižim razredima osnovne škole povećava se broj osetljive dece, koje mogu dobiti male boginje, jer se ova zarazna bolest u Srbiji može javiti u vidu epidemije – upozorio je epidemiolog primarijus dr Predrag Kon na nedavno održanom medicinskom skupu „Dani univerzitetske Dečje klinike”.
Ovakva opasnost, kako je obrazložio, proističe iz činjenice da epidemija morbila, koja je krajem 2014. zahvatila Srbiju nije zaustavljena tokom 2015., a od malih boginja može da oboli i odrasla osoba i dete, čak i ako su primili dve doze vakcine. Drugi razlog je pad broja vakcinisanih – u poslednje dve godine najviše opada broj dece koja su primila MMR vakcinu, koja štiti od zauški, malih boginja i rubeole.
Prva doza ove vakcine detetu se daje u prvoj godini života, a druga pred polazak u školu. Dr Kon je izneo podatke da je MMR vakcinu u Srbiji 2014. godine primilo 85,8 odsto dece, a godinu dana ranije 80,4 odsto. To je daleko ispod rezultata koje smo nekad postizali – kada je u Srbiji imunizacijom bilo zaštićeno 95 odsto sve novorođene dece.


Strahovi i zablude

Jedan od često potezanih argumenata protivnika vakcinacije glasi da MMR vakcina može da prouzrokuje autizam, tačnije, da je za to kriv tiomersal, navodno škodljivi sastojak vakcine. – Različitim istraživanjima, kojima je obuhvaćeno 14 miliona ispitanika, u potpunosti je odbačena bilo kakva povezanost MMR vakcine sa autizmom. U SAD se tiomersal već duže od 10 godina ne koristi kao sastojak vakcine, a i dalje postoji porast autizma – kaže dr Predrag Kon.

 – Jedino što nas može zaštititi od malih boginja je sprečavanje povećanja prisustva virusa u kolektivu. Od ukupnog broja onih koji su dobili morbile u Evropi prošlih godina, njih 85 odsto nisu primili nijednu dozu vakcine, 10 odsto je primilo jednu dozu, a pet procenata – obe doze. Upravo u kolektivima dolazi do takozvanog proboja imuniteta, i tada mogu da obole i osobe koje su bile vakcinisane. To se već dogodilo nekim evropskim zemljama – tako je tokom 2009. i 2010. godine zabeležena najveća epidemija malih boginja u vojnim kolektivima u Bugarskoj. Od morbila je obolelo 24.000 osobe, a 24 su umrle – naveo je dr Kon.
Posle niza godina kada je u Srbiji bilo samo sporadičnih pojava malih boginja, od novembra 2014. do jula 2015. potvrđeno je 335 slučajeva obolelih od morbila. Najviše u Vojvodini, odnosno Novom Sadu, i to u populaciji između 25 i 29 godina. To nije tipična životna dob kada se dobijaju male boginje, koje su karakteristične za rani uzrast. Na udaru virusa našli su se pre svega studenti iz Bosne i Hercegovine koji se školuju u Srbiji, a koji tokom ratnih godina nisu primili obe doze vakcine ili uopšte nisu bili vakcinisani.
– Važno je da deca vakcine prime na vreme, a značaj toga se u Srbiji ne shvata dovoljno ozbiljno. Lekari u nekim domovima zdravlja predlažu roditeljima da vakcinaciju svoje dece odlože dok ona ne napune 18 meseci. To ne treba da se radi u uslovima kada preti epidemija – upozorio je dr Predrag Kon.
Govoreći o široj epidemiološkoj slici u Srbiji, on je naglasio da se situacija u poslednjih pet godina menja: nakon što smo praktično iskorenili neke zarazne bolesti, 2012. su se ponovo pojavile zauške (52 slučaja), kojih godinama nije bilo. Tokom 2014. registrovan je 21 slučaj obolelih od velikog kašlja, ali dr Kon tvrdi da lekari dobro znaju da je taj broj bio mnogo veći.
– Broj obolelih od velikog kašlja se iz godine u godinu povećava. Najviše obolevaju bebe do prve godine života, ali i osobe starije od 60 godina. Epidemiolozi znaju razlog: veliki kašalj započinje u školskom kolektivu odakle se prenesi na stare, pogotovu na babe i dede, a s njih na bebe. U Nemačkoj, Australiji i SAD sve osobe koje neguju decu ili sa njima rade u školama, moraju da budu vakcinisane protiv velikog kašlja – kaže dr Kon.
Kako je istaknuto na skupu „Dani univerzitetske Dečje klinike”, objašnjenja zašto je važno da deca budu vakcinisana od pedijatara dobija samo trećina roditelja, dok se ostali informišu uglavnom preko interneta. Drugi problem na koji je ukazano je da se u Srbiji
vodi kampanja protiv vakcinisanja dece. Posledice su uznemirenje, opadanje broja vakcinisane dece, ali i odlaganje donošenja strateških odluka o osavremenjivanju imunizacije.
Svetska iskustva na ovom planu su šarolika. U Evropi postoji 15 država u kojima vakcinacija dece nije obavezna, ali u tim zemljama nije uočeno opadanje broja vakcinisanih mališana. S druge strane, u SAD-u, a slično je i u Australiji, bez svih primljenih vakcina deca se ne mogu upisati u vrtiće i škole.
    </div>
    <div id="vesti">
Vojna neutralnost na udaru stranih službi
Brigadni general Petar Cvetković (1967) karijeru je gradio u vojnoj policiji, gde je prošao kroz sve dužnosti, od komandira voda do načelnika odeljenja u Upravi vojne policije. Od prošle godine nalazi se na funkciji direktora Vojnobezbednosne agencije (VBA), vojne tajne službe čiji su zadaci kontraobaveštajna zaštita sistema odbrane i suzbijanje organizovanog kriminala i korupcije u Ministarstvu odbrane i Vojsci Srbije. Ovaj rođeni Zemunac, inače otac troje dece, u razgovoru za „Politiku” govori o tome šta strane obaveštajce zanima u Srbiji, da li VBA ima efikasne zakonske mogućnosti da im se suprotstavi, zbog čega obezbeđuju premijera Aleksandra Vučića a ne predsednika Tomislava Nikolića kao vrhovnog komandanta, kako izgledaju slučajevi korupcije u sistemu odbrane...

Petar Cvetković: Smatram da bi nova zakonska rešenja trebalo bolje da prepoznaju potrebu hitnosti preduzimanja kontraobaveštajnih aktivnosti Vojnobezbednosne agencije u slučaju obaveštajnog delovanja

 
U kojoj je meri danas sistem odbrane Srbije meta interesovanja stranih tajnih službi, koje ih informacije posebno zanimaju?
Zajednički bezbednosni problemi, kao što su borba protiv terorizma, organizovani kriminal i sada migracije, dali su nove ideje saradnje na međunarodnom nivou, u smislu stvaranja novih modela obaveštajne saradnje na bilateralnom i multilateralnom planu.
Učesnik ove saradnje jeste i Vojnobezbednosna agencija koja, u sklopu međuarmijske saradnje, neprekidno izgrađuje i razvija dobre i prijateljske odnose s oružanim snagama država koje su za to zainteresovane, pre svega s njihovim vojnim obaveštajnim službama s kojima razmatra sve zajedničke bezbednosne probleme u regionu u obostranom interesu.
Naša jasna i transparentna politika saradnje sa zemljama Evropske unije i vodećim zemljama sveta, a pre svega vojna neutralnost Republike Srbije, smanjile su rizike i pretnje od delovanja i nastupa stranih obaveštajnih službi prema Ministarstvu odbrane i Vojsci Srbije.
Međutim, politike određenih zemalja i dalje vide svoje interese u Republici Srbiji i regionu, te su poslednji događaji između Ruske Federacije i Ukrajine, rat u Siriji i migracije koje su preplavile Evropu i našu zemlju, a posebno nesuglasice između Ruske Federacije, SAD i zemalja EU o tim pitanjima, stvorili realan, ali neopravdan osnov za delovanje njihovih stranih obaveštajnih službi na našim prostorima, u smislu prikupljanja podataka o politici nacionalne bezbednosti Srbije i pokušaja da utiču na našu spoljnu politiku radi promene stava o vojnoj neutralnosti i svrstavanja na jednu stranu. Vojnobezbednosna agencija spremna je da odgovori na sve ove izazove i pretnje i neprekidno prati sve ključne probleme globalne i regionalne bezbednosti koji mogu da utiču na bezbednost sistema odbrane Republike Srbije.


Suspenzija Briselskog sporazuma ugrožava Srbe na Kosmetu

Kakve su procene VBA kada je reč o bezbednosti Srba i srpske baštine na Kosovu i Metohiji? Bezbednosna situacija na Kosovu i Metohiji već duže vreme je složena. U poslednjem periodu dodatno je narušena aktivnostima i merama „kosovskih institucija” koje direktno utiču na bezbednost Srba i srpske baštine u Pokrajini. To se, pre svega, odnosi na odluku donetu krajem oktobra o suspenziji sprovođenja Briselskog sporazuma o formiranju Zajednice srpskih opština, sve dok „ustavni sud” ne donese odluku da li je dogovor u skladu sa „kosovskim ustavom”. Srpsko stanovništvo u Pokrajini formiranjem zajednice srpskih opština bilo bi dodatno homogenizovano, bila bi osnažena srpska pozicija i bile bi pružene dodatne garancije za bezbednosne i druge društvene izazove koji se nalaze pred Srbima na ovom području. Suspendovanje, odlaganje ili prekid sprovođenja Briselskog sporazuma umanjili bi veru srpskog naroda u bezbedan opstanak na svojim ognjištima, dok bi, s druge strane, ojačali pozicije albanskog ekstremističkog faktora. Neuspeh inicijative Prištine za prijem u članstvo Uneska u narednom periodu će dodatno predstavljati faktor nesigurnosti Srba u pogledu njihove bezbednosti, imajući u vidu da će Albanci nastojati da kulturno-istorijske znamenitosti prikažu kao deo „kosovskog kulturnog identiteta”, uprkos tome što je 17. marta 2004. godine tokom pogroma veći deo tih znamenitosti uništen.

Da li sadašnji zakonski okvir daje adekvatna ovlašćenja VBA za kontraobaveštajne aktivnosti, treba li tu nešto menjati i kako naći pravu meru između potreba bezbednosti zemlje i ljudskih glava?
Sadašnji zakonski okvir daje adekvatna ovlašćenja Vojnobezbednosnoj agenciji za kontraobaveštajne aktivnosti, s tim što se razmatra unapređenje pojedinih rešenja, imajući u vidu dosadašnja iskustva iz prakse. Smatram da bi nova zakonska rešenja trebalo bolje da prepoznaju potrebu hitnosti preduzimanja kontraobaveštajnih aktivnosti VBA u slučaju obaveštajnog delovanja, subverzivnih aktivnosti, kao i u slučaju terorizama i ekstremizma usmerenih protiv Ministarstva odbrane i Vojske Srbije.
U demokratskim društvima jedno od ključnih pitanja je kako naći pravu meru između potrebe bezbednosti zemlje i ljudskih prava. Evropska konvencija o ljudskim pravima utvrđuje da svako ima pravo na poštovanje privatnog života, doma i prepiske. Javne vlasti se neće mešati u ostvarivanje tog prava, osim ako to nije u skladu sa zakonom i neophodno u demokratskom društvu u interesu zaštite nacionalne bezbednosti, javne bezbednosti ili ekonomske dobrobiti zemlje radi sprečavanja nereda ili kriminala, zaštite zdravlja ili morala, ili radi zaštite prava i sloboda drugih.
Posebno je osetljivo pitanje primene posebnih postupaka i mera tajnog prikupljanja podataka kojima se zadire u ljudska prava. S jedne strane, primena posebnih postupaka i mera danas predstavlja neminovnost koje se savremeno društvo ne može odreći u zaštiti nacionalne bezbednosti. S druge strane, tajnost njihove primene čini ove postupke i mere potencijalno rizičnim za ljudska prava. Zbog ometanja privatnosti, posebni postupci i mere moraju biti zakonski utemeljeni, a njihova primena mora se nadzirati. Zato se zakonima kojima se uređuje rad službi bezbednosti propisuje specifičan pravni režim za njihovu primenu, koji se zasniva na ustavnim jemstvima ljudskih prava i osnovnim međunarodnim dokumentima o ljudskim pravima, a uslovi za njihovu primenu detaljno su propisani zakonima. U demokratskom društvu neophodno je da dopuštena mešanja u prava na privatnost budu podvrgnuta efikasnoj unutrašnjoj i spoljnoj kontroli (zakonodavne, izvršne i sudske vlasti), kao i nezavisnih organa i javnosti.
Otkud VBA u kontraobaveštajnom obezbeđenju premijera Aleksandra Vučića, zar ne bi trebalo da obezbeđuje predsednika Tomislava Nikolića kao vrhovnog komandanta Vojske Srbije?
Vojnobezbednosna agencija angažovana je na zadacima kontraobaveštajne zaštite predsednika Vlade Republike Srbije gospodina Aleksandra Vučića, na osnovu Uredbe o određivanju poslova bezbednosne zaštite određenih lica i objekata i Zaključka Biroa za koordinaciju rada službi bezbednosti. Te zadatke VBA realizuje u saradnji s Bezbednosno-informativnom agencijom.
Bezbednosna zaštita predsednika Republike Srbije gospodina Tomislava Nikolića regulisana je Zakonom o predsedniku Republike i Uredbom o određivanju poslova bezbednosne zaštite određenih lica i objekata, u skladu s kojom je predsednik Republike odlučio da njegovu kontraobaveštajnu zaštitu obavlja Bezbednosno-informativna agencija. Podaci od značaja za planiranje mera zaštite predsednika Republike do kojih Vojnobezbednosna agencija dođe realizacijom zadataka iz svoje nadležnosti pravovremeno se ustupaju nosiocima njegove bezbednosne zaštite.
Koliko je slučajeva korupcije ili organizovanog kriminala otkriveno u sistemu odbrane otkako ste direktor VBA?
U mom dosadašnjem mandatu, Vojnobezbednosna agencija nije registrovala slučajeve organizovanog kriminala u sistemu odbrane i prema njemu. U saradnji sa srodnim službama i nadležnim tužilaštvom, presečeno je pet slučajeva korupcije, jedan u oblasti nabavke naoružanja i vojne opreme, drugi u oblasti prodaje viškova naoružanja i vojne opreme (u oba slučaja stvarani su uslovi za favorizovanje konkretnog ponuđača), treći u oblasti raspolaganja poljoprivrednim zemljištem (organizovanje zajedničke proizvodnje na štetu vojne ustanove), zatim u oblasti zdravstva (posredovanje u hospitalizaciji, dobijanje provizija na ime izdavanja recepata, usmeravanje pacijenata za nabavku zdravstvenih pomagala prema favorizovanim dobavljačima i drugo) i, na kraju, u oblasti rešavanja statusnih pitanja (prijem u radni odnos, postavljanja na dužnost, prekomande i slično). U vezi s tim, podneli smo pet krivičnih prijava i dve dopune krivičnih prijava protiv ukupno 25 lica (tri oficira, četiri penzionisana oficira, tri podoficira, pet vojnih službenika i deset civila). Sudski postupci su u toku.
Želim da istaknem da Vojnobezbednosna agencija veliku pažnju poklanja preduzimanju preventivnih mera, čije se sprovođenje zasniva na uspostavljanju veoma uspešne saradnje i koordinacije sa organima rukovođenja, komandovanja i srodnim službama. Na osnovu toga, preduzimane su sistemske, organizacione i druge mere za uspostavljanje procedura na nivou Ministarstva odbrane i Vojske Srbije.
Takođe, u okviru suprotstavljanja kriminalnoj delatnosti u Ministarstvu odbrane i Vojsci Srbije istakao bih i veoma uspešnu i konstruktivnu saradnju Vojnobezbednosne agencije sa srodnim službama i nadležnim tužilaštvima.

Rakovica, mesto hodočašća
Radovi u kamenolomu nadomak manastira Rakovice svojevremeno su toliko zabrinuli igumaniju Evgeniju da je, brinući se za bezbednost svetinje, potražila pomoć čak i u resornom ministarstvu. Sastali su se tim povodom tadašnji poglavar SPC patrijarh Pavle i nadležni ministar Velimir Ilić.
„Nemojte se bojati za Rakovicu, ja ću je zaštiti!”, rečeno je na tom sastanku. Iako zvuči kao ministarsko obećanje, ove reči utehe ustvari je izgovorio patrijarh Pavle, a kasnije prepričavao ministar Ilić. Niko tada nije znao da je patrijarhova želja bila da bude sahranjen upravo u porti manastira Rakovica. Danas gotovo neverovatno zvuči da bi bilo kakvi radovi mogli da ugroze ovu svetinju koju svakodnevno posećuje veliki broj vernika poklanjajući se senima 44. poglavara srpske crkve.
Više stotina vernika očekuje se i sutra u ovoj beogradskoj svetinji, kada se navršava šesta godina od upokojenja patrijarha Pavla.
– Ovde je svakodnevno mnogo poklonika, ne samo 15. novembra, na godišnjicu patrijarhove smrti – kaže otac Aleksandar Milutinović, jedan od sveštenika u ovom hramu.
Život sestrinstva donekle se promenio, a neke od monahinja dobile su nova poslušanja: da dočekuju posetioce, upoznaju ih sa istorijom manastira i životom patrijarha Pavla.


Izgradnja hrama u Resniku

Osim što ga posećuju poklonici, manastirska crkva u Rakovici praktično je sedište parohije za naselje Resnik. U ovom delu Rakovice živi čak 20.000 ljudi, a crkve nema, što znači da oni sve svoje verske potrebe, poput sečenja kolača ili krštenja, obavljaju u manastiru. Uočivši potrebe žitelja Resnika, pre dve godine, po blagoslovu patrijarha Irineja, počela je gradnja parohijskog doma sa kapelom, višenamenskom salom i kancelarijom. – U planu je i podizanje hrama posvećenog Svetom Nikolaju Žičkom. Verujemo da će osvećenje temelja biti pred leto naredne godine – kaže otac Aleksandar Milutinović.

– Manastir je u poslednjih šest godina postao mesto hodočašća pravoslavnih vernika, kako iz Srbije, tako i iz drugih zemalja. Nedeljom je porta prepuna – kaže otac Aleksandar.
Inače, pored patrijarha Pavla sahranjen je i još jedan poglavar SPC – patrijarh Dimitrije.
– Za naš manastir čulo se ne samo u okvirima SPC već i šire, u našim sestrinskim, pomesnim pravoslavnim Crkvama – naglašava ovaj sveštenik.
I zaista, svaka visoka pravoslavna delegacija, koja dolazi u posetu SPC, obavezno obiđe i grob patrijarha Pavla.
Prošle godine, na primer, pomen u manastiru Rakovici služio je patrijarh moskovski i sve Rusije Kiril koji je u našu zemlju došao sasvim drugim povodom, da osvešta spomenik caru Nikolaju Drugom Romanovu.
Takođe, poglavari nekoliko pravoslavnih crkava, među kojima je bio i vaseljenski patrijarh Vartolomej, pre dve godine učestvujući u obeležavanju 1.700 godina od donošenja Milanskog edikta, posetili su i Rakovicu.
Patrijarh Pavle bio je na visini dostignuća savremenih bogoslovskih znanja uz jednostavnost koja je osvajala ljude, naglašava sveštenik Aleksandar. Nedavno je, na predstavljanju knjige „Vujanski krst patrijarha Pavla”, protođakon Radomir Rakić podsetio da je patrijarh Pavle bio izuzetan liturgičar i da su njegovi radovi o istoriji bogosluženja poznati ne samo u našoj crkvi već i širom vaseljene, kako se izrazio.
Takođe, zalaganjem patrijarha Pavla, dobili smo novi prevod Novog zaveta, takozvani sinodski.
U brojnim anegdotama o njegovoj skromnosti često se zaboravlja ono na šta je podsetio otac Radomir Rakić – da je 44. poglavar SPC bio veliki naučnik, biblista, prevodilac, dogmatski i etički pisac sa velikim stvaralačkim opusom, a radio je i na crkvenom pesništvu.
– Još za života bio je čovek bogosluženja i molitve. To je ostao i danas kada se oko njegovog groba okuplja veliki broj ljudi koji ga pamte i doživljavaju kao sveca. Njegovo nasleđe veoma je obimno, a imao je izgrađene stavove u vezi sa najbitnijim pitanjima crkvenog života u savremenom svetu – napominje otac Aleksandar.

I iz vrtića traže jednokratnu pomoć i povišicu plate
Samostalni sindikat predškolskog vaspitanja i obrazovanja Srbije zakazao je za 20. novembar protestni skup ispred Vlade Srbije. Okupljeni će u ime 23.000 zaposlenih u ovoj oblasti zatražiti da premijer Aleksandar Vučić primi predstavnike sindikata, kako bi se razgovaralo o isplati jednokratne pomoći i povećanju plata.
Ljiljana Kiković, predsednica navedenog sindikata, kaže za naš list da je država zaobišla zaposlene u predškolskim ustanovama koji takođe pripadaju prosveti, a pri tom rade u prebukiranim vrtićima sa najosetljivijom kategorijom dece.
– Kada nam je smanjivana plata, rečeno nam je da smo deo prosvete i da treba da podnesemo teret štednje kao i svi ostali u prosveti. Sada, kada se povećavaju plate, nas je jednokratna pomoć i povećanje plata zaobišlo, jer se odgovornost prebacuje na lokalnu samoupravu. Zato tražimo jednokratnu isplatu u iznosu od 7.000 dinara za sve zaposlene u predškolskim ustanovama, povećanje plata od januara 2016. godine za četiri odsto i smenu ministra Srđana Verbića zbog neodgovornog i ignorantskog odnosa prema problemima u predškolskoj delatnosti – kaže Kikovićeva.
Od 23.000 zaposlenih u 165 predškolskih ustanova, više od 10.000 su vaspitači, a medicinskih sestara je oko 3.500. Oni imaju samo jedan sindikat, sa oko 9.000 članova, a pošto su plate u nadležnosti Ministarstva lokalne samouprave, nisu bili u mogućnosti da se sa četiri reprezentativna sindikata prosvetnih radnika bore za svoje interese tokom pregovora sa ministrom Verbićem.
Na nezavidan položaj zaposlenih u predškolskim ustanovama ukazali su i prof. dr Tomislav Živanović, u ime GSPRS „Nezavisnost“, kao i Sindikat obrazovanja Srbije. SOS je zatražio od vlade, tj. ministara prosvete i finansija, da pošalje obavezujuće uputstvo lokalnim samoupravama da u skladu sa mogućnostima isplate jednokratnu pomoć zaposlenima u predškolskim ustanovama, jer oni u nekim mestima primaju manje plate od zaposlenih u školama.
Kiković, koja je i sama vaspitač, kaže da su slali pisma na adresu nekoliko ministara i premijera, obijali pragove oba ministarstva nadležna za predškolce, ali bez uspeha.

Zaposleni u predškolskim ustanovama van Beograda imaju plate manje od uredbom garantovanih 40.000 dinara, a negde kasne i po četiri meseca

– Bukvalno nemamo kome da se obratimo, a na lokalu rade sa nama šta hoće, što se najbolje vidi po platama. One su 40.000, to je zakonski minimum i mi smo izjednačeni sa učiteljima u osnovnim školama, ali je problem u lokalnim samoupravama koje plate ne isplaćuju, čak i kada im država prebaci novac. Zaposleni u vrtićima u Zaječaru, primera radi, tek su dobili poslednji deo maja, a opštinari su sebi isplatili plate – navodi Kiković.
Njena koleginica, Divna Lakićin, koja radi u PU „Dečija radost“ u Pančevu, ističe da je glavni problem veliki broj upisane dece, van svih zakonskih normativa.
– Pre nekoliko godina je uvedena inkluzija, što je povećalo broj mališana, ali istovremeno država nije obezbedila asistente. Tako se dešavaju situacije da u grupi imamo po dvoje-troje dece sa problemima u razvoju, pa se sami, bez pomoći asistenata snalazimo kako znamo i umemo – kaže Lakićin.
Ona kao primer navodi Kanadu ili Norvešku, gde su u grupama od osmoro do desetoro dece, a u Srbiji su uobičajene grupe od 45 dece, naročito u Beogradu.
– U Pančevu i u vrtiću u kom radim uslovi rada su zadovoljavajući, imamo redovne plate i relativno smo dobro opremljeni. Imamo sreće da radimo u objektu koji je veliki, namenski građen, ali nije tako u većini slučajeva. U Nišu je, recimo, katastrofa. Ljudi su razočarani i osećaju se loše jer ispada kao da mi nismo prosveta – ističe ova vaspitačica.
Po mišljenju sagovornice, koja je i član Odbora predškolskih ustanova GSPRS „Nezavisnost“, država bi ozbiljno morala da se pozabavi ovim segmentom obrazovanja i da već jednom odredi kome predškolstvo pripada, a ne da ih šetaju između Ministarstva prosvete, lokalne samouprave ili Ministarstva za boračka i socijalna pitanja, pod čijom „kapom“ su takođe bili.
Vaspitači koji rade u vrtićima u Beogradu kažu da je tačno da oni imaju redovne i malo veće plate u odnosu na ostatak Srbije, ali dodaju i da su van Beograda bolji uslovi rada, jer su grupe sa manjim brojem dece. Kao primer navode i situaciju od pre nekoliko godina kada su radile sa po 30 dece u grupi, što je takođe bilo jako teško, a da danas imaju više od 40, što znači da nema šanse da se sa svakim detetom radi individualno.
– Nije tačno da se mi po čitav dan samo igramo, iako to jeste bitan deo našeg rada. Kao da svi zaboravljaju da se deca ne rađaju sa sedam godina i da obrazovanje ne počinje od prvog razreda – ističe Divna Lakićin.
Na naše pitanje da li postoji mogućnost da se povećaju plate i zaposlenima u predškolskim ustanovama, u Ministarstvu prosvete su nam objasnili da su osnivači javnih predškolskih ustanova lokalne samouprave i da „osnovica za obračun i isplatu plata u predškolskim ustanovama ne može biti niža od osnovice za obračun i isplatu u osnovnom obrazovanju i vaspitanju“. Ona, međutim, „može biti uvećana iz sredstava koja ostvari ustanova ili jedinica lokalne samouprave“.
U budžetu Republike Srbije obezbeđuju se sredstva za pripremni predškolski program u godini pred polazak u školu.
    </div>
    <div id="magazin">
O prenošenju arapskog člana u naš jezik
Na­še no­vi­ne su već de­ce­ni­ja­ma pre­pu­ne ve­sti sa Bli­skog is­to­ka, a isto to­li­ko na­ši sr­bi­sti i ara­bi­sti ba­ve se pi­ta­njem tran­skrip­ci­je ime­na i na­zi­va iz arap­skog je­zi­ka. Naj­slo­že­ni­ji pro­blem pri pre­no­še­nju an­tro­po­ni­ma i to­po­ni­ma iz arap­skog u srp­ski je­zik je­ste tran­skrip­ci­ja od­re­đe­nog čla­na, tj. mor­fe­ma „al-“, ko­ji pred­sta­vlja in­te­gral­ni deo ime­na i pi­še se za­jed­no sa njim u vi­du pre­fik­sa. Shod­no to­me na­ši ara­bi­sti za­la­ga­li su se, u pri­la­go­đe­nom pi­sa­nju, za tran­skrip­cij­sku va­ri­jan­tu čla­na al/el odvo­je­nu po­vla­kom od ime­ni­ce na ko­ju se on od­no­si, što je prak­sa u mno­gim evrop­skim je­zi­ci­ma. 
Me­đu­tim naš Pra­vo­pis (2010) po­nu­dio je sa­svim dru­ga­či­je nor­ma­tiv­no re­še­nje – ob­lik el/El bez po­vla­ke – Šat el Arab, El Ala­mejn, i pre­po­ru­čio nje­go­vo iz­o­sta­vlja­nje u ne­kim slu­ča­je­vi­ma – Asad, Ri­jad, Gum­hu­ri­ja  (str. 183-184; 64). 
I po­red utvr­đe­ne ka­kve-ta­kve pra­vo­pi­sne nor­me u prak­si vla­da ve­li­ko ša­re­ni­lo, ne­u­jed­na­če­nost i pro­iz­volj­nost u pre­no­še­nju arap­skog od­re­đe­nog čla­na. Glav­ni uzrok to­me je­ste pre­u­zi­ma­nje arap­skih re­či pre­ko je­zikâ-po­sred­ni­ka, da­nas naj­če­šće en­gle­skog, či­me u naš je­zik ula­ze i nji­ho­vi tran­skrip­cij­ski mo­de­li. 
U na­šim pi­sa­nim me­di­ji­ma arap­ski od­re­đe­ni član pre­no­si na raz­li­či­te na­či­ne – Al Dža­zi­ra i Al-dža­zi­ra; Al Ka­ida, Al ka­i­da i Al-ka­i­da; Al Jom el Sa­bea; al-Ala­gi i Al-Ala­gi; al-Asa­da, Asad i el Asad; al-Si­si i el Si­­si; Ga­da­fi, El Ga­da­fi, el Ga­da­fi, al Ga­da­fi, el-Ga­da­fi, al-Ga­da­fi; Šarm el-Še­ik, Ra­ba el Mah­di, El Va­tan. 
Sre­će se i va­ri­jan­ta ul – Sa­lam ul Tan­mi­ja, Sejf ul-Arab, Ul Arab. Evo i ne­ko­li­ko pri­me­ra u ko­ji­ma su po­što­va­ni fo­net­ski za­ko­ni ve­za­ni za od­re­đe­ni član – Es Saj­der, Az Zi­tan, Madž­lis aš-šu­ra, En-nah­da, an-Ni­sa, Ra­mlat as Sa­ba­tin, Ar-Rai, Hizb ut Ta­hrir. Ima i slu­ča­je­va gde je član pi­san za­jed­no sa ime­nom – Ha­mid Ab­du­lah Al­dar, Na­bil Ela­ra­bi, Ka­lat al­ham­bra. Ka­ko se u na­šem Pra­vo­pi­su član tre­ti­ra kao po­moć­na reč, na­šli smo i lič­no ime gde je me­njan po pa­de­ži­ma – El Auodeh Mo­u­a­fek/Ela Auode­ha Mo­u­a­fe­ka. 
Na­ve­de­ni pri­me­ri ja­sno sve­do­če o neo­p­hod­no­sti stva­ra­nja sta­bil­nog i ujed­na­če­nog si­ste­ma tran­skri­bo­va­nja ono­ma­sti­ke iz arap­skog je­zi­ka, a u okvi­ru to­ga i pre­ci­znih tran­skrip­cij­skih re­še­nja za pre­no­še­nje arap­skog od­re­đe­nog čla­na ko­ja će, pre sve­ga, uzi­ma­ti u ob­zir nje­go­vu pra­vu pri­ro­du. 
-----
Halife i kalife, Osmanlije i Otomani
Dovoljni su nam otomani na kojima ćemo udobno sedeti ili leškariti. Uz dobru knjigu, naravno
Pro­blem pre­no­še­nja re­či iz arap­skog je­zi­ka ak­tu­e­li­zo­van je kod nas po­sled­njih de­ce­ni­ja pro­šlog ve­ka, ka­da su na­ši is­tak­nu­ti ara­bi­sti i sr­bi­sti u vi­še struč­nih ra­do­va po­nu­di­li ra­ci­o­nal­na i ce­lis­hod­na re­še­nja za su­štin­ska pi­ta­nja pri­la­go­đe­nog pi­sa­nja ko­ja su ka­sni­je ušla u po­se­ban čla­nak u Pra­vo­pi­su srp­sko­ga je­zi­ka (1993. i dru­ga). Deo tog član­ka po­sve­ćen je us­po­sta­vlja­nju op­ti­mal­nog gla­sov­nog iz­jed­na­ča­va­nja fo­net­ske ekvi­va­len­ci­je iz­me­đu dva je­zi­ka, pri če­mu je ak­ce­nat sta­vljen na raz­u­đe­ni arap­ski kon­so­nan­ti­zam, sa­sta­vljen od 28 fo­ne­ma gla­so­va, od ko­jih go­to­vo po­lo­vi­na ne po­sto­ji u srp­skom. Pri iz­na­la­že­nje naj­bli­žih srod­nih gla­so­va za njih u stan­dard­nom srp­skom je­zi­ku, ko­ji da­je pred­nost po­stup­ku pri­la­go­đe­nog pi­sa­nja, bi­la su neo­p­hod­na od­re­đe­na pri­la­go­đa­va­nja na­šoj pra­vo­pi­snoj nor­mi. U naj­ve­ćem bro­ju slu­ča­je­va za arap­ske kon­so­nan­te da­ta su ade­kvat­na re­še­nja, ali ima i od­stu­pa­nja; npr. kod struj­nog su­gla­sni­ka h po­nu­đe­na za­me­na je h (182), ali se u pri­me­ri­ma ja­vlja i k. U Reč­ni­ku uz Pra­vo­pis od­red­ni­ca je ka­lif, a uz nju idu i li­ko­vi ha­lif, ka­li­fa, ha­li­fa i na­po­me­na „iz­vor­no je h-“ (340). 
Po­ja­va vi­še ob­li­ka za arap­sku ime­ni­cu ha­lī­fa (za­stup­nik; za­me­nik), po­sle­di­ca je to­ga što je iz­vor­na ime­ni­ca ušla u srp­ski po­sred­stvom tur­sko­o­sman­skog, u ob­li­ku: ha­li­fa, sva­ka­ko naj­bo­ljem tran­skrip­cij­skom re­še­nju, i u ob­li­ku ka­lif(a) pre­ko evrop­skih je­zi­ka gde se to h tran­skri­bu­je kao kh/ch/→k/c. Od tog li­ka u evrop­skim je­zi­ci­ma na­sta­le su iz­ve­de­ni­ce: caliphe→ca­lip­ha­te u en­gle­skom, calife→ca­li­fat u fran­cu­skom ili Ka­lif→Ka­li­fat u ne­mač­kom, a po toj ana­lo­gi­ji i kod nas ha­li­fat/ka­li­fat (ar. hi­lā­fa, za­stu­pa­nje; na­sle­đi­va­nje; ha­li­fat). 
Istim pu­tem sti­gao nam je i du­blet še­ih/še­ik, (ar. šayh, sta­rac, sta­ri­na; po­gla­vi­ca; uči­telj; du­hov­ni vo­đa). Me­đu­tim, kod ovog pa­ra do­šlo je i do se­man­tič­kog i funk­ci­o­nal­nog ra­slo­ja­va­nja pa ob­lik še­ih/šejh (mn. še­i­ho­vi/šej­ho­vi) zna­či: po­gla­var mu­sli­man­ske ver­ske za­jed­ni­ce; sta­re­ši­na der­vi­škog re­da; uči­telj; a še­ik (mn. še­i­ci): sta­re­ši­na, po­gla­var, še­ik. 
U po­sled­nje vre­me u štam­pi sre­će­mo i skra­će­ni na­ziv za Mu­sli­man­sku bra­ću – Ikvan (ar. ’Ih­wān, bra­ća), sti­gao pre­ko en­gle­skog. Ka­ko je ovo no­vi­ja, di­rekt­na po­su­đe­ni­ca, bi­lo bi bo­lje da se u na­šoj prak­si pri­hva­ti­ti ob­lik bli­ži iz­vor­ni­ku: Ihvan.  
I pri­de­vi osman­ski i oto­man­ski, na­sta­li od arap­skog ime­na ’Utmān, ušli su u srp­ski po­sred­stvom dva je­zi­ka po­sred­ni­ka: osman­skog i en­gle­skog. Arap­ski me­đu­zub­ni struj­ni su­gla­snik t je u osman­skom adap­ti­ran kao s, a ime kao Osman. Od ime­na je iz­ve­den pri­dev osman­ski, a od nje­ga ime­ni­ca Osman­li­ja/Osman­li­je. Su­gla­snik t pre­no­si se u evrop­skim je­zi­ci­ma, po nji­ma svoj­stve­nim tran­skrip­cij­skim nor­ma­ma, kao th/dh/t, pa je ta­ko u en­gle­skom, gde on ina­če i po­sto­ji, na­stao pri­dev ot­to­man, kod nas adap­ti­ran kao oto­man­ski. Za­hva­lju­ju­ći „zna­nju i ume­ću“ po­je­di­nih „pre­vo­di­la­ca“ po­sled­njih go­di­na po­ja­vi­la se iz­ve­de­ni­ca i od nje­ga: Oto­man/Oto­ma­ni, ko­joj sva­ka­ko ne tre­ba do­zvo­li­ti da za­vla­da na­šom tran­skrip­cij­skom prak­som. Do­volj­ni su nam oto­ma­ni na ko­ji­ma će­mo udob­no se­de­ti ili le­ška­ri­ti. Uz do­bru knji­gu, na­rav­no.
*Pro­fe­sor Fi­lo­lo­škog fa­kul­te­ta Uni­ver­zi­te­ta u Be­o­gra­du
    </div>
    <div id="zdravlje">
Oboleli od žutice tipa Ce sami plaćaju testove
Od žutice tipa Be, hroničnog zapaljenja jetre izazvanog virusom, u Srbiji, prema proceni lekara, u svakom trenutku boluje od dva do sedam odsto stanovništva. Dobra vest je da za ovo oboljenje ima svih potrebnih lekova, a čak postoji i vakcina koja nas štiti od ovog opasnog virusa. U našoj zemlji vakcinu protiv hepatitisa Be dobija svako novorođenče, ali se obavezno vakcinišu i tinejdžeri u sedmom razredu, čime dobijaju doživotnu zaštitu. Seksualni kontakt je najčešći način prenošenja ovog virusa, ali se bolest može dobiti i preko inficiranih igala, ali i kod stomatologa, pedikira, manikira i u salonima za tetovažu.
Sasvim druga priča je sa hroničnim zapaljenjem jetre, izazvanim virusom Ce: preventivna vakcina ne postoji, a već duže ni u jednom kliničkom centru u Srbiji ne sprovodi se odgovarajuće lečenje.
Prof. dr Dragan Delić, infektolog iz Klinike za infektivne i tropske bolesti Kliničkog centra Srbije u Beogradu, priznaje da svoje pacijente već mesecima ne leči po protokolima evropske konferencije za lečenje obolelih od hepatitisa Ce, koje je Srbija prihvatila.
– Na klinici nemamo testove kojima se utvrđuje efikasnost terapije kod obolelih od hepatitisa Ce. Nije bolje ni u drugim zdravstvenim ustanovama – kaže za „Politiku” dr Delić.
U Srbiji jedan procenat stanovnika ima hepatitis C, podmuklu bolest koja dugo protiče bez simptoma i otkiva se slučajno, na primer, prilikom dobrovoljnog davanja krvi. Ako se bolest ne leči, naš sagovornik kaže da kod 20 odsto obolelih dovodi do ciroze jetre, koja može da preraste u smrtonosni karcinom. Zato je veoma važno na početku lečenja odrediti koncentraciju virusa Ce u krvi, za šta je potreban takozvani „pi si ar” test, koji državne laboratorije nemaju.
Dr Delić objašnjava da je problem nastao zbog toga što klinički centri neredovno kupuju materijal potreban da se u laboratoriji urade ovi testovi, kako za obolelog na početku lečenja, tako i tokom terapije. Kad pacijenti dobiju skupu kombinovanu terapiju, u četvrtoj, 12. i 24. nedelji lečenja, potrebno je pratiti koncentraciju virusa u krvi. Na osnovu toga, lekar utvrđuje da li je terapija efikasna. Ako nije, ona se prekida. Ako nije dovoljno efikasna, lekar određuje da se terapija produži. Ukoliko je izuzetno efikasna, terapija može da se skrati. Od toga zavisi da li će lečenje trajati 48 nedelja (gotovo godinu dana) ili samo 24 nedelje.
– Nikome terapija nije uskraćena, ali ove bolesnike, slikovito rečeno, lečim „u mraku”. U ovom trenutku na klinici nemamo ni jedan jedini test. Krv od pacijenata, uzeta za analizu, stoji u frižiderima i kada testovi budu nabavljeni biće urađena analiza. Do tada, ostaje mi samo da nastavim da pacijentu dajem terapiju, iako to možda više nije neophodno – kaže dr Delić.
Zašto je bitno da terapija ne traje duže nego što je neophodno, objašnjava Uroš Rajaković, sekretar udruženja „Kronos”, koje okuplja obolele od hepatitisa Ce i ima oko 500 članova.
– Terapija je veoma iscrpljujuća: za najčešći genotip virusa hepatitisa Ce tokom 48 sedmica jednom nedeljno se prima injekcija. Terapiju prate nesanica, umor, samoubilačke ideje, nedostatak koncentracije... Pri tome ne znamo da li je terapija uopšte efikasna i da li se može njeno trajanje skratiti. Neko može da nastavi sa studiranjem ili poslom, neko ne može – kaže za „Politiku” Rajaković.
Kako ističe, nestašica „pi si ar” testova traje već godinu i po dana, pa mnogi od obolelih koji su u mogućnosti analizu obave u privatnim laboratorijama. Analiza košta oko 16.000 dinara, a potrebno je da se ponovi najmanje tri puta tokom i jednom po završetku lečenja.
Kako je „Politici” rečeno u Republičkom fondu za zdravstveno osiguranje, pacijenti nemaju mogućnost da preko RFZO-a refundiraju ove troškove, jer je nabavka „pi si ar” testova u nadležnosti zdravstvenih ustanova, koje su bile obavezne da planiraju i sprovedu njihovu nabavku. Kako naglašavaju, za ovu godinu obezbedili su dovoljnu količinu testova za uvođenje pacijenata u terapiju. Problem je što infektolozi moraju da proveravaju efikasnost terapije, a za to im je potrebna dodatna količina testova. I za te svrhe je, tvrde u RFZO-u, novac obezbeđen, ali su ga klinički centri utrošili za nabavku medicinskog materijala i potrepština za koje su procenili da su im u datom trenutku potrebniji.
Ipak ima nagoveštaja da će se ovo „vrzino kolo” uskoro razmrsiti – tako su barem nadležni obećali pacijentima.
Zdravstvene ustanove će same, preko tendera, nabavljati dovoljan broj testova, a ne da čekaju da ih dobiju u vidu donacija od farmaceutske kompanije, kakva je pogrešna praksa vladala do sada.
    </div>
    <div id="politika">
Majčinski odnos EU prema Prištini
Kada bi Ustavni sud Srbije kojim slučajem ustanovio da je Sporazum o Zajednici srpskih opština u neskladu sa najvišim pravnim aktom zemlje, da li bi Ulrike Lunaček i tada mirno zaključila da je onda potrebno promeniti dogovoreno u Briselu? A upravo je to zatražila potpredsednica Evropskog parlamenta i izvestilac za Kosovo, komentarišući odluku ustavnog suda Kosova da suspenduje primenu Sporazuma o ZSO do konačne ocene da li je u skladu sa ustavom Kosova.
Ona je kazala da potez suda nije neprijateljski akt prema Srbiji, a upravo tako Beograd doživljava ovo odlaganje primene sporazuma, u koji je, inače, uložio sav svoj politički kredibilitet. Ulrike Lunaček, kao evropski parlamentarac, ne mora da vodi računa o tome i ne mora da bude uzdržana poput nekih briselskih birokrata, kao što nije bila ni do sada, bez zadrške podržavajući kosovsku nezavisnost.
Ulrike Lunaček je mnogo naklonjenija Prištini nego što je bilo koji izvestilac EP za Srbiju ikad bio prema Beogradu, pogotovo svojevremeno Jelko Kacin. Njih dvoje simbolizuju dvostruki aršin EU na našem prostoru. Istine radi, Kacinov naslednik, aktuelni izvestilac EP za Srbiju Dejvid Mekalister, ovde se vidi kao mnogo objektivniji tumač srpskih prilika.
Međutim, dobar poznavalac prilika u EP kaže da su stavovi Lunačekove „više prokosovski nego antisrpski, jer ona želi da osnaži kosovsku državu kao građansku državu Srba i Albanaca”. On ističe da se od nje, koja kao poslanik može slobodno da iznosi stavove, ipak očekuje da sa mesta potpredsednice EP i izvestioca za Kosovo ima izbalansiran stav. Naš sagovornik otkriva i da se ona nalazi i iza predloga da pozivni telefonski broj za Kosovo ide preko Austrije, lobirajući za to.
Moglo bi se reći da njena autonomnost i samouverenost, koje je iskazala i nedavno kritikujući evropskog komesara Johanesa Hana što konferenciju o slobodi medija nije zakazao pre izbora u Turskoj, nisu bez osnova. U EP je došla kao poslanik (Partije zelenih) sa najvećom podrškom birača. Dugogodišnji je aktivista nevladinog sektora Austrije, gde je bila veoma angažovana u lezbijskim organizacijama.
Među mnogim ovogodišnjim njenim porukama podrške i razumevanja upućenim Prištini ističe se i zalaganje za liberalizaciju viznog režima EU za Kosovo. Lobirala je i za prijem Kosova u Unesko, a svojevremeno je tražila da Beograd primi Tačija kao što je Tonija Blera. Nije propuštala prilike ni da poziva pet članica EU koje nisu priznale Kosovo – da to učine. Uz česte opomene Beogradu da će priznanje Kosova biti uslov za ulazak u EU, ona je pozivala Srbe sa KiM da se izjasne kao građani Kosova.

Majkl Kirbi: Pretpostavljam da su dve strane, kada su potpisivale Briselski sporazum, vodile računa o tome da li je u skladu sa njihovim zakonima i ustavima.

Za razliku od nje, kada je reč o aktuelnoj suspenziji Sporazuma o ZSO, ambasador SAD u Srbiji Majkl Kirbi ne samo da ne veruje da će se Priština usuditi da ga poništi već očekuje da će ustavni sud Kosova potvrditi njegovu ustavnost, kao što je i ranije činio sa drugim delovima Briselskog sporazuma. Kirbi je juče u razgovoru sa grupom novinara u Beogradu, kako prenosi Beta, naglasio da je Briselski sporazum važan u svim aspektima i izrazio nadu da će dve strane pronaći način da nastave dalje. Na pitanje da li bi sporazum o ZSO mogao biti promenjen, ambasador SAD je rekao da ne može da spekuliše šta će se dogoditi ako sporazum bude ocenjen kao neustavan. Dodao je, međutim, da pretpostavlja da su dve strane kada su potpisivale sporazum vodile računa o tome da je u skladu sa njihovim zakonima i ustavima.
Da li je baš tako?
Recimo, dr Tanasije Marinković, vanredni profesor Pravnog fakulteta Univerziteta u Beogradu je, ubrzo po potpisivanju Sporazuma o ZSO, ocenio da bi ustavni sud Kosova imao šta da kaže o njemu. Poredeći ovaj dokument sa normama kosovskog ustava, zaključio je da se ovim međunarodnim ugovorom utiče na unutrašnje ustrojstvo Kosova, pa se „samim tim narušava njegova nezavisnost, odnosno suprematija njegovog ustava”. To jest, kako kaže za „Politiku”, veliko je pitanje kako će se taj ugovor implementirati u kosovski ustavni poredak jer je u suprotnosti sa ustavnim sistemom Kosova.
Nasuprot u laičkoj javnosti uvreženom mišljenju da je međunarodno pravo uvek iznad nacionalnog, profesor  Marinković ističe da su retki ustavi koji daju primat tom pravu na takav način da stavljaju međunarodne ugovore iznad ustava. Izuzetak u tom pogledu je Ustav Holandije.
„Uglavnom ustavi, kao što i naš to čini, proklamuju da je ustav najviši pravni akt, a međunarodnim ugovorima daju nadzakonsku snagu. Međutim, u praksi i najuglednijih evropskih država, onih koje su primer vladavine prava, kao što su Francuska, Nemačka i slične, dešava se vrlo često da se menja ustav kada se oceni da ugovor koji treba da se zaključi nije u skladu sa njim. Dakle, ustav se promeni, kako bi potom mogao da se ratifikuje određeni međunarodni ugovor. To je bio slučaj sa ratifikacijom međunarodnih ugovora Evropske unije, kao što je, na primer, ugovor iz Mastrihta”, ukazuje on.
Tako se i dalje, kako objašnjava, prividno održava utisak o hijerarhijskoj superiornosti ustava, iako u suštinskom smislu dolazi do usklađivanja ustava sa međunarodnim ugovorom.

Tanasije Marinković: U praksi i najuglednijih evropskih država, onih koje su primer vladavine prava, kao što su Francuska, Nemačka i slične, dešava se vrlo često da se menja ustav kada se oceni da ugovor koji treba da se zaključi nije u skladu sa njim.

Na balkanskim prostorima ne drži se mnogo do formalnosti i kada je reč o osnovnom zakonu. Toga nije bilo čak ni kada se ustavi sastavljaju pod međunarodnom kapom, poput dejtonskog Ustava Bosne i Hercegovine, koji je napisan u Aneksu 4 Dejtonskog sporazuma.
Dr Darko Simović, vanredni profesor Kriminalističko-policijske akademije u Beogradu, ukazuje da je, radi okončanja građanskog rata u BiH, Dejtonskim ustavom konstituisana svojevrsna etnička konsenzus demokratija tri konstitutivna naroda, zbog čega su pojedina institucionalna rešenja ovog ustava u neskladu sa Evropskom konvencijom, koja zabranjuje diskriminaciju. To je potvrdio i Evropski sud za ljudska prava u Strazburu 2009, u predmetu Sejdić i Finci protiv BiH. Dejtonska ustavna rešenja koja predviđaju da samo pripadnici konstitutivnih naroda (Bošnjaci, Srbi i Hrvati) mogu biti birani u državno Predsedništvo i Dom naroda (gornji dom) Parlamentarne skupštine BiH, rekao je sud, stavljaju u diskriminatorni položaj pripadnike svih drugih etničkih zajednica.
„Bez obzira na takvu odluku suda, do promene ustavnih rešenja nije došlo jer je za tako nešto potrebna saglasnost sva tri konstitutivna naroda. Budući da oni imaju dijametralno suprotne stavove prema budućnosti BiH, tako nešto nije realno očekivati, jer svaka priča o ustavnim promenama provocira otvaranje Pandorine kutije”, kaže prof. Simović.
    </div>
    <div id="vesti">
Asad: „Isto se događa u Siriji već pet godina“
U mnoštvu gotovo identičnih saučešća koja su uz apsolutnu podršku juče upućena Francuskoj, najosobenije je bilo ono ispunjeno prekorima koje je izgovorio sirijski predsednik Bašar el Asad. On nije propustio priliku da oceni kako je širenju terorizma doprinela pogrešna politika Pariza, bivšeg sirijskog kolonijaliste, koji je danas najglasniji protivnik Asadovog režima među zapadnim prestonicama.
 „U Francuskoj se desilo ono što se dešava u Siriji već pet godina“, kazao je Asad, aludirajući na tamošnji rat u kojem se protiv njega bori i Islamska država (ID), osumnjičena da je odgovorna i za napade u Parizu. U razgovoru s grupom francuskih parlamentaraca koji trenutno borave u njegovoj zemlji u ranije zakazanoj poseti, prenosi Tanjug izveštaj Radija Evropa 1, sirijski predsednik je naglasio i da je upozoravao šta će se dogoditi u Evropi ali da „evropski zvaničnici nisu slušali“. Francuski predsednik Fransoa Oland, zaključio je Asad, „treba da promeni svoju politiku“.
„Pitanje koje se danas postavlja širom Francuske jeste li da je politika Francuske tokog proteklih pet godina bila ispravna? Odgovor je – ne“, rekao je Asad.
Odnos Pariza prema sirijskoj krizi od početka se razilazi s Asadovim stavom. I danas je Francuska poslednja od zapadnih sila upletenih u sirijski sukob koja ostaje pri zahtevu da se Asad, kao diktator odgovoran za izbijanje rata, mora momentalno povući kako bi mirovni proces mogao istinski početi, iako su Amerika, Velika Britanija i Nemačka u međuvremenu prihvatile mogućnost da sirijski predsednik zadrži funkciju u prvo vreme tranzicije ka novoj vlasti i smirivanju konflikta.
Ništa blaži Pariz nije ni prema ID, čije položaje u Siriji bombarduje iz vazduha od kraja septembra. Poslednji napadi francuske ratne avijacije, koji od ranije gađaju i tabore kalifata u Iraku, usredsredili su se na naftna polja pod kontrolom ID u istočnoj Siriji, s namerom da se ta organizacija spreči u nelegalnoj prodaji energenta koja im donosi velike prihode, neophodne za nastavak džihada.
Objavljujući početak vazdušnih udara u Siriji, za koje Francuska, naravno, nije pribavila poziv od Asadove vlasti, kao što ga je dobila od iračkih, Oland je kazao da je nalog vojsci za akciju dao u ime samoodbrane Francuske, čija je nacionalna bezbednost ugrožena. Time je podsetio na napad na redakciju časopisa „Šarli Ebdo“ i košer prodavnicu u Parizu uz januaru, zatim na junski upad u fabriku gasa u Lionu, u čijem krugu je nađeno i telo pored kojeg je bila odrubljena glava, te na čoveka koji je u avgustu otvorio vatru u prepunom vozu na liniji Pariz-Amsterdam.
Svi ti napadi su dovedeni u vezu sa islamistima a mediji su izveštavali i da je takođe u avgustu policija uhapsila francuskog državljanina, koji se vratio iz Sirije tri meseca ranije i islednicima je priznao kako je njegov plan bio da napadne - koncertnu halu u Parizu, što se naposletku dogodilo preksinoć.
Na vazdušnu intervenciju u Siriji Francuska je bila spremna još i pre dve godine, ali tada su se na meti zamalo našle trupe lojalne Asadu zbog verovanja da su bacale hemijsko oružje na predgrađa Damaska koja su predstavljala uporište opozicije, od čega su stradale stotine, prema najcrnjim procenama i gotovo 1.800 civila. Do vojne akcije protiv Asada tada nije došlo pošto je Amerika s Rusijom, koja je Asadov saveznik, postigla dogovor prema kojem se sirijska armija lišila svih svojih zaliha hemijskog oružja. Njegova upotreba, međutim, kao i drugi slučajevi u kojima se Asadu pripisuje masovno stradanje civila, svakako su jedan od predmeta istrage o ratnim zločinima u Siriji koje je Francuska na svoju ruku počela pre nekoliko meseci.

Marijanine suze
Simbol Francuske, Marijana, u suzama je posle ovonedeljnih tragičnih događaja u Parizu. Ne plače od straha, već od tuge za ubijenima i ranjenima, ali plače i iz frustracije. Frustracije jer su oni koje je Francuska primila, bilo u novije ili davno prošlo vreme, tako fundamentalno pogrešno razumeli svoju novu domovinu i njeno duboko uverenje da liberté, égalité i fraternité moraju da upravljaju državnim poslovima. Za Francuze te reči nisu samo politička retorika, one su železom otisnute na političkom telu Francuske u vatri koja je zapaljena u Bastilji I koja je oslobodila ovu zemlju represije jedne brutalne monarhije.
Francuska ni u ovoj generaciji, kao ni u ranijim, nije ispunila stremljenja Revolucije. Kao što je retko koja demokratska država na svetu ispunila nade I očekivanja svog naroda. Upravljanje državom je uostalom proizvod kompromisa. Svejedno, za mnoge od nas Francuska ostaje svetla tačka u sve mračnijem svetu, jer ta zemlja gaji duboko ukorenjen osećaj individualnosti sa kojim se neki teško mire, ali ga mnogi među nama prepoznaju kao fundamentalnu vrednost.
Nesrećni mladi ljudi iz najsiromašnijih predgrađa Pariza, nezaposleni I bez motivacije, lako postanu plen onih koji kroz mržnju tvrde da predstavljaju osvetnički raspoloženog boga koji će tobož da nagradi zločine izvršene u njegovo ime nebeskim rajem I desetodnevnom slavom na ovom svetu.  Njihovi lutkari tvrde da će tobož pravednički gnev I osveta uništiti francusko društvo I omogućiti im da preinače Francusku kako bi oni hteli.
Osim što opasno I duboko pogrešno tumače svoju miroljubivu I inkluzivnu religiju, ti trgovci brutalnošću I neznanjem ne razumeju da je upravo ono što oni najviše mrze u Francuskoj, ideja slobode, jednakosti I bratstva biti to što će Francuskoj omogućiti da preživi 13. novembar još složnija I jača. Marijanine su suze iz frustracije što je toliko njih umrlo I povređeno zbog potpunog nerazumevanja onoga što Francuska znači Francuzima I ostatku sveta.
Poslednja rečenica ratnih memoara generala De Gola govori o Francuskoj koju pritiskaju istorija, ratovi i revolucije ali koju duh preporoda obnavlja iz stoleća u stoleće.
 Francuski preporod će biti jači posle tragedije u Parizu. Živela Francuska.

Evropa se brani u Desetom arondismanu
Svet je u ne­ve­ri­ci. Zgro­žen. Obič­ni Pa­ri­ža­ni ko­ji su pe­tak ve­če pro­vo­di­li na kon­cer­ti­ma i u ka­fi­ći­ma, u mul­ti­kul­tur­nim de­lo­vi­ma gra­da, stra­da­li su od me­ta­ka i eks­plo­ziv­nih po­ja­se­va te­ro­ri­sta. Šok je još ve­ći ka­da se zna da se na­pad isla­mi­sta de­sio u sr­cu Evro­pe na­kon što je ta ista Evro­pa pro­ve­la ce­lo le­to ga­ze­ći sva svo­ja pra­vi­la da bi po­mo­gla mi­gran­ti­ma iz Si­ri­je.
Iako se za eska­la­ci­ju na­si­lja u Si­ri­ji mo­gu okri­vi­ti po­je­di­ne za­pad­ne pa i fran­cu­ska vla­da, ipak tre­ba ima­ti u vi­du da je EU po­ga­zi­la i Da­blin­ski spo­ra­zum da bi pri­mi­la sve Si­rij­ce ko­ji joj ku­ca­ju na vra­ta, pa uda­ri u pa­ri­skom De­se­tom i Je­da­na­e­stom aron­di­sma­nu iza­zi­va­ju ne­skri­ve­ni bes Evro­plja­na.
I po­red svih raz­li­ka, Evro­plja­ni su ju­če bi­li uje­di­nje­ni u sa­o­se­ća­nju s Fran­cu­skom. Bi­lo je ta­ko i u Sr­bi­ji. Za­po­sle­ni u fran­cu­skoj am­ba­sa­di u Be­o­gra­du bi­li su dir­nu­ti ka­da su vi­de­li da se is­pred nji­ho­ve zgra­de oku­plja­ju Be­o­gra­đa­ni ko­ji po­la­žu cve­će i pa­le sve­će. U znak so­li­dar­no­sti, grad­ska vla­da je na­lo­ži­la da se Most na Adi, Pa­la­ta „Al­ba­ni­ja” i spo­me­nik Po­bed­nik osve­tle u bo­ja­ma fran­cu­ske za­sta­ve.
Osim em­pa­ti­je, za­jed­nič­ko je i ose­ća­nje ugro­že­no­sti. Je­li­sej­ska pa­la­ta je pro­gla­si­la van­red­no sta­nje, uve­la gra­nič­ne kon­tro­le i iz­ve­la voj­sku i po­li­ci­ju na uli­ce, sa­ve­tu­ju­ći gra­đa­ni­ma da ne iz­la­ze iz ku­ća. Bel­gi­ja sa­ve­tu­je dr­ža­vlja­ni­ma da ne pu­tu­ju u Pa­riz bez „pre­ke po­tre­be”, Ru­si­ja je po­di­gla bez­bed­no­sne me­re na po­vi­še­ni stu­panj, Bri­ta­ni­ja je eva­ku­i­sa­la aero­drom „Ge­tvik”, a Ati­na je Fran­cu­skoj po­nu­di­la oba­ve­štaj­ne po­dat­ke o Si­rij­ci­ma ko­ji se na­la­ze u Grč­koj. Za­tvo­ren je i Di­zni­lend. Niz je­zi­vih na­pa­da na­gnao je pred­sed­ni­ka SAD Ba­ra­ka Oba­mu da ka­že da Ame­ri­ka „sto­ji ra­me uz ra­me” s Fran­cu­skom.

Francuska zastava na pola koplja Foto Rojters 
Da Za­pad sma­tra da joj je Islam­ska dr­ža­va ob­ja­vi­la rat vi­de­lo se ne sa­mo u Olan­do­voj iz­ja­vi da su isla­mi­sti iz­ve­li „čin ra­ta”, već i u iz­ja­va­ma austrij­skog pre­mi­je­ra Ver­ne­ra Faj­ma­na ko­ji je is­ta­kao da je pro­gla­šen rat de­mo­krat­skim i slo­bod­nim dru­štvi­ma. Austri­ja je po­zva­la na uje­di­nje­nje.
Slič­no, pre­mi­jer Ho­lan­di­je Mark Ru­te iz­ja­vio je da je dži­ha­di­stič­ka or­ga­ni­za­ci­ja ne­pri­ja­telj i da je u Ho­lan­di­ja „ra­tu s ID”, ali ne i sa isla­mom. Pa­pa po­ru­ču­je da su na­pa­di „deo tre­ćeg svet­skog ra­ta”. Biv­ši pred­sed­nik Fran­cu­ske Ni­ko­la Sar­ko­zi sma­tra da je Fran­cu­skoj ob­ja­vljen rat i da od­go­vor nje­go­ve ze­mlje mo­ra da bu­de – to­tal­ni rat. Ovo je pr­vi put da je Fran­cu­ska uve­la van­red­no sta­nje od 1961. ka­da su ge­ne­ra­li po­ku­ša­li da iz­vr­še voj­ni udar za vre­me Al­žir­skog ra­ta.
Islam­ska dr­ža­va ju­če je pre­u­ze­la od­go­vor­nost za na­pa­de u ko­ji­ma je po­gi­nu­lo, pre­ma po­sled­njim po­da­ci­ma „Mon­da”, 128 lju­di, a po­vre­đe­no njih 200, od če­ga sto te­že. Pa­riz je ta­ko­đe sa­op­štio da je kr­va­vi pir or­ga­ni­zo­vao ID, iz ino­stran­stva, ali uz po­moć sa­rad­ni­ka u Fran­cu­skoj. Osmo­ri­ca na­pa­da­ča su mr­tvi, za jed­nog se ve­ru­je da je u be­gu. Sed­mo­ri­ca su na­stra­da­la u sa­mo­u­bi­lač­kim na­pa­di­ma s eks­plo­ziv­nim po­ja­se­vi­ma, je­dan je po­gi­nuo u su­ko­bu s or­ga­ni­ma re­da. Po­red te­la jed­nog na­pa­da­ča pro­na­đen je si­rij­ski pa­soš. Za dru­gog se sma­tra da je imao fran­cu­sko, a za tre­ćeg – egi­pat­sko dr­ža­vljan­stvo.
Pred­sed­nik Fran­soa Oland ka­zao je da atak bio „čin ra­ta” i da Fran­cu­ska mo­ra da „na­pra­vi pra­vi iz­bor da vo­di taj rat. Fran­cu­ska će bi­ti ne­mi­lo­srd­na u od­go­vo­ru ID”.
Dži­ha­di­sti su ka­za­li da su uda­ra­li na Pa­riz u znak od­ma­zde zbog fran­cu­skog bom­bar­do­va­nja u Si­ri­ji. Oni su na de­lo­vi­ma Si­ri­je i Ira­ka pro­gla­si­li ka­li­fat, a nji­ho­ve po­lo­ža­je tu­ku SAD, Ru­si­ja, po­je­di­ne arap­ske ze­mlje, kao i sa­ma Fran­cu­ska.
ID tvr­di da je Pe­ta re­pu­bli­ka nji­ho­va glav­na me­ta kao i da je „na­pad sa­mo po­če­tak olu­je i upo­zo­re­nje oni­ma ko­ji že­le da iz­vu­ku za­ključ­ke”. Po­če­lo je s eks­plo­zi­ja­ma u bli­zi­ni sta­di­o­na na ko­jem se igra­la pri­ja­telj­ska utak­mi­ca iz­me­đu Fran­cu­ske i Ne­mač­ke i na ko­jem se u tom tre­nut­ku na­la­zio i Oland. Vi­nov­ni­ci su on­da upa­li na kon­cert u Ba­ta­kli­nu gde su ve­li­ki broj po­se­ti­la­ca iz­re­še­ta­li iz auto­mat­skog oruž­ja da bi osta­li pa­nič­no po­ku­ša­va­li da na­pu­ste sa­lu, a ne­ki su čak be­ža­li kroz pro­zor i vi­si­li sa sim­sa če­ka­ju­ći po­moć. Me­te ni­su bi­li po­li­ca­ja, voj­ska ili po­li­ti­ča­ri, već obič­ni gra­đa­ni za ko­je se čak ne mo­že ni re­ći da su pri­pa­da­li naj­vi­šim slo­je­vi­ma.
„Osmo­ri­ca bra­će s eks­plo­zi­vom oko po­ja­sa i pu­ška­ma na­pa­li su de­lo­ve u sr­cu fran­cu­ske pre­sto­ni­ce ko­je su po­seb­no una­pred oda­bra­li: Sta­di­on Fran­cu­ske na utak­mi­ci pro­tiv Ne­mač­ke ko­joj je pri­su­stvo­vao im­be­cil Fran­soa Oland; Ba­ta­klan gde su bi­le sto­ti­ne po­klo­ni­ka ido­la­tri­je na per­verz­noj za­ba­vi. Fran­cu­ska i oni ko­ji je sle­de mo­ra­ju da zna­ju da osta­ju glav­ne te­me ID”, sa­op­šti­li su su­nit­ski eks­tre­mi­sti.
Do­da­li su i da su se Fran­cu­zi „usu­di­li da uvre­de na­šeg Pro­ro­ka, hva­li­li da se bo­re pro­tiv isla­ma u Fran­cu­skoj i da iz avi­o­na ga­đa­ju mu­sli­ma­ne u ka­li­fa­tu, a što im ni­je po­mo­glo na smr­dlji­vim uli­ca­ma Pa­ri­za”. Bi­la je to re­fe­ren­ca na ča­so­pis „Šar­li eb­do” ko­ji je u ja­nu­a­ru ta­ko­đe bio me­ta te­ro­ri­stič­kih na­pa­da zbog ka­ri­ka­tu­re pro­ro­ka Mu­ha­me­da kao i na fran­cu­sko bom­bar­do­va­nje dži­ha­di­sta u Ira­ku i Si­ri­ji.
Tre­ba pri­me­ti­ti da su te­ro­ri­sti bi­li opa­sa­ni eks­plo­zi­vom pri če­mu ta­kve po­ja­se ni­je jed­no­stav­no na­ba­vi­ti, što zna­či da su ima­li još ma­kar to­li­ko sa­u­če­sni­ka. Stra­šna je po­mi­sao da je lo­gi­stič­ka mre­ža ple­te­na na do­ma­ćem te­re­nu i si­gur­no će za­pa­li­ti de­ba­tu o opa­sno­sti­ma pri­ma­nja mi­gra­na­ta. Ka­da se uzme u ob­zir još i to da ame­rič­ke i bri­tan­ske slu­žbe tvr­de da je ID pod­met­nuo bom­bu i u ru­ski avi­on ko­ji se ne­dav­no sur­vao na Si­na­ju, vi­di se da su or­ga­ni­za­ci­o­ne spo­sob­no­sti dži­ha­di­sta iz­ne­na­đu­ju­će ve­li­ke. I po­red to­ga što evrop­ske ze­mlje po­put Fran­cu­ske ma­sov­no nad­zi­ru gra­đa­ne, iz­gle­da da je ipak vr­lo te­ško spre­či­ti te­ro­ri­stič­ke na­pa­de po­put ovog po­sled­njeg ko­ji je iz­ve­den u ko­or­di­na­ci­ji te­ro­ri­sta u Fran­cu­skoj i iz­van nje. Je­li­sej­ska pa­la­ta, baš kao i Da­u­ning strit i Be­la ku­ća, tvr­di da ra­tu­je pro­tiv isla­mi­sta na Bli­skom is­to­ku da bi spre­či­la te­ro­ri­zam kod ku­će, ali vi­de­li smo da za­pad­no me­ša­nje po Ira­ku i Si­ri­ji do­vo­di upra­vo do stra­vič­nog te­ro­ri­zma u sr­cu za­pad­nog sve­ta.
Raz­ne islam­ske za­jed­ni­ce is­ti­ču da se te­ro­ri­zam ne mo­že oprav­da­ti ni mo­ral­no, ni ver­ski ni po­li­tič­ki, a mno­ge mu­sli­man­ske za­jed­ni­ce u Evro­pi stra­hu­ju od osve­te.
Šen­gen­ski spo­ra­zum je još jed­nom do­ve­den u pi­ta­nje ka­da je Fran­cu­ska ju­če uve­le gra­nič­ne kon­tro­le. Me­đu­tim, ima gla­so­va da Fran­cu­ska ko­nač­no tre­be da pre­u­zme pot­pu­no kon­tro­lu nad gra­ni­ca­ma, što zbog mi­gra­na­ta, što zbog te­ro­ri­sta. Li­der­ka de­sni­čar­skog Na­ci­o­nal­nog fron­ta Ma­rin le Pen je ka­za­la da islam­ski fun­da­men­ta­li­zam mo­ra bi­ti uni­šten.
„Jed­nom za svag­da Fran­cu­ska mo­ra da pre­u­zme kon­tro­lu nad gra­ni­ca­ma. Ra­di­kal­ne dža­mi­je mo­ra­ju bi­ti za­tvo­re­ne i ra­di­kal­ne vo­đe pro­te­ra­ne. Fran­cu­skim te­ro­ri­sti­ma mo­ra bi­ti od­u­ze­to dr­ža­vljan­stvo i za­bra­njen ula­zak u ze­mlju”, ka­za­la je opo­zi­ci­o­na po­li­ti­čar­ka.
Fran­cu­zi ko­ji ži­ve u Be­o­gra­du ka­za­li su nam ju­če da je atak bio stra­vi­čan, ali da oni stra­hu­ju da „je to tek po­če­tak” zbog ve­li­ke mu­sli­man­ske mi­gra­ci­je u Fran­cu­skoj, ko­lo­ni­jal­ne pro­šlo­sti i fran­cu­skog uče­šća u si­rij­skom ra­tu.
-----------------------------------------
Mi­tro­fa­no­va: Lek­ci­ja za po­li­ti­ča­re
Ele­o­no­ra Mi­tro­fa­no­va, ru­ska am­ba­sa­dor­ka u Une­sku, u iz­ja­vi za „Po­li­ti­ku” je ta­ko­đe po­zva­la na uje­di­nje­ni od­go­vor pro­tiv te­ro­ri­sta. Ka­za­la nam je da su na­pa­di bi­li „stra­vič­ni”.
„Ovi na­pa­di tre­ba da bu­du lek­ci­ja za po­li­ti­ča­re da pro­me­ne stav o Bli­skom is­to­ku. Ze­mlje mo­ra­ju da se uje­di­ne u bor­bi pro­tiv ID, ali ne sa­mo pro­tiv ID, već pro­tiv svih te­ro­ri­stič­kih gru­pa”, ka­že Mi­tro­fa­no­va, do­da­ju­ći da je ne­mo­gu­će pred­vi­de­ti gde ID mo­že sle­de­će da uda­ri.
-----------------------------------------
Fran­cu­ska je sve što ver­ski fundamentalisti mr­ze
Fran­cu­ska pred­sta­vlja sve što svi ver­ski zi­lo­ti mr­ze: uži­va­nje u ze­malj­skom ži­vo­tu na mno­štvo ma­lih na­či­na. Ju­tro sa mi­ri­snom šo­ljom ka­fe i kro­a­sa­nom sa pu­te­rom, le­pe že­ne u krat­kim ha­lji­na­ma ko­je se na uli­ca­ma slo­bod­no sme­še ne­znan­ci­ma, mi­ris to­plog hle­ba, bo­ca vi­na po­de­lje­na sa pri­ja­te­lji­ma, ma­lo par­fe­ma, de­ca ko­ja se igra­ju u Luk­sem­bur­škom vr­tu, pra­vo da ne ve­ru­ješ ni u jed­nog bo­ga, da ne bri­neš o ka­lo­ri­ja­ma, da fler­tu­ješ i pu­šiš i da uži­vaš u van­brač­nom sek­su, da ideš na od­mor, da či­taš šta god že­liš, da ideš bes­plat­no u ško­lu., da se igraš,  sme­ješ, ras­pra­vljaš, da se jed­na­ko na­ru­gaš i po­li­ti­ča­ri­ma i bi­sku­pi­ma i da bri­gu o za­grob­nom ži­vo­tu pre­pu­stiš mr­tvi­ma.    
-----------------------------------------
Po­li­ci­ja se ni­je pro­sla­vi­la
Pa­žnju pri­vla­či i či­nje­ni­ca da ak­ci­ja iden­ti­fi­ka­ci­je na­pa­da­ča te­če ve­o­ma spo­ro. Fran­cu­ska po­li­ci­ja ni­je se pro­sla­vi­la ni pri­li­kom te­ro­ri­stič­kog na­pa­da na re­dak­ci­ju Šar­li Eb­doa, pre de­set me­se­ci, ma­da je u ono vre­me zbog to­ga ni­ko ni­je jav­no pre­vi­še kri­ti­ko­vao. Na­pa­da­či su ta­da lo­ci­ra­ni za­hva­lju­ju­ći sop­stve­noj ne­spret­no­sti i ne­sprem­no­sti, a ne po­li­cij­skoj ve­šti­ni. Iden­ti­fi­ko­va­ni su ta­ko što su za­bo­ra­vi­li lič­ne is­pra­ve u ukra­de­nom auto­mo­bi­lu.    
-----------------------------------------
Por­tal na bo­šnjač­kom je­zi­ku: Po­kolj ra­do­sna vest
In­ter­net por­tal na bo­šnjač­kom je­zi­ku, ko­ji po­dr­ža­va Islam­sku dr­ža­vu, po­kolj u Pa­ri­zu ozna­či­li su kao "ra­do­snu vest za sve is­kre­ne mu­sli­ma­ne".
U toj ve­sti pi­še da "za­hval­nost pri­pa­da sa­mo Ala­hu i da je ju­če iz­ve­den ve­li­ki na­pad sa oko 10 na­pa­da­ča na Fran­cu­ze".
Do­da­je se da su "na­pad iz­ve­la bra­ća ko­ja su bi­la na­o­ru­ža­na eks­plo­ziv­nim po­ja­se­vi­ma i ra­znim oruž­jem ubi­ja­ju­ći na de­se­ti­ne muš­ri­ka Fran­cu­za".

"Je­dan od na­pa­da je iz­ve­den na ula­zu u sta­di­on na ko­jem su Fran­cu­ska i Ne­mač­ka igra­le pri­ja­telj­sku utak­mi­cu, na tom me­stu je ubi­je­no na de­se­ti­ne muš­ri­ka na­kon če­ga su dru­gi na­pa­di iz­ve­de­ni na jed­nom kon­cer­tu gde je na­stu­pao je­dan od šej­tan­skih mu­zič­kih ben­do­va. Na tom me­stu je ubi­je­no na de­se­ti­ne muš­ri­ka. Broj ubi­je­nih se po­ve­ćao na pre­ko 150 i još ne sta­je. Svi na­pa­da­či su ubi­je­ni i mo­li­mo Ala­ha da ih pri­mi i uve­de u naj­ve­će dže­net­ske oda­je. Amin", sto­ji da­lje u tek­stu.

-----------------------------------------
Sum­nja u „spa­va­če” ID  
Uko­li­ko bi se po­tvr­di­la ve­ro­do­stoj­nost si­noć­nje in­for­ma­ci­je da je je­dan od na­pa­da­ča u Pa­ri­zu po­red či­jeg je te­la pro­na­đen si­rij­ski pa­soš ušao u Grč­ku, od­no­sno ostr­vo Le­ros, 3.ok­to­bra ove go­di­ne, to će mno­gi­ma bi­ti ar­gu­ment da me­đu iz­be­gli­ca­ma ima „spa­va­ča” Islam­ske dr­ža­ve, a to opet mo­že da iza­zo­ve lan­ča­nu po­li­tič­ku re­ak­ci­ju ši­rom Evro­pe. Grč­ka po­li­ci­ja ka­že da je čo­vek či­ji je pa­soš ot­kri­ven re­gi­stro­van u Grč­koj u skla­du sa evrop­skim pro­pi­si­ma, o če­mu su Gr­ci oba­ve­sti­li fran­cu­sku po­li­ci­ju. To zna­či da je i srp­ska po­li­ci­ja kon­tak­ti­ra­na ka­ko bi se pro­ve­ri­lo kre­ta­nje tog čo­ve­ka, ma­da „Politika”a za­sad o to­me ne­ma zva­nič­nu po­tvr­du. Ne­zva­nič­no smo sa­zna­li da se fra­nu­ska po­li­ci­ja to­kom ju­če­ra­šnjeg da­na vi­še pu­ta obra­ća­la MUP-u Sr­bi­je ra­di upo­re­đi­va­nja po­da­ta­ka o kre­ta­nju vi­še li­ca. U do­ku­men­ta­ci­ji MUP-a Sr­bi­je, me­đut­gim, ne­ma ni­ka­kvog tra­ga da je čo­vek sa si­rij­skog pa­so­ša pro­na­đe­nog kraj mr­tvog te­ro­ri­ste pro­šao kroz Sr­bi­ju. Ne­ma ga u MUP-ovoj ba­zi po­da­ta­ka.
---------------------------------------
Identifikovan prvi bombaš samoubica
PARIZ - Prvi identifikovani bombaš samoubica u teroritičkim napadima u Parizu je Omar Ismail Mostefai, poznat francuskoj policiji kao sitni kriminalac. Prepoznat je po prstu koja je pronađen među ruševinama koncertne dvorane Bataklan. Taj 29-godišnjak je jedan od trojice koji se razneo i ubio 89 ljudi u najkrvavijoj sceni pokolja u Parizu u petak uveče.
Rođen 1985. godine u siromašnom pariskom predgrađu Kurkurn i njegov kriminalni dosije pokazuje da je imao osam presuda za lakša krivična dela između 2004. i 2010. godine, ali da nije osuđen na zatvor, prenela je agencija AFP.
Njegov otac i 34-godišnji brat su u pritvoru i izvor blizak istrazi naveo je da istražitelji sada pretražuju domove njegovih prijatelja i rođaka. Mostefai, čiji je identitet potvrđen pomoću odsečenog prsta, koliko je poznato bio je blizak radikalnom islamu, ali nikada nije bio povezan sa terorizmom.
Otkriće sirijskog pasoša u blizini tela jednog od napadaca podigao sumnje da su neki od njih ušli u Evropu, kao deo talasa izbeglica koji su bežali iz Sirije.
„Potvrđujemo da je (sirijski) nosilac pasoša prošao kroz grčko ostrvo Lezbos, 3. oktobra, gde je bio registrovan pod pravilima Evropske unije”, izjavio je grčki ministar za zaštitu gradana Nikos Toskas.
Grčko ministarstvo je potvrdilo da je lokalna policija poslala otiske prstiju vlasnika sirijskog pasoša koji je pronašla francuska policija na mestu jednog od napada u Parizu, navodi AFP. AFP podseća da je francuska policija saopštila da su napadači izgledali iskusni na prvi pogled i dobro obučeni”.
Tanjug
--------------------------------------------------------
Privedeni otac i brat jednog od napadača u Parizu
PARIZ - Otac i brat jednog od bombaša samoubice koji je ubio 89 osoba u koncertnoj sali Bataklan u Parizu, privedeni su tokom policijske operacije na istoku Francuske, javila je agencija Frans pozivajući se na izvore bliske istrazi.„U toku su pretresi kuća oca Francuza od 29 godina koji je identifikovan kao jedan od sedam napadača, kao i dom njegovog brata u gradiću Romiji-sir-Sen”, preneli su isti izvori i dodali da se policijska operacija nastavlja tokom noći.
Beta-AFP

Desetoro mrtvih u železničkoj nesreći u blizini Strazbura
STRAZBUR – Deset osoba poginulo je danas u železničkoj nesreći koja se dogodila kada je brzi voz TGV tokom probne vožnje izleteo iz šina u blizini Strazbura, saopštile su lokalne vlasti.
U nesreći je povređeno 32 ljudi, od kojih 12 ozbiljno, prenosi Rojters.
Francuska ministarka za ekologiju Segolen Roajal rekla je na licu mesta da se još pet osoba vode kao nestale.
Svi putnici voza bili su zaposleni u francuskoj železnici.
Nesreću je izazvala prekomerna brzina, mada je prerano da se kaže zašto je voz išao tom brzinom, kažu lokalni zvaničnici.
Na mestu nesreće nalaze se spasilački timovi, ronioci, policija i hitna pomoć.
Druga deonica linije od Pariza do Strazbura na kojoj se dogodila nesreća, trebalo je da bude otvorena u aprilu 2016. godine.

Lazanski: Srbija nije interesantna meta teroristima
BEOGRAD– Komentator Politike Miroslav Lazanski ocenio je danas da Srbija nije ugrožena od potencijalnih terorističkih napada, jer kao meta teroristima nije interesantna, ali i zato što vodi pomirljivu politiku prema islamskom svetu.
„Bilo koji teroristički akt na prostorima Srbije nema tog ođeka kao kada se to desi u Parizu. Vi možete da napravite neku vrstu terorističkog akta u bilo kom srpskom gradu i to neće biti na naslovnim stranicama ni Njujork tajmsa, ni Vašington posta ni Figaroa. To smo imali prilike da vidimo i tokom dešavanja u Kumanovu, jer to nije bilo posebno prisutno u zapadnim medijima”, kaže Lazanski u izjavi Tanjugu.
Sa druge strane, Lazanski ukazuje da su migranti koji prolaze kroz Srbiju dobro tretirani i da se sa njima postupa humano.
Nema razloga, tvrdi ovaj analitičar, da Srbija bude u očima islamskog sveta tretirana kao neprijatelj.
„Mi nemamo ni istorijski sukob sa islamom. Nismo bili kolonijalni gospodari pa da postoji neko sećanje da smo ih osvajali”, kaže on.
On se osvrnuo i na posetu premijera Srebrenici navodeći da Srbija vodi „jednu pametnu, racionalnu i pomirljivu politiku u odnosu na islamski svet”, te da ne očekuje da bi bila meta.
Lazanski kaže da je teroristicke akte, poput ovog u Parizu, moguće očekivati u zemljama gde postoji stanovništvo koje je islamskog porekla.
„Ovo što su uradili u Parizu uradili su ljudi koji su tamo rođeni, a ne oni koji su došli, mada postoje i neke spekulacije da su kod nekih od njih nađeni i sirijski pasoši”, kaže on.
Govoreći o zajedničkoj borbi protiv terorista, Lazanski kaže da nije bas preveliki optimista s obzirom da je priroda sukoba između SAD i Rusije mnogo dublja od spora oko Sirije.
Najnovije zahlađivanje odnosa između SAD i Rusije nije samo zbog terorizma, odnosno Sirije već, kako podseća, potiče od razvoja američke protivraketne odbrane u Evropi, preko sukoba sa Ukrajinom.
On kaže da tu zajedničku borbu protiv terorizma ometa i činjenica da ne postoji jedinstven kriterijum šta su teroristi.
„Teroristi u očima zapada u nekim slučajevima nisu teroristi već oslobodioci. Ne postoji jedinstven kiterijum šta su to teroristi, a šta nisu. Amerikanci su jedno vreme OVK nazivali teroristima, pa posle više nisu”, rekao je on.
Problem terorizma, ukazuje on, nije samo u njegovom saniranju kada se dese ovakve stvari, jer je geneza mnogo dublja.
„Treba da udarite na koren terorizma, gde se generiše terorizam, kako je moguće da se mlade generacije koje su rođene u Francuskoj i Velikoj Britaniji upućuju među te džihad ratnike. To su užasna pitanja na koje zapad u ovom trenutku nema odgovora”, ističe on.

Moskva ponovo demantuje Rojters
Moskva – Zvanična Moskva juče je ponovo kritikovala britansku agenciju Rojters, ovog puta zbog „ekskluzivnog izveštaja” o navodnom nacrtu plana Rusije za rešavanje krize u Siriji. Kremlj je i u četvrtak energično odbacio tvrdnje Rojtersa da je Katarina Vladimirovna Tihonova, zamenica prorektora na Moskovskom univerzitetu, mlađa ćerka predsednika Rusije Vladimira Putina, ali je agencija odbila da objavi demanti.
Kako je izvestila Raša tudej, Rojters je u „ekskluzivnoj priči”, objavljenoj 10. novembra, naveo da je došao u posed nacrta ruskog plana za Siriju koji predviđa „proces ustavne reforme (u trajanju) do 18 meseci”, a koji je bio pripremljen za multilateralne razgovore o sirijskoj krizi ove sedmice u Beču.
Rojters je zatražio komentar ruskog ministarstva spoljnih poslova, koji je dobio, ali je odlučio da ga ignoriše u svom izveštaju, navode ruski zvaničnici. „Novinska agencija je zaista kontaktirala sa nama pre pisanja ove informacije... i dobila komentar da ta informacija ne odgovara realnosti”, rekla je portparolka ruskog MSP Marija Zaharova. Portparolka MSP navela je da je nakon pola sata vest objavljena, bez komentara ruskog ministarstva, pozivajući se na „neimenovane izvore”. Rusko ministarstvo je moralo da insistira kod britanske agencije da uvrsti zvanično saopštenje Rusije u svoj izveštaj, što je ona naposletku učinila u trećoj verziji vesti, gotovo četiri sata nakon izvorne informacije, kazala je Zaharova. „Kao što vam je verovatno jasno, nikog nije bilo briga za ispravku, zato što se ’međunarodna senzacija’ već proširila. Imam legitimno pitanje za novinsku agenciju Rojters, koju u Moskvi predstavlja oko 50 dopisnika: da li ste zaista novinari? Ako ne radite i ne prenosite komentare iz Moskve, ako vam se sve piše u Londonu, šta radite u Moskvi u ovolikom broju?”, upitala je Zaharova.
Zaharova je naglasila da se kontroverzni izveštaj poklopio sa inicijativom Vašingtona da organizuje tri „radne grupe” o Siriji na sastanku u Beču.
Rusija je o ovoj „improvizaciji” obaveštena putem mejla od američke ambasade, što je usledilo kao iznenađenje, jer o inicijativi nikada nije razgovarano sa Moskvom, dodala je ona.
U predlogu dokumenta koji se proširio u medijima, Rusija se navodno zalaže da se sirijska vlada i opozicija dogovore o pokretanju procesa ustavnih reformi u narednih 18 meseci, posle prevremenih predsedničkih izbora.
Predlog ne isključuje učešće predsednika Bašara el Asada na izborima, za šta njegovi neprijatelji tvrde da je nemoguće, ako se želi mir, preneo je Tanjug.

Levica najavljuje preokret u Portugaliji
Portugalija se preko noći pretvorila u đaka koji kreditorima i Briselu zadaje tešku glavobolju, a tako reći do juče su sve finansijske institucije isticale disciplinu Lisabona kao primer ostalim dužnicima. Neočekivani preokret se desio kada je, samo jedanaest dana pošto je formirana, manjinska vlada desnog centra primorana da podnese ostavku. Na to ih je naterao većinski opozicioni blok sastavljen od umerenih socijalista koji su se udružili sa Komunističkom partijom i radikalnim Levim blokom. Takav savez sastavljen od komunista, marksista i socijalista nikada do sada nije bio moguć, ali ovoga puta oni su rešili da zarad opšteg dobra zajedno glasaju protiv daljeg stezanja kaiša i prekomerne štednje. Uspeh levičarske koalicije naterao je ministre iz odlazeće vlade da upozore evropsku javnost kako je „grčki duh” opet izašao iz boce, a mnogi u Briselu već predviđaju da će lisabonski zaokret ulevo ohrabriti Špance da glasaju za levicu na opštim izborima 20. decembra. Na taj način celo Iberijsko poluostrvo bi pocrvenelo, a što je još gore, time bi se podvela pod sumnju ispravnost vladajuće evropske doktrine o neophodnom doslednom stezanju kaiša kao preduslovu za izlazak iz krize i oporavak.
Očekuje se da lider socijalista i gradonačelnik Lisabona Antonio Košta postane premijer narednih nedelja, ali on će morati da predlaže radikalnije mere nego u prošlosti, pošto će njegov opstanak zavisiti od podrške komunista i Levog bloka. Prema portugalskim zakonima, prevremeni izbori ne mogu se sazvati u narednih šest meseci, a to je taman period kad se izglasavaju budžeti za sledeću godinu i kad komšije na Iberijskom poluostrvu izlaze na dugo očekivane redovne izbore.

Odlazeći ministri upozoravaju da je grčki duh ponovo izašao iz boce, a u Španiji se strahuje da bi na opštim izborima 20. decembra građani mogli da pođu za primerom svojih komšija

Prvi put za poslednjih četrdeset godina, otkako je zbačena diktatura, Komunistička partija stupila je u savez sa socijalistima, dok je partija nove levice, Levi blok, bliska grčkoj Sirizi, nastala pre 16 godina. Dogovor predviđa hitne mere za poboljšanje standarda, veće plate u javnom sektoru i vraćanje penzija na prethodni nivo, što bi po nekim ekonomskim ekspertima doprinelo većoj produktivnosti i bržem rastu privrede. Povećao bi se porez na banke i korporacije, a smanjili izdaci osiromašenih građana, koji su do sada podneli najteži teret ekonomske krize i zaduživanja. Levica planira suspenziju otpočetih privatizacija i obećava da će zaustaviti prodaju nacionalne avio-kompanije, a minimalna plata postepeno će biti povećana na 600 evra.
Portugalija je zemlja u kojoj obično nema velikih iznenađenja, pa je novonastala situacija posle pada vlade Pedra Pašosa Koelja potpuno nova. Nikada do sada nije jedna vlada pala tako brzo kao ova, nikada se levica nije ujedinila i uvek do sada je lider partije koji je dobio najviše glasova dobijao i pravo da formira vladu.
Antonio Košta (55), generalni sekretar Socijalističke partije, najizgledniji budući premijer, postao je naročito popularan političar dok je bio na čelu Lisabona. Za vreme Košte Lisabon je, po opštem mišljenju, povratio deo svog prestoničkog sjaja. Osveženi su živopisni kvartovi Lisabona, mnoge fasade su pažljivo oslikane, predstave i performansi su ušli u staro ulično jezgro brdovitog grada. Za bivšeg gradonačelnika Lisabona kažu da  je vesele naravi, maštovit i harizmatičan, spreman da pregovara sa svim i svakim.
To mu je vrlina koju će umeti da cene čelnici Levog bloka, nekonvencionalne partije koju porede sa španskim Podemosom, samo što je portugalski Levi blok petnaestak godina stariji.
Sve ovo unosi novu dinamiku u iberijsku političku scenu, dok evrozona polako gubi svog najposlušnijeg – ako ne i najboljeg đaka.
    </div>
  </body>
 </text>
</TEI>