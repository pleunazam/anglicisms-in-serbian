<TEI version="3.3.0" xmlns="http://www.tei-c.org/ns/1.0">
 <teiHeader>
  <fileDesc>
   <titleStmt>
    <title>The shortest TEI Document Imaginable</title>
   </titleStmt>
   <publicationStmt>
    <p>First published as part of TEI P2, this is the P5
         version using a namespace.</p>
   </publicationStmt>
   <sourceDesc>
    <p>No source: this is an original work.</p>
   </sourceDesc>
  </fileDesc>
 </teiHeader>
 <text>
  <body>
Zid mira između „narandžastih” i „zelenih”
Lete molotovljevi kokteli po Belfastu. Policija vodenim topovima razbija demonstrante, koji na nju bacaju kamenice, cigle i flaše. Iznad katoličke četvrti Aredojn nadvija se gusti dim od zapaljenog automobila... Reklo bi se slika i prilika Severne Irske s kraja šezdesetih i početka sedamdesetih godina prošlog veka.
Međutim, upravo ovakav „scenario” dogodio se minulog 12. jula u srcu Belfasta kada je policija morala da žestoko interveniše kako bi suzbila nasilje koje već, po pravilu, izbija na dan kada protestantski pokret „Narandžasti red” organizuju tradicionalni marš.
Ove godine, sukobi su izbili kada su se protestanti okupili oko stotina logorskih vatri zapaljenih u ponoć pevajući antikatoličke pesme i paleći irske zastave, uoči parade na praznik „Dvanaesti jul”, što je inače zvanični praznik u Severnoj Irskoj kojim se proslavlja vojna pobeda nad katolicima izvojevana 12. jula 1690. godine.
Budući da je posle te bitke doneseno niz zakona kojima su drastično smanjene političke i ekonomske slobode Iraca, slavljenje ovog praznika za Irce u Severnoj Irskoj označava slavljenje simbola njihove diskriminacije, tako da svake godine 12. jula irski nacionalisti u Belfastu kreću u napade kako bi ugrozili marš koji smatraju iskazivanjem nadmoći protestanata, odnosno „narandžastih”.
Iako je Britanija ukinula protestantsku lokalnu upravu još 1972. godine, „narandžasti” i dalje nerado prihvataju većinu ograničenja i pri tom i dalje odbijaju da razgovaraju sa „antinarandžastim” grupama. Zbog toga sukobi na ovaj praznik umaju da budu veoma nasilni, kao što je bilo 2005. i 2010, dok je na primer prošle godine povređeno 16 policajaca u sukobima u kojima  je učestvovalo nekoliko stotina muškaraca i dečaka koji su gađali policajce molotovljevim koktelima, drvenim daskama, pa čak i ukradenim nameštajem.
Sprečavanju tradicionalnih sukoba ove godine nije pomoglo ni to što je vladina Komisija za paradu naložila „narandžastima” da kroz Aredojn, irski nacionalistički kvart u severnom Belfastu, prođu tri sata ranije nego obično, a stanovnicima ovog katoličkog kvarta dozvolila da organizuju „antinarandžastu” paradu sat vremena kasnije.
Verski sukob iz 17. veka, jednostavno, traje i danas. Doduše, za razliku od kontinuiranih uličnih sukoba u Belfastu, u kojima je poginulo više od 3.250 ljudi od kraja šezdesetih do potpisivanja mirovnog sporazuma „Dobri petak” 1998. godine, danas u Severnoj Irskoj ljudi ne ginu zbog vere. Ali, pomirenje između katolika i protestanata je i dalje daleko.
Tome,zasad, nije pomogao ni istorijski događaj kada se krajem juna ove godine britanska kraljica Elizabeta Druga rukovala sa Martinom Mekginisom, bivšim komandantom Irske republikanske armije (IRA) a sadašnjim zamenikom premijera Severne Irske. Namera kraljice – da se ovim činom podvuče crta ispod sukoba IRA sa britanskim snagama završenih pre 14 godina – oličena je i u nikako slučajnoj činjenici da je tokom istorijskog rukovanja ona nosila komplet i šešir u zelenoj boji, s kojom se inače identifikuju Irci.
Iako je Mekginis tada istakao da je rukovanjem sa kraljicom on pružio ruku mira i pomirenja svoj njegovoj unionističkoj braći sestrama, i irski i britanski analitičari ističu da je taj potez, do skoro potpuno nezamisliv, samo jedan ugaoni kamen u poprilično trusnom putu ka irskom pomirenju.
Činjenica da je Severna Irska još daleko od stvarnog pomirenja, uprkos trudu iz Londona i Dablina, ogleda se u činjenici da prema poslednjem brojanju u Severnoj Irskoj postoji 80 barijera i „zidova mira” koji razdvajaju katolička i protestantska naselja. To je čak tri puta više nego 1994. godine u vreme delimičnog primirja u sukobima.
Podatak koji ne ide previše u korist pomirenja. Prema svemu sudeći, u korist pomirenja mogla bi da ne ide ni demografija. Dok je protestantska unionistička većina dominirala nad katoličkom republikanskom manjinom, danas je broj protestanata i katolika u Severnoj Irskoj izjednačen. Štaviše, prema nedavnom istraživanju, 54 odsto školske dece se izjašnjavaju kao katolici, a 35 odsto kao protestanti.
Nekadašnji strah protestantske većina da će im katolička manjina oduzeti teritoriju mogao bi uskoro da se promeni u strah katoličke većine da joj protestantska manjina uzima pravo na samoopredeljenje koje, na primer, nije oduzeto Škotima. Istim onima koje su Englezi slali da, u ime britanske krune, ratuju u Severnoj Irskoj protiv irskih katolika.

Evropski model švajcarskog ćilima
Uprkos Kopenhaškoj povelji o opštim pravilima i dužnostima zaštite nacionalnih manjina i njihovih prava od 29. juna 1990. godine, formule za pravično rešenje problema nema, posebno ako je reč o takozvanim žarištima sučeljavanja matične države sa novom domovinom nacionalnih manjina.
Sporazumi ili dogovori počivaju, po pravilu, na bilateralnim ugovorima. Primenu, međutim, otežavaju suprotstavljeni stavovi vladajućih većina. U nekim zemljama EU, i izvan nje, pripadnici nacionalnih manjina uživaju nesrazmerno velika prava. U neposrednom komšiluku, međutim, nema ni traga reciprocitetu...
Polazeći od činjenice da su u pogledu definicije etničkih grupa – od istorijske pripadnosti do njihove aktuelne brojnosti – postojale i još uvek postoje razlike u tumačenjima po geslu „svako na svoju vodenicu”, u okviru Socijalističke internacionale građanske levice (SI) ponuđeno je rešenje regionalizacije EU, po ugledu na prednosti, ali i na probleme „švajcarskog etničkog ćilima”.
Švajcarci u ustavu govore o „sjedinjenim narodnostima” na celokupnoj teritoriji Švajcarske konfederacije. S obzirom na izričitu autonomiju kantona, a paralelno na činjenicu da se etnička struktura ne poklapa sa kantonalnim granicama, Švajcarska je – uprkos brojnim, dobrim rešenjima – suočena sa problemom ravnopravnosti nacionalnih manjina u načelu.
Pojednostavljeno, Švajcarsku dele etnički jazovi na tri celine. Granicu prema italijanskom jugu crta „jarak od palente”. „Zid od krompirače”, nazvan po nacionalnom jelu nemačkih Švajcaraca, etnička je granica prema romanskom (frankofonom) delu konfederacije. Sa obe strane relativno pregledne „linije razgraničenja” grupišu se takozvane domaće manjine.
Uz sve postojeće predrasude, Švajcarska se suočava sa „tihom izolacijom” etnički drugačijih sunarodnika, ali i sa pretnjom separatizma.
Prvi problem, nedostatak komunikacije među sugrađanima različite etničke pripadnosti (neuspešno) rešen je u Bilu, gradu sa najvećim postotkom mešovitog, francuskog i nemačkog stanovništva. Novine se štampaju na dva jezika, strogi zakoni nalažu proporcionalno zapošljavanje pripadnika dva entiteta... Škole imaju mešovita odeljenja i nastavu na dva jezika. Ipak, po svršetku školskog časa, ili na kraju radnog dana, sugrađani se ponovo dele na Francuze i Nemce...
Drugi problem predstavlja pitanje Jure, kantona koji tek od pre tridesetak godina ima status samostalnog kantona. Svoj suverenitet kanton ostvaruje samo na četvrtini teritorije. Veći deo, na jugoistoku, i dalje je pod upravom prestoničkog Berna. Manji deo, na severoistoku, pripada kantonu Soloturn, a najmanji deo, na severu, deo je kantona Zemaljski Bazel (za razliku od kantona Grad Bazel).
S obzirom na niz problema, čelnici kantona Jura zatražili su pomoć i od Evropskog suda ljudskih prava, i od Saveta Evrope. Od pre nekoliko godina poznati švajcarski pravni stručnjak Dik Marti predvodi Međujurasičku komisiju koja bi trebalo da predloži konačno rešenje problema.
Nijedan model nije savršen, a među nedorečenim rešenjima švajcarski patent je, ipak, najbolji, neretko se ističe u Briselu. Ukazuje se na evropsku ideju regionalizacije istorijski i geografski sraslih regija, koja vuče korene ili inspiraciju iz švajcarskih rešenja.
Diplomatski korektno, u Briselu se ne pominju postojeći regionalni problemi. Naprotiv, ističu se dva primera evropske regionalne saradnje.
Prvi primer je regija Alpe-Adrija, gde tršćanska regija, Julijska Venecija, Štajerska, Koruška i Slovenija sa delovima Istre obrazuju evropsku regiju saradnje.
Kao drugi primer ističe se prekogranična saradnja tri Tirola. Autonomna italijanska provincija Južni Tirol, nasilno otrgnuta od matičnog Tirola posle kapitulacije i raspada Austrougarske u Prvom svetskom ratu, danas ima intenzivniju saradnju sa matičnim Severnim i Istočnim Tirolom nego sa Rimom, od čijih (uprkos krizi velikodušnih) subvencija živi.
M. Kazimirović 
------------------------------------------ 
KAR­LOV UGAO
• U bu­duć­no­sti, svi će­mo bi­ti po­mi­re­ni. Sa sud­bi­nom.
• Po­mi­ri­li bi­smo se mi sa Hr­va­ti­ma, ali oni ne­će da se tri­put lju­be.
• La­ko je Nem­ci­ma i Fran­cu­zi­ma da se po­mi­re, kad ni­su bra­ća.
• Po sve­mu su­de­ći, če­tvr­ti mi­le­ni­jum će po­če­ti po­mi­re­njem Sr­ba i Al­ba­na­ca na Ko­so­vu.
• Sr­bi su pr­vi po­če­li. Da se iz­vi­nja­va­ju.
• Još 1991. go­di­ne, Sr­bi su uspe­šno po­mi­ri­li Hr­va­te, Al­ban­ce i Bo­šnja­ke.
• En­gle­zi su se po­mi­ri­li sa Evr­o­plja­ni­ma. Osta­li su im sa­mo još Ško­ti, Ir­ci i Vel­ša­ni.
• Ka­ko stva­ri sto­je, usko­ro će Hr­vat­ska i Ko­so­vo za­sno­va­ti do­bro­su­sed­ske od­no­se.
• Po­mi­ri­će se Evr­o­pa, ali ka­ko će me­đu­sob­no Sr­bi iz Šu­ma­di­je, Sr­bi iz Cr­ne Go­re, Sr­bi iz Voj­vo­di­ne, Sr­bi iz BiH...?!
• Još sa­mo da se Po­lja­ci iz­vi­ne Nem­ci­ma za Aušvic, a mi Hr­va­ti­ma za Ja­se­no­vac.
• Da bi se Ru­si iz­vi­ni­li Nem­ci­ma, mo­ra­ju da do­đu ta­mo.
Dra­gu­tin Mi­nić

Relativna prava Danaca u Nemačkoj
Nemačka, izvesno, ne posustaje pri ukazivanju na nedodeljena ili oduzeta prava nacionalnih manjina, širom Evrope i sveta. Uočljive su, međutim, dve tendencije. S jedne strane, zvanični Berlin pravi jasnu razliku između ugroženih, opštih prava manjina i prava etničkih Nemaca – manjinskih Nemaca u direktnom okruženju i Folksdojčera u panonsko-karpatskoj regiji i na obalama Volge, u Rusiji – što je rezultat, kaže se istorijskog nasleđa kolektivne krivice u svetskim ratovima.
Nezvanično, mediji i nevladine organizacije neumorno ističu u prvi plan, kako kažu, diskriminaciju etničkih Nemaca, pre svega u Francuskoj.
Uvažavajući izveštaje brojnih, međunarodnih komisija koji nedvosmisleno svedoče o izraženoj diskriminaciji Nemaca u Francuskoj, ali i o (po stepenu različitom) negativnom tretmanu nekadašnjih nemačkih kolonista, takozvanih Folksdojčera – teško je razumeti odnos Nemaca prema manjinama u njihovoj državi. Negativni odnos zvaničnog Berlina, pokrajinskih organa najsevernije nemačke pokrajine Šlezvik Holštajn, ali i tamošnjeg stanovništva prema starosedeocima – Dancima – nije se izmenio u minulih stotinu i pedeset godina.
Istini na volju, Nemačka poštuje Kopenhašku povelju „o opštim pravilima i dužnostima zaštite nacionalnih manjina i njihovih prava” od 29. juna 1990. godine ako je o pravima nacionalne manjine Danaca u Nemačkoj reč. Međutim, odredbe se, u pozitivnom smislu očuvanja tradicije, kulture i etničke autonomije odnose na šačicu od pedesetak hiljada etničkih Danaca – nekada većinskog stanovništva pokrajine.
Pobedom austrougarskih „marinaca” 1864. godine – Austrijanci su tada uputili pomorsku silu iz Pule na obale Danske, mornarička pešadija Krajišnika je rešila pitanje pobede, a ratna avantura je uporediva sa foklandskom avanturom Londona u novijoj istoriji – i potonjom Gastajnskom konvencijom (nazvanoj po alpskoj banji Bad Gastajn), danas najsevernija pokrajina Nemačke proglašena je prusko-austrijskim kondominijumom. Šlezvikom su vladali Prusi, a Holštajnom Austrijanci.
Od tadašnjeg potpisa na povelju o danskoj kapitulaciji, sve do kraja Drugog svetskog rata, Danci su sistematski raseljavani. Nekadašnji glavni grad pokrajine – Altona, nekadašnja južna prestonica Danske i drugi po veličini danski grad, posle Kopenhagena – pripojen je u epohi Adolfa Hitlera Hamburgu, kao njegovo predgrađe...
Nemoćni da se posle potpisivanja bezuslovne kapitulacije u Drugom svetskom ratu suprotstave danskim zahtevima za dodelu dalekosežne autonomije njihovoj manjini u Šlezvik Holštajnu, Nemci su, paralelno sa potiskivanjem (deklarisanih) pripadnika danske manjine, velikodušno finansirali doseljavanje Šlezijaca, Prusa, Bavaraca, Saksonaca... Milionu stanovnika pokrajine, po statistici iz 1946. godine, „pridružilo se” 1,7 miliona doseljenika – kolonista. Pokrajina danas broji 2,7 miliona stanovnika.
Kolika su politička prava Danaca danas, pokazalo se minulog proleća. Kada je politička stranka manjinskih Danaca najavila da će podržati koaliciju socijaldemokrata i Zelenih i zajednički sa njima formirati pokrajinsku vladu – za reč su se javili takozvani eksperti, dovodeći u pitanje ustavnost „političkog mešanja” Danaca u nemačku politiku.
„Oteli su nam sve, čak i najveći grad (Altona, pripojen Hamburgu u okviru iznuđene razmene teritorija), a sada nam osporavaju pravo da sastavljamo koalicionu vladu”, kritikovala je uoči i posle izbora Anke Sporendonk, politički lider danske i frizijske manjine u najsevernijoj nemačkoj pokrajini.
Analitičari u Nemačkoj, ali i širom kontinenta, smatraju da je pre i postizborna svađa bila samo povod za novo, (ne)zvanično širenje netrpeljivosti prema danskoj manjini. U prilog rečenom ide replika bulevarskog dnevnika „Bild” jednom kritičaru širenja netrpeljivosti prema etničkim Dancima. Kada je uporedio stepen (nanesene) nepravde Dancima sa nepravednim tretmanom Nemaca u Alzasu, dobio je odgovor: „U Francuskoj živi miliona i po Nemaca, a u Nemačkoj samo pedesetak hiljada Danaca”.
M. K.

Mitovi koji razdvajaju Poljsku i Litvaniju
Planiranje velike vojne vežbe NATO-a, predviđene da se održi u jesen naredne godine, izbacilo je na videlo činjenicu da u regionu Baltika nije baš sve onako kako su planirali u alijansi. Neprijatna najava stigla je još u aprilu kada je predsednica Litvanije Dalja Gribauskajte odbila da se pojavi na samitu šefova država Poljske i baltičkih zemalja. Mada se prilično nagomilao broj tema koje zaslužuju razmenu mišljenja nadležnih u Vilnjusu i Varšavi, komunikacija između dve evropske prestonice kao da je – zamrla. A pre jedva četiri godine, dve zemlje su se zajednički upinjale da ubede Gruziju i Ukrajinu da se priključe zapadnom vojnom savezu.
Istorija nesporazuma između Litvanije i Poljske prilično je „bogata događajima”, što uključuje i povremene međusobne ratove. Ulazak u Evropsku uniju doneo je, u tom smislu, olakšanje i potiskivanje animoziteta ali, kako se ispostavilo, nije sasvim smirio strasti. Tako su i sva objašnjenja nedolaska šefice litvanske države u Varšavu ispala toliko neubedljiva da su pojedini mediji čak počeli da spekulišu kako Gribauskajteova insistira da njena zemlja, a ne sused Poljska, dobije status regionalnog lidera.
Kako je nedavno preneo poljski dnevnik „Žečpospolita”: Litvancima smeta osionost Poljaka, posebno njihovog šefa diplomatije Radeka Sikorskog, koji je u jednoj prilici čak izjavio da nogom neće stupiti na tlo Vilnjusa dok poljska manjina u Litvaniji ne dobije bolji status. Naime, mada se uzajamni odnosi dveju država razvijaju u dobrom pravcu, status sunarodnika Sikorskog u susednoj zemlji sve je lošiji. Tako, barem, misle u Varšavi. Litvanci se, naravno, neće složiti sa ovakvom ocenom. Ali kada se u sve upletu „istine” i „legende” iz prošlosti, ljubav uspostavljena početkom devedesetih godina prošlog veka, kada su se i jedna i druga zemlja otimale ispod uticaja Moskve, počinje da – bledi.
Odnosi Litvanije i Poljske datiraju još iz 13. veka, u vreme kada su obe zemlje, svaka na svoj način, utvrđivale svoje mesto na evropskom političkom prostoru. Dobrosusedstvo je između 16. i 18. veka krunisano stvaranjem zajednice dve države. Ali tadašnje velike carevine – Pruska, Austrija i Rusija – imale su svoje interese. Ukratko, Litvanija i Poljska su se ponovo razdvojile da bi, po okončanju Prvog svetskog rata, među njima došlo do rasta netrpeljivosti, naravno, zasnovanog na nacionalnim osećanjima.
Tokom Drugog svetskog rata obe zemlje su okupirane od strane Nemačke i Sovjetskog Saveza, ali to nije doprinelo njihovom zbližavanju. Tek je raspad takozvanog Istočnog bloka otvorio vrata za ponovno formalno uspostavljanje diplomatskih odnosa, novu vrstu saradnje, i jačanje prijateljstva. Tome je doprinela i činjenica da je upravo Poljska, svakako zbog sopstvenih interesa, najviše podržavala nezavisnost Litvanije od SSSR-a, da bi na kraju (1991) bila i prva zemlja koja je tu nezavisnost zvanično priznala.
Kako navode istoričari, Poljska je te 1991. bila najbolji prijatelj Litvanije. Bilo je to vreme raspada Istočnog bloka i sovjetske trupe pokušavale su u Vilnjusu da uspostave marionetski režim. Tadašnji litvanski šef diplomatije Algirdas Saudargas izbegao je u Varšavu, spreman da tamo formira vladu u izbeglištvu. Došlo je čak i do oružanih sukoba Litvanaca sa sovjetskim vojnicima, u kojima je poginulo 14 civila. Poljski zvaničnici pružili su tada svu moguću moralnu podršku nastojanjima suseda da ponovo uspostave nezavisnost.
Dvadeset godina kasnije, na ceremoniji upriličenoj u znak sećanja na pomenute žrtve, Poljsku je predstavljala državna delegacija na najnižem nivou. Bio je to pravi šamar Litvancima, posebno posle objašnjenja da je tako učinjeno zbog toga što Poljacima u ovoj zemlji nisu obezbeđena adekvatna manjinska prava. Pri tome, Litvanija je jedina država izvan Poljske koja je omogućila svojim žiteljima poljskog porekla da se školuju na maternjem jeziku – od obdaništa do univerziteta.
Sve su to samo manifestacije usađenog uverenja, na obe strane, da su se tokom istorije jedni prema drugima ponašali – loše. Objektivno, bilo je tokom godina situacija koje su unosile neslogu među dve zemlje. Jedna od takvih je i okupacija Vilnjusa od strane Poljaka (1920), koju svaka strana tumači na svoj način i u svoju korist. Neki čak idu toliko daleko da tvrde kako bi nešto slično moglo da se ponovi. Postoje i shvatanja da Poljska može sebi da dozvoli da ignoriše Litvaniju, dok baltičke zemlje ne mogu da opstanu bez pomoći Poljske...
Novo zajedništvo, stvoreno ulaskom obe zemlje u EU, svakako je uticalo na smirivanje strasti, ali spremnost na potpuno prijateljstvo i zaborav prošlosti – nisu na vidiku. Nevolje, kroz koje poslednjih meseci prolazi evropska porodica, pre svega ekonomske prirode, u tom smislu sigurno ne deluju relaksirajuće. Dokle će Poljaci i Litvanci zazirati jedni od drugih, odrediće razvoj evropskih prilika, a pogotovo spremnost dve strane da se konačno okanu mitova iz prošlosti.

Nemački ustupci za evropsko jedinstvo
Francuzi i Nemci zajednički obeležavaju pedesetogodišnjicu međusobnog pomirenja. Dan pomirenja bio je 8. jul, ali su političke i kulturne manifestacije na repertoaru do kraja meseca, ne bi li se naglasili novi odnosi, kako se ističe, nekad najljućih rivala a danas najbližih evropskih komšija.
Poseban značaj izmirenju dve vodeće nacije evropske zajednice – posle petnaest vekova ratovanja – pridaje se i na nivou Evropske unije. Francusko-nemačko pomirenje se uzima kao primer nacijama koje do danas nisu na zadovoljavajući način rešile međusobne probleme.
„Partnerstvo svih članica ključni je faktor napretka EU”, ističe se u Briselu i dodaje da su dobrosusedski odnosi, iako primarno pitanja od regionalnog značaja, faktori od kojih zavisi budućnost kontinentalne zajednice.
Prema statistikama Evropskog parlamenta i komesara EU za regionalni razvoj, postojeće tenzije, odnosno preteći regionalni sukobi, dovode u pitanje bezbednost svakog sedmog žitelja kontinenta. Evropa danas broji oko tri stotine etničkih grupa i manjina sa bezmalo stotinu miliona pripadnika. Njihov status i opstanak, podučava istorija, dovode se u svakom regionalnom sukobu.
Posmatrano iz briselskog ugla, uz francusko-nemački proces trajnog izmirenja i koegzistencije, prioritetni značaj imaju poljsko-nemački i irsko-irski odnosi. Važnost se pridaje i latentnim žarištima sukoba – bugarsko-rumunskom sučeljavanju oko Dobrudže, norveško-švedsko-finskom prepiranju oko konačnog rešenja graničnih voda i ostrvlja, naravno i situaciji na zapadnom Balkanu, ali i tenzijama država sa „manjim nabojem”, poput sučeljavanja bečke diplomatije i rimske centralne vlasti oko pitanja (neefikasnosti) autonomije Južnog Tirola.
Primer realizacije francusko-nemačkog izmirenja apostrofira se kao paradni primer nove evropske sloge. To je minulog vikenda istaknuto i na centralnoj francusko-nemačkoj proslavi, u katedrali u Remsu. Francuski predsednik Fransoa Oland je sa šeficom nemačke vlade Angelom Merkel podsetio je na 8. jul 1962. godine, kada su kancelar Konrad Adenauer i predsednik Šarl de Gol prisustvovali misi u ovoj crkvi i dali primer evropskim narodima kako se „breme prošlosti” šalje u istoriju.
Sporazumom De Gola i Adenauera iz visoke politike je odstranjen istorijski teret sukobljavanja. Breme podozrenja, međutim, i dalje opterećuje odnose. To se posebno odražava u pokrajinama Alzas i Lorena, u kojima, po proceni komisije Evropskog parlamenta, živi oko 1,5 miliona etničkih Nemaca.
Na dan proslave pomirenja u Remsu, oskrnavljeno je nemačko groblje koje je samo nekoliko kilometara udaljeno od katedrale. Ministar unutrašnjih poslova Manijel Val rekao je da nemili događaj ne odražava raspoloženje Francuza prema Nemcima u njegovoj zemlji.
„Reč je o divljanju pojedinaca, a ne o primeru iz postojeće prakse”, naglasio je šef unutrašnjeg resora.
Izvesno, nije bio informisan da su skrnavljenja kulturnih obeležja alzaskih i lorenskih Nemaca učestala pojava. Dva puta godišnje, oko Dana pobede nad fašizmom,  9. maja, i oko Dana francusko-nemačkog pomirenja, 8. jula, francuski nacionalisti ispoljavaju bes prema „Bošima”, kako se u Francuskoj pogrdno nazivaju Nemci.
U maju 2010. godine, primera radi, razoreno je svih devedeset nemačkih grobova u južnoalzaskom Gebvajleru, a zidovi kapele su išarani parolama „Kurvinska rasa”. Skrnavljenje, a posebno pogrdni natpisi na zidovima kapele naišli su na oštru osudu francuske javnosti. Pogrdni naziv Alzakon, u prevodu alzaska zadnjica, ipak, je opšte prihvaćeni „šaljivi” naziv za Alzašane nemačkog porekla.
Nemci u Alzasu i Loreni svrstavaju se u desetak miliona pripadnika nacionalnih manjina u Francuskoj kojima se status delimično priznaje. Uvažava im se pravo na takozvanu individualnu autonomiju, ali ne i na kolektivnu ili, štaviše, na teritorijalnu autonomiju.
Pri tome su, po proceni Evropskog parlamenta, još uvek većinski narod u Alzasu, sa 1,2 miliona stanovnika. U Loreni je koncentrisana grupacija etničkih Nemaca sa oko 300.000 žitelja.
Odnos pripadnika dva naroda u Alzasu i Loreni, s obzirom na dugu ratnu istoriju, odslikava se u pobedničkom diktatu Francuza.
Uprkos činjenici da je Francuska potpisnik evropskih konvencija o pravima nacionalnih manjina – Kopenhaške povelje iz 1990. godine o pravima manjina i Evropske povelje o regionalnim i manjinskim jezicima iz 1992. godine – odredbe i preporuke konvencija su ostale mrtvo slovo na papiru. Potpisi francuskih predstavnika do danas nisu ratifikovani u parlamentu.
Shodno situaciji, u Francuskoj nema dvojezičnih, topografskih tabli. Drevna imena nemačkih gradova i naselja ispisuju se isključivo na francuskom – čak i kada je reč o jednom od centara evropskog zajedništva.
Drevni Štrasburg (u prevodu drumska tvrđava ili karaula) poklopljen je francuskim imenom Strazbur. Gradić Milhauzen (u prevodu mlinarsko naselje) nema šanse da se pojavi na topografskim tablama ispod francuskog Miluza.
Francuska, zvanično, ne priznaje ni jezik etničke manjine Nemaca kao nemački – zvanično je reč o lokalnom narečju... Ipak, Pariz s ponosom ističe da se i ovde štošta menja. Kao primer „velikodušnog ustupka etničkoj manjini”, navodi se to da se od 1993. godine roditeljima dopušta da deci daju nemačka imena. Prethodno to po zakonu nije bilo dozvoljeno. Matičar je malog Hansa prekrštavao u Žana, Jakoba u Žaka, Rolanda u Rolana...
Prema procenama međunarodnih stručnjaka, nemačko-francusko izmirenje, poput sličnih primera širom Evrope, zasnovano je na prećutnom pristanku jedne strane na diktat druge. Pomirenje uz jednostrano odricanje (matice u ime manjine u dijaspori) u francusko-nemačkim odnosima prihvaćeno je od vlade u Berlinu.
Iako bi, po međunarodnom pravu, trebalo da bude zaštitnik interesa svoje manjine u zemlji Gala, Berlin se suzdržava od protesta. Kaže se da to čini pod teretom kolektivne krivice za strahote u Drugom svetskom ratu.
Na „vetrometini” ostaju etnički Nemci u Francuskoj. Istini na volju, bilo je i drugačijih primera. Bivši francuski premijer i svojevremeni predsednički kandidat Eduar Baladir zauzeo se u jeku predsedničke izborne kampanje, uoči pedesetogodišnjice kraja Drugog svetskog rata, za interese alzaskih Nemaca, naravno potencijalnih birača. „Ova etnička grupa je najviše ispaštala u ratu, ali je ipak sačuvala svoj identitet, jezik i kulturu”, hvalio je Baladir.
Grupa francuskih istoričara usprotivila se ovakvom tumačenju: „Alzašani (etnički Nemci) su se odrekli svog identiteta 1945. godine. Ta činjenica nije (samo) posledica nepostojanja tolerancije prema manjinama u Francuskoj – već i znak lojalnosti Parizu. Zauzvrat nisu ništa dobili, čak ni slobodu da bez ograničenja koriste svoj maternji jezik.”
Nemački nedeljnik „Fokus” nedavno je naslovio reportažu o francusko-nemačkim odnosima „Bespoštedno prijateljstvo”. U komentaru, list se zapitao „nije li došlo vreme da se odnosi, pre svega prava etničkih Nemaca u Francuskoj, regulišu bilateralnim ugovorom?” Komentator je, tim povodom, podsetio na praksu iz sedmog veka. Tada su prinčevi Alzasa polagali zakletvu na dva jezika – na francuskom i na nemačkom.

Ne smeta mu što je veći od rivala
Do 23. juna malo je ljubitelja sporta znalo ko je Marko Novaković. Tog dana naš kajakaš je sa „liste čekanja” odlukom Svetske kajakaške federacije prekomandovan u olimpijca i tako postao 12. član našeg kajakaškog tima za Igre u Londonu. Već narednog dana, 24. juna postao je prvak Evrope u kajaku jednosedu na 200 metara, drugim rečima najbrži kajakaš Starog kontinenta jer je staza od 200 metara najkraća kajakaška disciplina i jer su mu u finalnoj trci rivali bili najbolji sprinteri Evrope.
U trci koja je trajala samo 34,431 sekundu ili 45 zaveslaja, kako kaže 23-godišnji reprezentativac Srbije, iza njega bili su, aktuelni svetski prvak i branilac evropskog zlata iz Beograda Poljak Sjeminovski, njegov prethodnik na evropskom i svetskom tronu Britanac Mekiver, legendarni Belorus Pjatrušenko, sedmostruki šampion sveta i olimpijski pobednik iz Pekinga (1.000 m)...
– Od početka takmičenja osećao sam se dobro, ali da budem iskren nisam očekivao da ću pobediti. Imao sam četvrti rezultat kvalifikacija i četvrti rezultat polufinala i plasirao se u finale. Već to mi je bilo fino, a nadao sam se da ću se u prvom evropskom finalu boriti za neku medaljicu, da ću možda biti treći. I veslao sam svoju trku opušteno ne vodeći računa o rivalima, a u cilju perifernim vidom učinilo mi se da sam tu – treći, četvrti, peti, dakle da sam u nekoj gužvi. Stvarno je bilo gusto i tek kad sam izašao na splav, kad su ispisani rezultati na semaforu, saznao sam da sam pobedio – objašnjava kajakaš iz Bečeja.
Može le se veslati opušteno u trci koja traje jedva pola minuta?
– Stvarno sam bio skroz opušten, manje više zato što moram, a možda i zato što sam „lala”. Nisam gledao rivale, samo sam veslao svoju trku, skoro kao na treningu – samo najbolje i najbrže što sam mogao – mirno objašnjava Marko Novaković.
U London Novaković ne putuje kao autsajder. Sada će svi voditi računa i o njemu, a Marko će gledati svoja posla...
– Trka na 200 metara je lutrija. Gledao sam snimak finalne trke iz Zagreba i nisam tu video ništa specijalno. Niti sam bio prvi na startu ni bilo šta slično. Samo sam gledao da ne pogrešim i da stvarno izveslam trku maksimalno perfektno. Nema tu druge taktike... Istina, imam malo više kila od konkurenata, ali ne planiram da oslabim. Dobro se osećam ovako, iako sam malo veći od njih, ali guram nekako – kaže reprezentativac Srbije kojem je najveći uspeh u karijeri do ovogodišnjeg trijumfa na Evropskom prvenstvu u Zagrebu, bila mlađeseniorska bronza. Na prošlogodišnjem seniorskom Evropskom prvenstvu na Adi Ciganliji bio je samo treći u B finalu – ukupno 12.
Za njegov napredak zaslužan je i trener Jožef Šoti.
– Već godinama radimo zajedno, još pre nego što sam seo u jednosed, a od kada me je preuzeo Jožef Šoti poraslo mi je samopouzdanje. Mnogo mu verujem i ne bih mogao da radim s nekim drugim trenerom. On mi nije samo trener. Mnogo mi je pomogao u privatnom životu i doveo me u red. Bio je kao takmičar na olimpijskim igrama – to nije mala stvar, a sad će ponovo da ide kao moj trener i da uživa – kaže Marko Novaković.
Jožef Šoti je učestvovao na Igrama u Sidneju 2000. godine i u četvorosedu sa Igorom Kovačićem, Sašom Vujanićem i Draganom Zorićem stigao do A finala i, na kraju, devetog mesta.
Na sledećim igrama, u Atini 2004,  naš kajakaški sport je imao samo jednu posadu K-2, Filipović, Zorić), a na Igrama u Pekingu 2008. ni jednu.
U London putuje čak pet posada i to je izuzetan uspeh Kajakaškog saveza Srbije i takmičara, koji su se u ovom ciklusu gotovo potpuno okrenuli olimpijskim disciplinama.
– Ja sam imao sreće što je moja disciplina uvrštena u olimpijski program i što sam takav kakav jesam, pa mogu da pariram svetskim takmičarima. Ipak, to što sam prvak Evrope nije baš nešto veliko, jer malo njih zna šta je kajak. OK, čuli su za veslanje (kajak i veslanje nisu profitabilni sportovi), a sad su počeli da prepoznaju i nas kajakaše. Dobro je da deca vide šta je kajak, a ja kajak stvarno volim, tako da ne bih mogao da zamislim ni dan bez kajaka i kajakaškog društva a kamo li život – iskren je Marko Novaković koji je zahvaljujući podvigu na zagrebačkoj regatnoj stazi Jarun postao možda i najveća uzdanica ovog sporta za Igre u Londonu.
A šta Novaković očekuje na olimpijskom debiju možda se može naslutiti iz odgovora na pitanje da li je on „kajakaški Jusein Bolt”, odnosno najbrži kajakaš.
– Samo ako uzmem zlato moći ćemo to tako da kažemo...
 Ž. B.
-----------------------------------------------------------
Šesti trofej čeka se već 28 godina
Sadašnji predsednik Kajakaškog saveza Srbije Mirko Nišović, zajedno sa Matijom Ljubekom u kanuu dvokleku, osvojio je poslednju olimpijsku medalju za naš kajakaški sport još 1984. godine u Los Anđelesu.
Bilo je to srebro na 1.000 m osvojeno 11. avgusta, a istog dana srebro osvojio je i Milan Janić (K-1, 1.000 m).
Dan ranije, 10. avgusta 1984. Ljubek i Nišović osvojili su zlatnu medalju na 500 m, a prethodne dve medalje osvojio je kanuista Matija Ljubek 1976. u Montrealu – zlatnu na 1.000 i bronzanu na 500 m.
Da li će šesti trofej biti osvojen posle pauze od 28 godina?
-----------------------------------------------------------
Kajakaške posade za London
K-1, 200 m: Marko Novaković
K-1, 1.000 m: Marko Tomićević
K-4, 1.000 m: Milenko Zorić, Ervin Holpert, Aleksandar Aleksić, Dejan Terzić
K-1, 200 m: Nikolina Moldovan
K-2, 500 m: Nikolina i Olivera Moldovan
K-4, 500 m: Antonija Nađ, Antonia Horvat-Panda, Renata Kubik, Marta Tibor

„Slobodna Dalmacija“: Beogradski dizajner iza „Pokojne Mileve"
ZAGREB – Beogradski dizajner Boris Trivan iskoristio je sliku pokojne Splićanke Ive Perić kako bi na društvenim mrežama Fejsbuku i Tviteru stvorio lažni profil s imenom „Pokojna Mileva”, piše splitski dnevnik „Slobodna Dalmacija”, ističući da se pre dva dana saznalo ko stoji iza tog profila.
Familija pokojne Ive Perić, sahranjene pre deset godina na splitskom groblju Lovrinac, doznala je za zloupotrebu fotografije i odlučila da tuži Trivana.
On kaže da je izgladio problem s rodbinom, obradivši sliku s čitulje na kojoj je pokojnici dodao usta i oči svoje bake i frizuru kraljice Elizabete, piše Slobodna Dalmacija.
Otkako se pojavila na Tviteru i Fejsbuku „Pokojna Mileva” postala je prava virtuelna zvezda u Srbiji koja se, kako je pisalo, javljala s onog sveta.
Popularna je i na portalima van Srbije, naročito u Austriji. Na Fejsbuku je prati 120.000 fanova, a na Tviteru oko 30.000.
„Pokojna Mileva” obračunava se sa estradom i njenim istaknutim predstavnicima u Srbiji, ali ne štedi ni političare, pa čak ni papu Benedikta XVI, piše list.

Anja Suša: Festivali nisu samo trošak već i ulaganje
SMEDEREVO – Rediteljka i selektorka Bitefa Anja Suša izrazila je zadovoljstvo što Tvrđava teatar nastavlja tradiciju ambijentalnog pozorišta kod nas, ističući da festivali nisu samo trošak nego i ulaganje, ali je upozorila na negativne strane „stavljanja akcenta na kulturne industrije i na festivalizaciju kulture”.
Četvrti Međunarodni ambijentalni pozorišni festival Tvrđava teatar u toku je u Smederevu, od 11. do 20. jula, sa devet predstava iz Srbije i Evrope.
„Osnivanje Tvrđava teatra se nadovezuje na jednu malu, ali ne beznačajnu tradiciju ambijentalnog pozorišta kod nas”, izjavila je Suša Tanjugu.
Ona je podsetila na Bitef koji od samog početka neguje ambijentalni teatar i ono što se u novije vreme zove sajt specifik teatar, zatim na projekte Grada teatra u Budvi, kao i na Belef koji je često izvodio svoje pozorišne programe u atipičnim prostorima, na otvorenom.
„Sada se to dešava u predivnom ambijentu Smederevske tvrđave, a ja bih volela da u sledećim izdanjima i sam grad bude više uključen i da se taj ambijentalni teatar u potpunosti ostvari. Pored tvrđave, ima tu raznih zanimljivih gradskih toposa koji bi mogli da posluže za različite projekte”, dodala je ona.
Suša je ocenila da je gostovanje „Pan. Optikum teatra” iz Frajburga na otvaranju festivala bilo pun pogodak.
„Kao reditelj uvek pomalo strepim od otvorenog prostora. Moja teza je da je za ambijentalni teatar, naročito onaj koji se dešava na velikom prostoru, potrebno imati zaista dosta novca i ozbiljne produkcione uslove, što kolege iz Frajburga imaju”, rekla je ona.
Nemačka predstava „Transit.ion” je, kako je napomenula, lep primer novog cirkusa, što je popularna pozorišna forma u svetu poslednjih godina, a u Francuskoj čak i decenijama. Predstave ovakvog tipa gostovale su na Bitefu i sjajno je što sada to može da vidi i publika u nekoj drugoj sredini u našoj zemlji.
Na pitanje da li imamo previše festivala u aktuelnoj ekonomskoj situaciji odgovorila je da smatra suprotno i našalila se da je ona „kao Grci koji su protiv štednje”.
„Kulturu, pa samim tim ni festivale, ne treba posmatrati kao trošak, nego kao ulaganje i to ne samo u duhovne kapacitete stanovništva. Ako posmatramo iz perspektive liberalnog tržišta i ekonomije, to je i mogućnost da se oko svakog festivala napravi određena infrastruktura, koja jednom malom gradu kao što je Smederevo može čak i u ekonomskom smislu da pomogne”, izjavila je rediteljka.
Naravno, dodala je, da bi se to zaista desilo festival bi morao da traje duže i da ima još više predstava. Onda bi imao šansu da poput nekih starih festivala u Evropi, kao što su oni u Avinjonu ili Edinburgu, aktivira ceo grad.
„To onda podrazumeva i neke duge oblike profita, osim duhovnog koji dobijamo od samih predstava. Mislim da u gradu kao što je Smederevo, koje trenutno ima problema sa privredom, gde gašenje peći u železari preti da veliki broj ljudi ostavi bez posla, to nije beznačajan aspekt”, dodala je Suša.
Što se tiče broja festivala, „ne mislim da ih ima mnogo i mogla bih da se složim sa onima koji kritikuju naš pozorišni festivalski život samo u tome da nisu svi pođednako značajni da bi bili u potpunosti subvencionisani”, rekla je Suša.
Ona je naglasila da nam nedostaju ozbiljni, kvalitetni festivali za decu i mlade. „Imamo jedan u Beogradu, to je TIBA, ali tu ima prostora za još festivala koji bi tematizovali i ozbiljno se bavili tom vrstom pozorišta”.
„Ono čega se ja plašim nije u direktnoj proporciji sa brojem festivala, nego sa jednom strategijom koja se onako 'na mala vrata' provlači u našu kulturu, i ne samo našu nego je već veoma prisutna u inostranstvu, u Evropi - to je stavljanje akcenta na kulturne industrije i na festivalizaciju kulture”, izjavila je Suša.
Pod terminom festivalizacija kulture, kako je objasnila, smatra „karnevalski i zabavni oblik koji se nameće svim oblicima kulture i umetnosti, kao neki imperativ vremena u kojem živimo”.
„Sve mora da bude tako popularno, da ima pomalo estradni karakter, da bude dopadljivo, da bude nešto što može lako i brzo da se konzumira, da puni novinske stupce”, primetila je ona.
Ističući da veruje u neophodnost raznolikosti kulturne ponude, Suša je rekla da je protivnik pomenute „strategije”, ali da je to „jedan pravac kretanja kojim ćemo se u budućnosti, bojim se, sve više kretati”.
Na pitanje šta ćemo gledati na predstojećem Bitefu, koji počinje sredinom septembra, odgovorila je da ne može da priča pre zvanične konferencije za novinare, ali je dodala da će program biti objavljen uskoro.

Uz maske i „New Order” na Egzitu obeležen petak 13.
NOVI SAD – Nastup engleskog elektro - pop sastava „New Order” i maske kojima je obeležen petak 13. bili su večeras glavno obeležje drugog dan Egzit festivala koji se do 15. jula održava na Petrovaradinskoj tvrđavi u Novom Sadu.
Legendarni „New Order”, jedna od najvažnijih elektro - pop grupa svih vremena, prvi put se predstavila publici u regionu, a njihov nastup na glavnoj festivalskoj bini dobro je zagrejao publiku koje je bilo znatno manje u odnosu na predhodnu noć kada je nastupio „Djuran Djuran”.
Svoj premijerni nastup na tlu jugoistočne Evrope „New Order” započeo je hitovima „Elegia” i „Regret”, da bi njihov najslavniji hit „Blue Monday”, koji se našao visoko na svetskim top listama, kada je objavljen originalno 1983. godine, ali i reprizno 1988, i 1995, potpuno razgalio, ionako dobro raspoloženu, publiku.
Dobrom raspoloženju posetilaca sigurno je doprinela i slavljenička atmosfera obeležavanja petka 13. koji ima simboličnu vezu s Egzitom, jer je ovo 13. po redu festival.
Zbog toga su organizatori pozvali goste da na Petrovaradinsku tvrđavu dođu maskirani, a tom pozivu se odazvao priličan broj, pre svega, posetilaca iz inostranstva.
Na „meniju” su bile različite maske od najobičnijih šara po licu i čelu do odela koja bi bez problema konkurisala za nagrade na najvećim maskenbalima.
Na glavnoj bini festivala kao uvod u centralnii događaj večeri nastupio je i njujorški sastav „Hercules and love affair”, dok su na” Dens areni” „carovali” Nemac iz Frankfurta Robert Dietz i tamnoputi Amerikanac iz Detroita Keni Larkin, a najveću žurku upriličio je Čileanac Lučiano, tipičan predstavnik latinskog tehna.
Veliko interesovanje posetilaca bine „Fjužn” privukao je slovenačko - hrvatski sastav „Lolobriđida”, napravivši izvanredan uvod za nastup engleskih pankera „The Toy Dolls”, a tačku na „vatreno” veče na bini „ujedinjenja” stavile su fenomenalne domaće snage „Goblini”.
-------------------------------------------
Hitna pomoć na Egzitu intervenisala 68 puta 
NVI SAD – Ekipe Hitne pomoći tokom jučerašnjeg dana i noći na Egzitu su intervenisale ukupno 68 puta, rečeno je danas Tanjugu u toj službi.
Kako je izjavio glavni tehničar u Zavodu za hitnu medicinsku pomoć „Novi Sad“ Nenad Vukas, od tih 68 intervencija 57 je bilo na Petrovaradinskoj tvrđavi, a 11 u Egzit kampu na kuplaštu „Štrand“.
„Na dalju dijagnostiku odveli smo dva pacijenta, dok smo sve ostale intervencije rešili na licu mesta”, rekao je Vukas istakavši da se najčešće radilo o lakšim intervencijama, te da je u dva slučaja bilo u pitanju trovanje alkoholom, a tri intervencije zbog uticaja psiho-aktivnih supstanci.
Ekipama Zavoda za hitnu medicinsku pomoć „Novi Sad“ pomoć u radu na Egzit festivalu pruža 30 aktivista novosadskog Crvenog krsta. Ekipe Hitne pomoći angažovane na festival ukupno broje, takođe, 30 ljudi podeljenih u četiri lekarska tima i šest vozila koja su u pripravnosti i koja su raspoređena po festivalskom prostoru na Tvrđavi i kod Egzit kampa.
Kao i prethodnih gdina u cilju zaštite posetilaca Egzit festivala montirana je i poljska bolnica koja raspolaže sa 20 ležajeva i koja se nalazi u blizini Mejn stejdža.

Srpske košarkašice se plasirale na EP
BEOGRAD –Ženska košarkaška reprezentacija Srbije plasirala se na Evropsko prvenstvo u Francuskoj, pošto je večeras u poslednjem kolu Grupe B kvalifikacija pobedila u gostima Estoniju sa 97:58 (30:16, 18:14, 18:13, 31:15).
Srpske košarkašice su takmičenje u grupi završile na drugom mestu sa šest pobeda i dva poraza, iza Crne Gore i ispred Poljske, koje imaju isti skor na tabeli.
Srbiju su u pobedi protiv Estonije predvodile Milica Dabović i Jelena Maksimović sa po 21 poenom, dok je u poraženoj ekipi Mirjam Nikolaj postigla 17.
Evropsko prvenstvo u Francuskoj održaće se od 15. do 30. juna sledeće godine.

Petković: Svečlja kriminalizacijom Srba opravdava prisustvo parapolicije
Direktor Kancelarije za Kosovo i Metohiju Petar Petković ocenio je danas da je pokušaji ministra unutrašnjih poslova privremenih prištinskih institucija Dželjalja Svečlje da kriminalizuje Srbe sa severa KiM imaju za cilj da opravdaju, kako je naveo, protivpravno prisustvo parapolicijskih jedinica, „gde danonoćno terorišu srpski narod”.
„Lažni ministar, a pravi nasilnik i ekstremista Dželjalj Svećlja, zajedno sa njegovim okupacionim falangama preobučenim u odela Kosovske policije, jedini su kriminalci na severu Kosova i Metohije i tu nemaju šta da traže”, naveo je Petković u saopštenju. Poručio je da bi bilo najbolje da Svećlja „pođe od sebe i optužnice koja je godinama podignuta protiv njega zbog napada kamenicama na pripadnike tzv. Kosovske policije, ali i zbog prevrtanja vozila misije Euleks”.
Dodao je da bi Svećlja, umesto što „nezakonito da privodi Srbe navodnom poznanju pravde i prava”, trebalo prvo sam da prestane da beži od tog istog prava i pravde.
„Da li je sprovođenje reda i zakona to što je kukavički poslao svoje falange da duge cevi uperuju u sina predsednika Aleksandra Vučića zbog jedne majice? Da li je vladavina prava kada Kurtijevi specijalci pucaju u leđa Dragiši Galjku, Miljanu Deleviću, Milanu Jovanoviću, braći Stojanović iz Gotovuše? Ili, kada brutalno pretuku srpsku decu Daru i Kristijana”, zapitao je Petković. Naglasio je da „hibridni rat koji Svećlja kukavički vodi iz Prištine protiv svega srpskog i posebno severa Kosova i Metohije”, rezultirao time da „nema tog čestitog Srbina koji bi ni javno ni tajno pristao da bude alibi Svećlji u njegovoj bolesnoj opsesiji okupacije severa i proterivanja Srba sa Kosova i Metohije”.
„To mu nikada neće uspeti”, poručio je Petković. Svečlja je ranije danas u intervjuu portalu Košev rekao da nije protiv srpskog naroda, već, kako tvrdi â€žšovinističkih projekata Srbije i kriminalaca”.

Ferstapen: Srećan sam što smo pobedili 11. put uzastopno
Vozač Red Bula Holanđanin Maks Ferstapen izjavio je danas da je srećan što je svom timu doneo pobedu na Velikoj nagradi Velike Britanije u šampionatu Formule jedan, prenosi Bi-Bi-Si.
Ferstapen je Red Bulu doneo 11. uzastopnu pobedu u Formuli 1, čime je ovaj tim izjednačio 35 godina star rekord Meklarena..
„Naravno da sam vrlo srećan što smo opet pobedili. Tu mislim i na 11. uzastopnu pobedu za ekipu. Mislim da je to prilično neverovatno, ali danas nije bilo tako jednostavno”, rekao je Ferstapen, koji je u Silverstonu stigao do šeste uzastopne pobede ove sezone.
Vozač Red Bula je ove godine zabeležio osam pobeda. Drugo mesto na VN Velike Britanije pripalo je vozaču Meklarena Landu Norisu.
„Veliko hvala celom timu napravili su neverovatan posao. Ništa od ovoga ne bi bilo moguće bez napornog rada koji su uložili. Stavili su me na tvrde gume, ne znam zašto - još su nejasni po pitanju nekih stvari”, rekao je Noris.
Vozač Mercedesa Luis Hamilton je stigao do trećeg mesta u Silverstonu.
„Hvala svima koji su me podržavali. Osetio sam energiju, osetio podršku i to je takođe razlog zašto smo se vratili ovde”, izjavio je Hamilton.
Prvo mesto u generalnom plasmanu vozača drži Ferstapen sa 255 bodova, dok je njegov timski kolega Serhio Peres osvojio 156.
Naredna trka u šampionatu F1 biće vožena 23. jula za Veliku nagradu Mađarske na stazi Hungaroring, prenosi Tanjug.

Na prelazu Gradina, na izlazu iz Srbije, čeka se četiri sata
Prema informacijama uprave granične policije u 17.15 časova, putnička vozila čekaju četiri sata na graničnom prelazu Gradina, na izlazu iz Srbije a na Preševu, na izlazu iz zemlje, putnička vozila i autobusi š zadržavaju 35 minuta, navode iz Auto-moto saveza Srbije (AMSS).
Teretna vozila najduže čekaju na Batrovcima, na izlazu iz Srbije i to dva sata dok se na prelazu Horgoš i Šid, na izlazu iz Srbije, zadržavaju 90 minuta.
Na ostalim graničnim prelazima nema dužih zadržavanja za sve kategorije vozila, prenose iz AMSS-a.

Tesla i Karađorđevići
Dr Oliver Subotić*
Dok sam iščitavao primarne izvore za potrebe pisanja knjige „Tesla: Duhovni lik”, imao sam prilike da se lično uverim u ono što su gotovo svi Teslini biografi u manjoj ili većoj meri uočili u njegovoj ličnosti, a to su izrazite „oscilacije” (neretko i protivrečnosti) u raznim temama. Ipak, primetio sam da postoji nekoliko tema u kojima, slikovito rečeno, ne postoje „sinusoide” i izražene „amplitude”, već isključivo „linearna funkcija”. Jedna od tih retkih tema gde Tesla pokazuje jasnu konstantu u stavovima je odnos prema srpstvu, Kraljevini Jugoslaviji i Kraljevskom domu Karađorđevića.
Nikola Tesla je tokom američkog perioda svog života postao izrazit kosmopolita, ostavši istovremeno srpski patriota. Tokom američkog perioda se formirao i kao ubeđeni srpsko-jugoslovenski monarhista, te je poput većine srpskih intelektualaca tog vremena vatreno podržavao koncept Kraljevine Jugoslavije i bio veliki poštovalac kraljevske loze Karađorđević. To poštovanje se već može uočiti u dostupnim dokumentima iz perioda Prvog svetskog rata, kada on izražava divljenje podvizima srpske vojske predvođene svojim nezaboravnim voždom, kraljem Petrom Prvim Oslobodiocem. Tako, povodom inicijative jeromonaha Nikolaja Velimirovića iz 1915. godine, da zajedno sa Mihajlom Pupinom i Pajom Radosavljevićem potpiše „Vidovdanski proglas” i pozove Srbe u SAD da pomognu svojim sunarodnicima na Balkanu, Tesla iznosi stav da bi taj apel američki Srbi najpre poslušali ako bi ga potpisala dva srpska kralja: Petar Karađorđević i Nikola Petrović.
Ličnost u kraljevskoj lozi Karađorđević, koju je Tesla posebno izdvajao, bio je kralj Aleksandar, koji ga je odlikovao Ordenom Jugoslovenske krune prvog stepena 1931. godine. Kralja Aleksandra je doživljavao kao vladara koji je uspeo da napravi snažnu državu (Kraljevinu Jugoslaviju) i ujedini tri balkanska naroda (Srbe, Hrvate i Slovence). U svom posmrtnom slovu Kralju Mučeniku, objavljenom 1934. godine u „Njujork tajmsu”, Tesla ovako zbori: „Poput Vašingtona, bio je sposoban i neustrašiv general koji je oslobodio svoju zemlju od ugnjetavanja; poput Linkolna bio je mudar i patriotski vođa koji je pretrpeo mučeništvo.” Tesla je, pritom, verovao da će mučenička krv kralja Aleksandra definitivno ujediniti narode Kraljevine Jugoslavije (što se, kao što je dobro poznato, nije desilo). Sa druge strane, strahovao je za jedinstvo mlade države, zbog čega je javno podsetio sve Hrvate i Slovence na činjenicu da je njihova sloboda kupljena cenom srpske krvi u Prvom svetskom ratu. Kralj Aleksandar je za Teslu bio i ostao ličnost koja zaslužuje da bude na „pijedestalu srpskih velikana” – pišući pozdravno pismo Srbima u Geriju (Indijana, SAD) uoči Drugog svetskog rata, on za kralja Aleksandra koristi epitete „Veliki” i „Mučenik”.
Kada je reč o kralju Petru Drugom Karađorđeviću, Tesla i prema njemu pokazuje odnos dubokog poštovanja i izrazite odanosti, približan onome koji je ukazivao kralju Aleksandru. U jednom pismu iz 1938. godine upućenom inženjeru Slavku Bokšanu, Tesla kralja Petra Drugog naziva „mladim orlićem iz gnezda velikog orla”, a Srbe u SAD javno poziva da budu odani mladom monarhu, koga naziva „zenicom u oku naroda”. On kralja Petra Drugog veliča u nekoliko javnih objava u SAD želeći mu mnoga leta. Na koncu, poslednji Teslin izlazak u javnost – tačno pola godine pred smrt – bio je osmog jula 1942. godine u hotelu „Njujorker”. On tada, već prilično ugroženog zdravlja, izlazi u pratnji svog sestrića, diplomate Save Kosanovića, da pozdravi kralja Petra Drugog. Mladi kralj je u to vreme bio u poseti SAD, sa ciljem da od predsednika Ruzvelta izmoli vojnu pomoć za generala Dragoljuba Mihailovića (koga je Tesla, po rečima čuvenog američkog istraživača Lelanda Andersona, smatrao za „simbol drevne srpske borbe za krst časni i slobodu zlatnu”). „Hrvatski glas” izveštava o susretu mladog monarha i Tesle, navodeći kako je genijalni pronalazač rekao da mu je kralj svojom posetom učinio najveću čast i da će mu to biti „najmilija uspomena”. Svoj uvodni govor kralju Petru Drugom Tesla je završio rečima: „Veličanstvo, Bog Vas blagoslovio!”. Prema Kraljevim memoarima, obojica su tokom rastanka plakala, a Tesla ga je otpratio podsećanjem na zaveštanje kralja Aleksandra: da čuva jedinstvo naroda Kraljevine.
Važno je ovom prilikom istaći da je Tesli bila apsolutna strana bilo kakva ideja Jugoslavije bez srpske krune na njenom čelu – ostao je odan kralju Petru Drugom Karađorđeviću i pored stalnih ubeđivanja okoline da pređe na stranu Tita i njegovih komunista, koji su se od samog početka rata spremali za revolucionarni prevrat i nasilno preuzimanje vlasti. O čvrstom Teslinom stavu prilično argumentovano piše Margaret Čejni, pozivajući se na hrvatskog profesora Bogdana Radicu, diplomatu Kraljevine Jugoslavije u SAD, koji je tokom rata prešao na Titovu stranu. Iz njene studije saznajemo da je Sava Kosanović bezuspešno pokušavao da privoli svog genijalnog ujaka da se od kralja okrene ka Titu. O svemu navedenom u svojim memoarima svedoči i Konstantin Fotić, ambasador Kraljevine Jugoslavije u SAD, koji navodi da je svaki pokušaj da se od Nikole Tesle izvuče bilo kakva poruka protiv Kralja Petra Drugog bila bezuspešna. Teslina odanost srpskoj kruni bila je do kraja života održana besprekorno.
Da li bi Tesla, da je danas među nama, od „linearne funkcije” skrenuo kao „sinusoidi” u navedenim temama? To je već domen pretpostavki. A ono što možemo pretpostaviti jeste da bi zbog gorkog iskustva Jasenovca, Jadovna i, na kraju, „Oluje” imao krajnje rezervisan stav prema nekoj novoj jugoslovenskoj ideji. Možemo slobodno pretpostaviti i to da bi se i danas zalagao za što bolje odnose Srba sa Hrvatima i Slovencima, koje je smatrao bratskim narodima. A ako ćemo suditi po ogromnom poštovanju koje je decenijama ukazivao Karađorđevićima – kao i ništa manjem poštovanju koje oni do dan danas ukazuju njemu – verovatno bi u naše vreme bio i počasni član Krunskog saveta.
*Osnivač Zadužbine „Petar Mandić”, dobročine ustanove koja neguje uspomenu na Tesline pretke

Rustem Mustafa svedoči na suđenju Tačiju
Suđenje Hašimu Tačiju i njegovim saučesnicima optuženima za ratne zločine na KiM nastavlja se sutra, a kako saznaju mediji u Prištini, sudsko veće saslušaće Rustema Mustafu, bivšeg komandanta oslobodilačke vojske Kosova (OVK) u Operativnoj zoni Lap, inače poznatog kriminalca i osuđivanog ratnog zločinca. Mustafa je jedan od retkih pripadnika OVK i jedini komandant te terorističke jedinice koji su u Prištini osuđeni za ratne zločine na KiM. On je potvrdio da je dobio poziv od Specijalizovanog tužilaštva u Hagu da se iduće sedmice pojavi kao svedok.
Mustafa će, kako se očekuje, svedočiti o funkcionisanju OVK, a u izjavama za medije kazao je da namerava da „brani istinu o ratu OVK”.
Rustem Mustafa poznat je kao komandant Remi, a tokom rata 1998–1999. bio je komandant regionalne zone Lap i član takozvane lapske grupe OVK. Posle rata, postao je poslanik i potpredsednik Demokratske partije Kosova. Uhapšen je u avgustu 2002. i izveden pred Okružni sud u Prištini u kojem su sudile međunarodne sudije Unmika. Osuđen je prvostepeno na 17 godina zatvora jer je utvrđeno da je sa još trojicom pripadnika OVK ubio petoro nelojalnih kosovskih Albanaca. Vrhovni sud Kosova preinačio je presudu 2005. i naložio novo suđenje pa je 2013. osuđen na četiri godine zatvora.
Bio je optužen da je zajedno sa drugim pripadnicima OVK držao zarobljenike u nehumanim uslovima, uskraćujući im adekvatnu zdravstvenu negu, hranu i vodu. Zatočenici su podvrgavani stalnom premlaćivanju, mučenju i pretnjama smrću od avgusta 1998. do juna 1999. godine.
Sumnja se da je tokom rata na KiM učestvovao u teškim zločinima nad Srbima kao i da je u zoni Lap osnivao logore u kojima su civili saslušavani, zlostavljani i ubijani. Grupe pod kontrolom Mustafe, prema podacima dostupnim medijima, posle rata proterivale su preostale Srbe i preprodavale napuštene stanove i drugu imovinu. Mustafa je pored terorističke grupe BIA formirao i „Skiftere” i „Crvenu ruku”, čiji su pripadnici progonili, kidnapovali i ubijali Srbe na području Prištine i Podujeva.
Prema podacima srpskih bezbednosnih službi, Mustafa je još od osamdesetih godina prošlog veka privođen zbog trgovine narkoticima, krijumčarenja oružja, ucena, napada na policiju i drugih teških krivičnih dela. Američke obaveštajne službe smatraju ga jednom od osoba od kojih preti opasnost po mir na Balkanu.
Prema obaveštajnim podacima, Mustafa u svojim kriminalnim aktivnostima, pre svega u trgovini drogom, sarađuje sa Ramušom Haradinajem, dok je do 2015, kada je pravosnažno osuđen, bio poslanik i potpredsednik stranke Hašima Tačija.
Rustem Mustafa jedan je od prvih pripadnika OVK koje je još krajem 2018. u predistražnom postupku saslušalo tužilaštvo u Hagu, pa se tada nagađalo da će on biti i jedan od prvih čije će se ime naći na nekoj od optužnica. Iako je Mustafa zbog svoje pozicije u komandi OVK pominjan odmah uz Tačija, Kadrija Veselija, Adema Čekua, Fatmira Limaja i ostalih, haški tužilac će ga saslušati kao svedoka, a ne kao okrivljenog.

Kaciga glavu čuva
Biciklisti su često prinuđeni da se kreću kolovozom gde ih vozači motornih vozila tretiraju kao „ometače”, a ne kao sastavni deo saobraćajnog sistema
Na teritoriji Srbije od početka godine poginule su 23 bicikliste, a povređeno je više od 400. MUP Srbije skrenuo je pažnju da su oni najugroženija kategorija učesnika u saobraćaju.
„Apelujemo na vozače putničkih i teretnih vozila i autobusa da posebnu pažnju usmere na bicikliste, kako bi sačuvali njihovu bezbednost. Sa druge strane, apelujemo i na bicikliste da upotrebnom svetala i reflektujućih elemenata učine sebe vidljivijim, a samim tim i bezbednijim u saobraćaju”, saopšteno je iz MUP-a i objavljen apel i na društvenim mrežama.
Ključni problem, kada je reč o bezbednosti biciklista u saobraćaju, jeste njihova ranjivost, jer i pri relativno malim brzinama često zadobijaju teške povrede, uglavnom zbog toga što im je jedina zaštita njihova odeća, ukazali su stručnjaci Agencije za bezbednost saobraćaja (ABS).
Važnu ulogu ima i brzina vozila koja učestvuju u sudaru sa biciklistima, naročito kada je reč o težim posledicama. Biciklisti su često slabo uočljivi za druge učesnike u saobraćaju, pre svega jer su dimenzije vozila manje u poređenju sa automobilima, autobusima ili teretnim vozilima.
To je poseban problem u noćnim uslovima vidljivosti, pogotovo u slučajevima kada bicikl nije opremljen odgovarajućim svetlima, a to su belo na prednjoj i crveno svetlo na zadnjoj strani bicikla, kao i ako vozač i putnik na biciklu ne nose svetlu odeću.
Stručnjaci naglašavaju i činjenicu da biciklisti različite starosne dobi i pola imaju različite psihofizičke sposobnosti. Deca uglavnom nemaju dovoljno iskustva i znanja, a stariji imaju smanjenu moć zapažanja, smanjene fizičke sposobnosti i pokretljivost.
Bezbednost dvotočkaša u velikoj meri zavisi i od saobraćajnog okruženja, koje je najčešće dizajnirano i prilagođeno za kretanje motornih vozila i nije predviđeno za bicikliste.
„Oni su često prinuđeni da se kreću kolovozom gde ih vozači motornih vozila tretiraju kao ’ometače’ saobraćaja, a ne kao sastavni deo saobraćajnog sistema, pri čemu često i sami ne poštuju pravila – ne postupaju u skladu sa signalizacijom, zabranom korišćenja mobilnih telefona, audio i video uređaja, upotrebom svetala na biciklu. Saobraćajne nesreće sa učešćem biciklista, zbog njihove velike ranjivosti, češće za posledicu imaju poginule osobe, nego što je to slučaj kod udesa sa učešćem samo motornih vozila sa zatvorenom karoserijom”, navodi se u rezultatima istraživanja ABS-a.
Kada se uporedo posmatraju podaci o nastradalim biciklistima i nastradalim vozačima i putnicima u automobilima, dolazi se do podataka da biciklisti kada učestvuju u saobraćajnoj nesreći imaju skoro šest puta veći rizik da smrtno stradaju nego što je to slučaj sa putnicima i vozačima u automobilima.
U proseku, godišnje u udesima u Srbiji pogine oko 50 i bude povređeno oko 1.486 biciklista. Svaka jedanaesta poginula i svaka četrnaesta povređena osoba u saobraćajnim nesrećama je – biciklista. Oni čine oko devet odsto od ukupnog broja poginulih i oko sedam procenata od svih povređenih osoba u udesima, pokazuju podaci ABS-a.
Saobraćajne nesreće sa učešćem biciklista se najčešće događaju u leto i jesen, odnosno u periodu godine od jula do oktobra, a najviše u avgustu.
Stručnjaci savetuju biciklistima da imaju zakopčanu zaštitnu kacigu, koja će im spasiti život u slučaju pada sa bicikla i sprečiti povrede glave.
„Koristite štitnike za kolena i laktove kako biste ublažili udarce od pada. Nosite odgovarajuće cipele i proverite da li su pertle pravilno vezane. Obucite adekvatnu odeću – pantalone sa užim nogavicama, majice i jakne koje su uz telo, kako ne bi došlo do zakačinjanja delova garderobe o pedale i druge delove bicikla”, savetuju iz ABS-a.
Bicikl treba da bude ispravan, ručice na upravljaču čvrste i pravilno podešene, a sedište na odgovarajućoj visini – tako da stopala obe noge budu u stanju da dodirnu zemlju. Kočnice moraju da budu ispravne, a pneumatici na točkovima napumpani pod odgovarajućim pritiskom.
Belo svetlo na prednjoj i crveno na zadnjoj strani bicikla moraju biti ispravni i postavljeni na odgovarajuće položaje. Zvonce ili sirena takođe moraju biti ispravni.
„Kada prelazite preko kolovoza, trudite se da se ponašate kao da ste pešak. Pogledajte pažljivo levo, desno, levo. Kada procenite da je bezbedno započnite prelazak, gurajući bicikl pored sebe. Koristite ručne signale da upozorite druge učesnike u saobraćaju ili im date obaveštenje o skretanju i promeni položaja na kolovozu”, savetuju stručnjaci.
U noćnim uslovima i kada je smanjena vidljivost, osim što bicikl mora da bude osvetljen, biciklista treba da ima svetlu i odeću sa retroreflektujućim materijalima. Ako voze bicikl kolovozom, treba da se kreću u širini od najviše jedan metar od desne ivice kolovoza, ali ne uz sam ivičnjak.

Čavić: Kraj karijere posle Igara u Londonu
Najbolji srpski plivač svih vremena Milorad Čavić najavio je juče završetak karijere posle takmičenja na Olimpijskim igrama u Londonu. „Nije mi svejedno, jer za mesec dana završavam karijeru. Iz dana u dan sam sve nervozniji, kao i svi plivači pod velikim sam stresom, ali uživam u tome. U ovakvoj situaciji izvlačim najbolje iz sebe”, rekao je Čavić.
On je dodao da rezultati sa nedavnog Kupa Kanade, gde je osvojio tri zlatne medalje – na 100 m slobodnim stilom, 50 i 100 m leptir, ne znače ništa i da je u Montreal išao kao turista.
Čavić će se do OLimpijskih igara pripremati u Španiji, a posebno je srećan što će Srbija u Londonu imati štafetu. „Velika je to stvar, ali nerealno je očekivati da se plasiramo u finale. Važno je da oborimo državni rekord. Ovo je bilo nezamislivo do pre dve godine, a do pre šest meseci nisam očekivao da ću delfin da plivam 51 sekundu. Pre dve godine nisam moga da izađem iz kreveta, nadao sam se samo da mogu da vodim zdrav život, ali sada se dobro osećam”, zaključio je Čavić.
Tanjug

Tipsarević u finalu Štutgarta
Vimbldon je brzo zaboravljen u Štutgartu, gde je Janko Tipsarević stigao do svog prvog finala, i uopšte prvog finala na šljaci. Kada ga je nemački voditelj podsetio na tu činjenicu, posle polufinalne pobede protiv Brazilca Belučija (6:4, 2:6, 6:4), naš teniser se iznenadio:
„Da sam znao za to, možda bih igrao stegnuto! Srbija je dva puta pobedila u Dizeldorfu, tako da ovo finale nisam smatrao prvim. U svakom slučaju teren zahteva potpunu koncentraciju i borbu za svaki poen, jer se loptica teško kontroliše.”
Valja dodati da je i Brazilac Tomaz Beluči bio veoma opasan protivnik na takvoj podlozi. Osetilo se to najviše u drugom setu, kada je brzo poveo sa 2:0 i – bez obzira na povratak u set našeg tenisera i izjednačenje na 2:2 – ubedljivo dovršio taj set – 6:2. Bio je to meč preokreta i promena forme u kom je osmi teniser sveta bio čvršći i borbeniji, čak i kada je činio propuste i dvostrukim greškama na servisu od gotovog pravio veresiju.
Ceh za jednu od duplih grešaka platio je Tipsarevićev reket, pa je posle meča objasnio da ima celu kolekciju slomljenih reketa mnogih tenisera iz svetskog vrha, kojima će ukrasiti vinariju u kući.
Odmah posle toga, lako je zaboravio drugi set, uzimajući servis protivniku već na početku trećeg. I dalje nije išlo lako, a iskoristio je tek treću meč-loptu, na radost mnogobrojnih navijača u Štutgartu. Voditelj nije mogao da preskoči pitanje da li on i supruga razmišljaju o srebrnom mercedesu na postolju kraj terena, namenjenom pobedniku:
„Mnogo me ljudi to pita, verovatno zato što sam prvi nosilac. Već sam jednom uzgubio porše u finalu, ne želim da se to desi i sa drugim automobilom. Što se tiče supruge, voleo bih da joj to bude moj poklon za godišnjicu braka...”
Tipsarevićev protivnik u današnjem finalu biće pobednik drugog polufinalnog meča, između Španca Giljerma Garsije Lopeza i Argentinca Huana Monaka, drugog nosioca na ATP turniru u Štutgartu.
M. K.

Srpski kajakaši osvojili srebro na EP
MONTEMOR O VELjO – Srpski kajakaši Vladimir Torubarov i Dejan Pajić osvojili su danas srebrnu medalju na prvenstvu Evrope za seniore do 23 godine u portugalskom gradu Montemor o Veljo.
Srpski dvosed je do titule vicešampiona starog kontinenta došao u olimpijskoj disciplini k-2 1000 metara preveslavši deonicu za tri minuta, 23 sekunde i 925 stotinki.
Nemački dvoseda Rendšmit - Spener osvojio je zlato, dok je bronza pripala dvojcu iz Poljske, Sandrak - Florčak.
Trećeg dana prvenstva Evrope za juniore i mlađe seniore, junior Simo Boltić zauzeo je šesto mesto u A finalu discipline k-1 na 1000 metara.
Ženski juniorski dvosed Sandra Polovina, Milana Trklja u finalu discipline k-2 1000m osvojio je šestu poziciju, dok je juniorski dvosed u muškoj konkurenciji Uroš Vujičin, Stefan Jovanov bio prvoplasirani u B finalu discipline k-2 1000m, zauzevši u generalnom plasmanu 10. poziciju.
Prvenstvo Evrope završava se sutra finalnim trkama na 200 i 500 metara. Srbija za sada ima predstavnike u četiri trke, a polufinala u sprintu na programu su danas kasno popodne.

Branislav Rašić slikao „Stounse” na jubileju
Beograđanin Branislav Brajan Rašić, poznati rok fotograf iz Srbije, bio je službeni fotograf svečanosti povodom 50 godina od osnivanja legendarne grupe „Roling stouns” .
Rašić je snimao „Stounse” tokom svečanosti u Londonu, na kojoj je prvi put predstavljena retrospektivna izložba fotografija o istoriji grupe, koja se zvanično otvara danas, kao i knjiga „Roling stounsi: 50”.
On je ekskluzivno snimao četvoricu rokera-veterana pre takozvanog foto-kola i te fotografije koje su „Stounsi” odobrili, emitovane su u svet pre ostalih. Fotografije su ekskluzivno vlasništvo „Stounsa”, te ih ni sam Rašić sada ne može samostalno objaviti.

Uz dozvolu Branislava Rašića objavljujemo ovu fotografiju sa proslave "Stounsa" (Photo by B. Rasic Copyright Rex Features Ltd.)
Rašić je snimao „Stounse” i njihove goste i tokom prijema za poznate ličnosti, prijatelje i članove porodica, koji je usledio nakon svečanosti. – Počastvovan sam što sam bio kreativni učesnik velikog događaja, jubileja najvećeg rokenrol benda u istoriji. Osim mene samo je još jedan kolega imao specijalan pristup za lokalnu foto-promociju”, izjavio je za Betu Branislav Rašić. – Pedesetogodišnji jubilej „Stonusa” za mene je i profesionalni i emotivni vrhunac, jer sam, radeći za njih, ostvario dečački dorćolski san o mojoj omiljenoj grupi”, zaključio je Rašić.
Branislav Rašić (57) već tri decenije živi i radi u Londonu. Fotografisao je gotovo sve najpoznatije rokere sveta, a mnogi od desetina hiljada njegovih snimaka objavljeni su u medijima širom sveta.
Saradnja duža od tri decenije
„Roling stounse” je snimao više od 30 puta; prvi put u Bernu 1973, a takođe i na prvom gostovanju te grupe u Zagrebu 1976.
Službeni fotograf „Stounsa” postao je 2006, snimajući najveći koncert u istoriji grupe na Kopakabani u Brazilu.
U Muzeju primenjene umetnosti u Beogradu, 2003. godine, priređena je izložba 40 Rašićevih slika povodom 40-godišnjice „Stounsa”.
Sličnu izložbu Rašić je 2004. imao i u Singapuru.
Osim saradnje sa bendom, Rašić sarađuje i sa njegovim pojedinim članovima. Odabran je da fotografski promoviše knjigu „Život sa Kitom” Kita Ričardsa.

Jug Srbije kao Divlji zapad
Birtije pored autoputa, sela u kojima je više kamiondžija nego stanovnika, pevačice koje u jednoj ruci drže mikrofon a u drugoj kobasicu, čučavci, heklane zavese i sve ostalo što kriju turistički vodiči, a na šta se nailazi kada se od Beograda krene na jug, milje je u koji Ana Vučković (27) smešta radnju svog novog romana „Surfing Serbija”.
Mlada spisateljica koja je sa knjigom „Epoha lipsa juče” ušla u uži izbor za Ninovu nagradu, ovaj put čitaoce vodi automobilima u raspadu do kafana sa narodnjacima, u koje navraćaju profesionalni vozači i putnici iz drndavih autobusa.
– Taj put na jug Srbije je kao putovanje na američki Divlji zapad – kaže Ana Vučković o svom novom romanu u izdanju „Lagune”.
– Od malena stalno putujem tamo i oduvek su me zanimali tajanstveni delovi, ruinirani puteljci i okuke, ti jezivi i uzbudljivi predeli i mesta. Uzbuđuje me kamiondžijsko-narodnjački milje, margine seoskog života i kafanska narodna muzika koja je opstala iako nije estrada.
Stari hrast, Velika Plana, Crna Trava, sela za koja „Vikipedija” kaže da imaju dva stanovnik, a a u kojima svira ruski bend „Ljubov i kudrjavke”, mesta su u koja kao u bunilu stiže junakinja romana. Ona je alterego autorke: zove se Ana, Beograđanka je, živi u svetu pop kulture i piše. Tempo romana je brz, rečenice kratke. Više je nastajao pod uticajem filma i muzike nego književnosti, što i ne čudi kada se zna da je Ana Vučković na Fakultetu dramskih umetnosti završila scenario i dramaturgiju i da mnogo vremena provodi uživajući upravo u filmovima i muzici.
– Jedan moj prijatelj mi je kazao da ga „Surfing Serbija” podseća na filmove Kventina Tarantina. Moj roman je kao saundtrek, jer sam za sve vreme pisanja slušala muziku iz Tarantinovog filma „Petparačke priče”.
Otuda i naziv romana. Omiljena vrsta muzike Ane Vučković je surf, kome pripada i „Misirlou” iz „Petparačkih priča”, a koji autorku neodoljivo podseća na „Vranjanku”, najpoznatiju srpsku južnjačku pesmu.
– To je u suštini jedna pesma i zato mogu da kažem da je sve povezano: surf i narodnjaci, srpski jug i Divlji zapad.
Surfing je krstarenje Srbijom nadahnuto surfom i drugom popularnom kulturom koju Ana Vučković provlači kroz svoje romane. I Holivud nadahnjuju njen novi roman. Dok upoznaje skrivena i surova mesta, junakinja razmišlja o tome šta bi u tim prilikama uradila ili kako bi se obukla Merilin Monro ili Odri Hepbern. Drugi glavni lik je Mesec.
– Mesec utiče na ljude, menja njihovo ponašanje i raspoloženje. Zato on kod mene u romanu pokreće radnju.
Zbog njega junakinja skreće sa puta i umesto da ode na konferenciju mladih talenata, odlučuje da putuje Srbijom, priključi se surf bendu sa ruskom pevačicom i muzičarem iz Mongolije i uopšte, preživi doživljaje za koje ne zna da li su san ili java. Mesec je jak stimulans, halucinogen, ali junakinju ipak odvodi na pravo mesto.
– Ana je stigla do reke Rio grande odnosno Južne Morave i konačno upoznaje svog kauboja, odnosno pravog južnjaka.
I odgovara na pitanja koja su je mučila tokom celog puta: da li postoji ljubav i da li ima razloga za hepiend?
J. Stevanović
-----------------------------------------------------------
Lajka u svemir, Ana u avanture
Verujući da je sve na svetu povezano, Ana Vučković je našla način da na stranicama svoje knjige poveže sudbinu psa koji je odleteo u svemir sa devojkom sa Zvezdare koja leti u avanture.
– Ana će shvatiti da je nešto spaja sa Lajkom, koja je pre 40 godina otišla u kosmos. Tako je Lajka treći glavni junak mog romana – kaže Ana Vučković.

Zdrava hrana je ona koja ne pravi kiselinu
Doktor Todor Jovanović je ceo svoj naučni rad posvetio imunologiji, virusologiji, ishrani i zdravlju. Njegov rad rezultirao je pronalaskom preparata koji kao dodatak ishrani zdravih i obolelih osoba obnavlja energiju i jača ukupan sistem ljudskog organizma. Potvrdu vrednosti ovog leka dali su instituti u Evropi i Americi.
Rođen je 1935. u Vranom Dolu na Kosovu i Metohiji. U Beogradu je završio Medicinski fakultet. Živi sam. Ima sina Dejana (50) i ćerku Milu (32).
Koja je korist od UV zračenja?
Sve što je zračenje, sve što je sunčeva energija, sve što je svetlost, sve to nosi biofotone, kvantne čestice koje su nešto između materije i energije. Bez njih nema života. Pri umerenom izlaganju UV zracima, stiče se vitamin D, snižava krvni pritisak, poboljšava rad srca, povećava imunitet, ubijaju virusi i bakterije, oporavljaju se koštana struktura i polni hormoni.
Da li vakcine ubijaju viruse?
One nisu antivirusne. Bolje je pustiti organizam da se sam izbori protiv virusa, jer vakcina jedno popravlja, a drugo kvari, pa time izbacuje iz ravnoteže imunološki sistem. Naravno, farmaceuti nam žele dug, ali bolestan život. Milijarde se ulažu u lekove, a vrlo malo u prevenciju. Zato je dragocenija moć svetlosti.
Kako se leči suncem?
Gledanje u sunce je solarna joga. To se čini samo kad je sunce crveno, pri izlasku i pri zalasku. I to najviše desetak sekundi. I svaka bolest biće napadnuta. Zato sam protiv nošenja tamnih naočara. To može da smeta, ali korist je velika.
Da li je svaka bolest izlečiva?
Apsolutno, ali se to, naravno, ne događa uvek. Posebno kad je bolest u poslednjoj fazi. U tom slučaju značajna je i svest obolelog. Pozitivan životni stav je izvor života i postojanja. Svako pravo izlečenje dolazi od nas samih, kao i od načina života i hrane.
Kako bi trebalo da se hranimo?
Zdrava hrana je ona koja prija, koja ne pravi kiselinu. U borbi sa kiselinom dovoljno je uzeti samo nekoliko kokica ili pojesti zelenu maslinku i progutati košticu. Meso u mesarama je uglavnom loše, puno hormona i antibiotika, kojima je prošao rok, konzerve su pune olova. Trebalo bi jesti danju, jer naš metabolizam radi u skladu s prirodom.
Ko traži eliksir mladosti?
Francuski genetičari tvrde da su na najboljem putu da produže život ljudima. Ali, po filozofiji besmrtnosti pitanje je šta bi značilo zaista živeti večno. To nije ni moguće zato što se organizmi moraju menjati da bi se prilagodili promenama i rasporedu rada i sna.
Koliko spavate?
Najviše četiri sata. Dugo spavanje ničemu ne služi. Kad sam studirao, spavao sam dnevno nekoliko puta po desetak minuta. Spavanje je, uglavnom, gubljenje vremena. Nikola Tesla, moj uzor u svemu, nije spavao više od jednog sata, a živeo je 87 godina.
Šta vas čini srećnim?
Kad nekoga izlečim i činjenica da mi nikad nije dosadno. Trudim se da u svim poslovima i odnosima imam i susret s onim što nisam ni čuo ni video.
Od čega zavise seksualne potrebe?
Od mozga, pre svega. On tu ima značajnu ulogu. Kad se on uključi, sve je kvalitetnije. A to je veoma važno. Jer seks, sem što je fiziološki i biološki predivan, na određeni način i oplemenjuje.
Šta prvo primećujete na ženi?
Pre svega ženstvenost. To može da bude i odlučujuće, jer u određenim situacijama prikriva neke nedostatke. Na drugom mestu je ono što kod žene može da podigne muškarca. To su, najčešće, oči, posebno ako su pune obećanja.
U kom smeru ide svet?
Tehnologija čini svoje. Hoće li se ljudi emocionalno i seksualno otuđiti zavisi od čoveka do čoveka. Ugroženi smo. To je sigurno. U tom slučaju tehnološki nepismeni su u nekim slučajevima u prednosti.
Ko su vaši uzori?
Pre svih, Nikola Tesla bez koga svet ovakav ne bi postojao. I Milutin Milanković, geofizičar, inženjer, klimatolog, astronom, osnivač Katedre za nebesku mehaniku, Mileva Marić, veliki naučnik, žena Alberta Anštajna, bez koje on ne bi bio ono za šta sad slovi.
Koje su emocije najmoćnije?
Pre svih ljubav. Ona je glavna tema svih umetnosti . To je energija koja pokreće sve ljudske odnose. Posle ljubavi najsnažnija emocija je smrt. One su suprotne jedna drugoj, ali se vrlo često prožimaju.
Kako procenjujete vrednosti ljudi?
Meni su u svakom druženju važni postupci i reči. Ali, iz iskustva znam da su postupci mnogo bolji pokazatelji nečijeg karaktera, jer reči često mogu da budu lažne. Važna je i bioenergija. U Americi ne može da se potpiše nijedan veliki ugovor bez procene bioenergetičara.
Kako čuvate zdravlje?
Veoma je važna temperatura prostorije u kojoj se boravi. U mojoj spavaćoj sobi je konstantno oko 18 stepeni, a u radnoj oko 25. To su optimalne vrednosti i leti i zimi.

Četverac Srbije odbranio svetsko zlato
Naš četverac sa kormilarom nastavio je da vlada svetskim veslanjem u konkurenciji mlađih seniora. Aleksandar Filipović, Jovan Jovanović, Luka Đorđević i Igor Lucić i kormilar Mateja Jošić osvojili su zlatnu medalju na Svetskom prvenstvu za seniore do 23 godine u Litvaniji i timeodbranili tron na koji su se popeli prošle godine u Amsterdamu kada su i oborili pet godina star svetski rekord.
Sada je umesto Veselina Savića, člana pobedničkog četverca iz Amsterdama, veslao Aleksandar Filipović i naša posada je trijumfovala sa 6:34,13 minuta, što im je donelo više od sekunde prednosti pred posadom SAD (6:35.42), koja je zauzela drugo mesto. Bronza je pripala čamcu Novog Zelanda (6:37.87), a ciljem za njom prošli su četverci Francuske (6:38.88), Australije (6:39.65) i Nemačke (6:47.20).
Početak finalne trke nije nagoveštavao radost naše jedine posade na ovom šampionatu, jer se posle prvih 500 metara, odnosno prve četvrtine staze nalazila na poslednjem mestu, ali je u sledećih 500 metara nadoknadila zaostatak i i na polovini staze izbila na čelnu poziciju. Naš četverac pratili su samo Amerikanci i dali sve od sebe ne bi li preuzeli vođstvo ali su morali da odustanu od toga posle velike borbe koja je trajala punih 700 metara...
Bio je to, ustvari, duel rivala koji se dobro poznaju.
– Oni su studenti Univerziteta Vašington i „večiti rivali” veslačkom timu Univerziteta Berkli na kojem studiramo Đorđević, Jovanović i ja. S njima smo bili u direktnom okršaju za zlato i presrećan sam što smo ih nadvisili. Od početka smo veslali našu trku, a u poslednjih 700 metara krenula je bitka za zlato na „nož” sa SAD. Po dogovoru pre trke krenuli smo ranije u finiš što Amerikanci nisu mogli da prate – rekao je posle pobede Igor Lucić.
Ž. B.

Uprkos malerima Dušan Ivković veruje u ovaj tim
Davno su prošla vremena kad su naši selektori mogli da računaju na sve koje pozovu pod nacionalnu zastavu. Danas u nekim zemljama, poput naše, reprezentacija ne predstavlja ostvarenje najvećih snova, u nju se ne ide i „s jednom nogom“, kao što je slučaj sa Špancima koji su, verovatno i zbog takve odanosti državnom timu, bez premca u Evropi i drugi na svetu, iza Amerikanaca.
Srećom, još postoje igrači poput kapitena Nenada Krstića koji je i povređen uz reprezentaciju u kojoj ima još spremnih na takvu žrtvu. Uostalom, svi oni koji se trenutno pripremaju za kvalifikacije za Evropsko prvenstvo u Sloveniji dogodine, pokazuju da im je to važno. Oni koji svesno nisu tu, znaju zašto nisu i ne treba ih osuđivati. Ali i nema potrebe da se žali za njima, jer onaj ko treba da se moli da bi igrao za nacionalni tim, od njega nema vajde, taman da je Majkl Džordan...
Naši košarkaši su završili prvu nedelju priprema, danas imaju slobodan dan, a sutra se sele u Vršac u kojem će trenirati narednih desetak dana. Tu će, od 23. do 25. jula, odigrati i tri prijateljske utakmice protiv Letonije. Selektor Dušan Ivković još nije siguran na koga će sve moći da računa na početku kvalifikacija (14. avgust), jer to će zavisiti od lekarskih konzilijuma.
– Neke stvari su delovale optimistički u prvi mah, a onda se ispostavilo da je situacija složena, kao što je slučaj s povredom Novice Veličkovića – kazao je beogradskoj u dvorani „Sport eko“ selektor Dušan Ivković. – Ali, šta je tu je. Protekle nedelje radili smo na visokom nivou. Igrači su se trudili, mada nisu svi podjednako spremni, što je i razumljivo u ovom delu priprema. Savanović, recimo, ima problema s povredom koju vuče iz finala Prvenstva Turske, Tepić je prekjuče učestvovao u prvom delu treninga pa smo ga poštedeli na savet lekara, Jaramaz je imao virusnu infekciju, lekari su ga osposobili u jednom danu. Svi ostali, njih 17, radili su odlično.
Još ranije se zna da je, zbog povreda, neizvesno kada će da se priključe kapiten Krstić i Micov:
– Krstiću je u četvrtak urađena magnetna rezonanca skočnog zgloba. Sutra će konzilijum lekara reći na koji način ćemo da ga uvodimo u rad. I njegova povreda je složenija nego što se mislilo u prvi mah. Micov nije bio u situaciji da radi ove nedelje. Ovih dana očekujem i dijagnozu i preporuke za njega. U Vršcu ćemo od sutra imati isforsiran program, video analize, treninzi dva puta dnevno i očekujem da budemo spremni do početka kvalifikacija.
Igrači su završili deo priprema koji najmanje vole (trčanje, teretana, ergometrija, laboratorija...). Ivković kaže da je još rano da iznosi sud o debitantima, ali je ipak rekao nešto o njima:
– To su talentovani igrači od kojih očekujem mnogo. Njihova mladost i energija bi trebalo da podignu treninge na viši nivo.
Na pitanje da li je naša reprezentacija favorit u A grupi (Crna Gora, Estonija, Slovačka, Izrael, Island), selektor ističe da je u ovakvoj situaciji izlišno pričati o tome:
– Jasno je da s ovoliko povreda i otkaza ovo nije naš najbolji tim, ali mislim da ćemo da nađemo određena rešenja, treba imati puno poverenja u ovu selekciju mladih i nosilaca igre koji su tu, ali ako posle šest dana rada treba da pričamo o nama kao o favoritima, ponavljam, bojim se na ne doživimo sudbinu Italije koja je bila favorit 2008.
„Faktor povreda“ može da bude presudan u kvalifikacijama u kojima će naš tim odigrati deset utakmica za manje od mesec dana. Ivković zato naglašava da je važna dobra organizacija, pogotovo što će reprezentacija igrati i van Beograda:
- Nisam protiv toga da igramo van Beograda, jer treba da pomognemo tradicionalnim i novim košarkaškim centrima, ali to će biti dodatni napor za nas. Recimo, posle meča u Izraelu direktno čarterom letimo za Niš, da bismo skratili put.
A. Miletić
-----------------------------------------------------------
Krstić: Nema lakih rivala
Kapiten Nenad Krstić još oseća posledice povrede na završnom turniru Evrolige u Istanbulu. Ovih dana je uz tim, iako ne može da trenira, a o njegovom povratku više će se znati sutra.
–I dalje sam na terapijama. U ponedeljak idem kod specijaliste pa ćemo nešto više znati – kazao je centar CSKA Nenad Krstić koji na pitanje da li će moći da igra u kvalifikacijama odgovara: - Nadam se da hoću, ali ne mogu da tvrdim dok ne uradimo sve preglede. Da vidimo prvo kad ću moći da počnem da trčkaram...
Smatra da je naredni deo priprema u Vršcu najbitniji. Što se tiče rivala u grupi, kaže:
– Ne smemo olako da shvatimo protivnike, poučeni iskustvom od ranije. Danas svako igra košarku. Gostovanja na Islandu, u Crnoj Gori, Izraelu, Estoniji... Biće težak svaki meč na strani.

Partizan licencirao 32 fudbalera
Za prve utakmice kvalifikacija za Ligu šampiona srpski prvak Partizan licencirao je praktično sve raspoložive snage – čak 32 fudbalera. Na spisku kandidata za mečeve s Valetom su – golmani: 1. Živko Živković, 30. Nikola Petrović, 33. Radiša Ilić, 88. Vladimir Stojković; odbrambeni igrači: 2. Aleksandar Miljković, 3. Vladimir Volkov, 5. Stefan Savić, 6. Vojislav Stanković, 15. Ivan Ivanov, 18. Aleksandar Lazevski, 19. Branko Pauljević, 37. Stefan Aškovski, 40. Miloš Ostojić; vezni igrači: 4. Mohamed Kamara, 7. Nemanja Tomić, 8. Goran Lovre, 10, Zvonimir Vukić, 11. Nikola Ninković, 13. Nikola Aksentijević, 14. Darko Brašanac, 20. Dejan Babić, 21. Saša Marković, 22. Saša Ilić, 23. Filip Marković, 25. Stefan Babović, 39. Miloš Jojić, 50. Lazar Marković, 99. Milan Smiljanić; napadači: 12. Stefan Šćepović, 44. Marko Šćepović, 45. Aleksandar Mitrović i 77. Filip Knežević.
Izuzev reprezentativdža Sijera Leonea svi mogu da igraju. Kamara mora da propusti četiri utakmice zbog isključenja u susretu sa Šamrokom. Inače, čak devetorica fudbalera su s „B” liste, što znači da „crno-beli” imaju mesta za još dvojicu.
Zanimljivo je da se na spisku nalazi i rekonvalescent Marko Šćepović, kao i da nema nedovoljno oporavljenog Eduarda Pašeka i novajlije Mohameda Zabije. Dok se Brazilac oporavlja od povrede i na njega bi trener Vladimir Vermezović mogao da računa tek u oktobru, Libijac čeka sertifikat bivšeg kluba Al Arabija. Ako „papiri” stignu, može da bude licenciran i do 24 sata pre početka utakmice (utorak, 20.45 č).
Sa 83 utakmice i 20 golova u Uefinim takmičenjima kapiten Saša Ilić je najiskusniji. Sledi ga Zvonimir Vukić sa 40 mečeva i sedam golova. Desetorica prijavljenih u svojim „kartonima” nemaju internacionalne utakmice pod okriljem Evropske fudbalske unije, dok samo 12 igrača „u nogama” ima dvocifren broj mečeva. Prosek starosti „crno-belih” je 23,2 godine. Najmlađi je Nikola Ninković, koji će tek 19. decembra postati punoletan, a uz njega „pravo glasa” do 16. septembra nema ni Aleksandar Mitrović.
Na ovaj način samo je potvrđena izjava trenera Vladimira Vermezovića na kraju priprema u Sloveniji – da ne želi nikoga da se odrekne. Prva utakmica između šampiona Malte i Srbije na programu je prekosutra na stadionu „Hibernijans graund” u Koradinu, a revanš je nedelju dana kasnije u Humskoj. Žreb za treće kolo kvalifikacija obaviće se u petak, 20. jula.
Đ. Smiljanić

Ruka ruci
Kome, kada, kako i zašto treba pružiti ruku ovih dana bilo je prvenstveno političko a ne pitanje etike, emocija ili eventualno bontona. Iz Srbije se, u tom smislu, u poslednjih nekoliko godina, ruka, simbolično govoreći, pružala unaokolo bez mnogo zadrške, između ostalog i kao zvanično izvinjenje za događaje iz devedesetih.
No, šta god političari činili, i onda kada su narode svađali, i sada kada bi da ih mire, sopstveno životno iskustvo svakog pojedinca, svake porodice, svake generacije jedina je solidna osnova za izgrađivanje autentičnog odnosa prema drugima. Ispod državne politike, koja je sklona da pragmatično uopštava i uprošćuje, svesno izbegava, prenebregava ili zaboravlja, tinja život koji se sastoji od neposrednog, ličnog doživljaja, od dugog i jasnog pamćenja. Tek kad se ta dva sloja prošlosti i ta dva toka sadašnjosti približe – jer poklopiti se neće nikad – na prostoru „od Triglava do Đevđelije” ruke će se međusobno pružati ravnomernije i iskrenije.
Proteći će do tada još mnogo vode Savom i Dunavom, Neretvom i Drinom, Ibrom i Vardarom... Kao što će biti potrebno mnogo više vremena (napora i hrabrosti) za medijski doprinos razbijanju a ne stvaranju i održavanju stereotipa o devedesetima. Što se tiče televizija u Srbiji, deo tog njihovog posla uradili su stranci, do sada znatno više u drugom nego u prvom smeru, naravno. Ali, ipak, ima ohrabrujućih primera.
Kao što je nedavno češka emisija „Oteto Kosovo” pokazala autorsku spremnost na istraživanje i svedočenje bez predrasuda i propagandnih ciljeva, tako je ovih dana bilo i sa norveškom emisijom „Izdani grad”. Ova priča o Srebrenici imala je vremenski širi i smisaono dublji opseg. Ole Flium bio je spreman (i uporan) da predstavi političko-vojni i međunarodno-lokalni kontekst zbivanja iz jula 2005. godine, da pronađe nove podatke i dokaze o akterima (inspiratorima, egzekutorima i žrtvama)... Ima, očito, još činjenica, učesnika i svedoka koji bi mogli da upotpune istinu i javnu predstavu o „slučaju Srebrenica”.
Samo proglasiti „genocid” ili samo priznati „ratni zločin” i „masakr” ne dotiče se suštine, ne obećava da će se pojmiti i prihvatiti puni smisao onog što se stvarno nalazi iza takvih termina. Bez toga, teško da će ovde ikad ruka ruci krenuti spontano. Pa kad neko treći, stranac, dobronamerno pomogne da se na obe strane sazna i razume šta treba – dobro je i hvala mu.
A baš ovih dana, u jednom sasvim drugačijem TV poslu, u žanru koji nije ništa manje prestižan od istraživačkog dokumentarizma, uveravamo se kako su naši TV stvaraoci u svemu dorasli stranim kolegama. Opet je sadržaj smešten u vreme ratno, ali od pre sedamdesetak godina. Reč je o igranoj, i to humorističkoj, seriji. Gledajući danas paralelno reprizu domaćeg „Balkan ekspresa” (RTS) i britanskog „Alo, alo” (Avala), može li se lako oceniti šta je bolje po svim elementima ostvarenja i šta donosi više gledalačkog uživanja? Ipak – naše a svetsko!

Petković: Svečlja kriminalizacijom Srba opravdava prisustvo parapolicije
Direktor Kancelarije za Kosovo i Metohiju Petar Petković ocenio je danas da je pokušaji ministra unutrašnjih poslova privremenih prištinskih institucija Dželjalja Svečlje da kriminalizuje Srbe sa severa KiM imaju za cilj da opravdaju, kako je naveo, protivpravno prisustvo parapolicijskih jedinica, „gde danonoćno terorišu srpski narod”.
„Lažni ministar, a pravi nasilnik i ekstremista Dželjalj Svećlja, zajedno sa njegovim okupacionim falangama preobučenim u odela Kosovske policije, jedini su kriminalci na severu Kosova i Metohije i tu nemaju šta da traže”, naveo je Petković u saopštenju. Poručio je da bi bilo najbolje da Svećlja „pođe od sebe i optužnice koja je godinama podignuta protiv njega zbog napada kamenicama na pripadnike tzv. Kosovske policije, ali i zbog prevrtanja vozila misije Euleks”.
Dodao je da bi Svećlja, umesto što „nezakonito da privodi Srbe navodnom poznanju pravde i prava”, trebalo prvo sam da prestane da beži od tog istog prava i pravde.
„Da li je sprovođenje reda i zakona to što je kukavički poslao svoje falange da duge cevi uperuju u sina predsednika Aleksandra Vučića zbog jedne majice? Da li je vladavina prava kada Kurtijevi specijalci pucaju u leđa Dragiši Galjku, Miljanu Deleviću, Milanu Jovanoviću, braći Stojanović iz Gotovuše? Ili, kada brutalno pretuku srpsku decu Daru i Kristijana”, zapitao je Petković. Naglasio je da „hibridni rat koji Svećlja kukavički vodi iz Prištine protiv svega srpskog i posebno severa Kosova i Metohije”, rezultirao time da „nema tog čestitog Srbina koji bi ni javno ni tajno pristao da bude alibi Svećlji u njegovoj bolesnoj opsesiji okupacije severa i proterivanja Srba sa Kosova i Metohije”.
„To mu nikada neće uspeti”, poručio je Petković. Svečlja je ranije danas u intervjuu portalu Košev rekao da nije protiv srpskog naroda, već, kako tvrdi â€žšovinističkih projekata Srbije i kriminalaca”.

Ferstapen: Srećan sam što smo pobedili 11. put uzastopno
Vozač Red Bula Holanđanin Maks Ferstapen izjavio je danas da je srećan što je svom timu doneo pobedu na Velikoj nagradi Velike Britanije u šampionatu Formule jedan, prenosi Bi-Bi-Si.
Ferstapen je Red Bulu doneo 11. uzastopnu pobedu u Formuli 1, čime je ovaj tim izjednačio 35 godina star rekord Meklarena..
„Naravno da sam vrlo srećan što smo opet pobedili. Tu mislim i na 11. uzastopnu pobedu za ekipu. Mislim da je to prilično neverovatno, ali danas nije bilo tako jednostavno”, rekao je Ferstapen, koji je u Silverstonu stigao do šeste uzastopne pobede ove sezone.
Vozač Red Bula je ove godine zabeležio osam pobeda. Drugo mesto na VN Velike Britanije pripalo je vozaču Meklarena Landu Norisu.
„Veliko hvala celom timu napravili su neverovatan posao. Ništa od ovoga ne bi bilo moguće bez napornog rada koji su uložili. Stavili su me na tvrde gume, ne znam zašto - još su nejasni po pitanju nekih stvari”, rekao je Noris.
Vozač Mercedesa Luis Hamilton je stigao do trećeg mesta u Silverstonu.
„Hvala svima koji su me podržavali. Osetio sam energiju, osetio podršku i to je takođe razlog zašto smo se vratili ovde”, izjavio je Hamilton.
Prvo mesto u generalnom plasmanu vozača drži Ferstapen sa 255 bodova, dok je njegov timski kolega Serhio Peres osvojio 156.
Naredna trka u šampionatu F1 biće vožena 23. jula za Veliku nagradu Mađarske na stazi Hungaroring, prenosi Tanjug.

Na prelazu Gradina, na izlazu iz Srbije, čeka se četiri sata
Prema informacijama uprave granične policije u 17.15 časova, putnička vozila čekaju četiri sata na graničnom prelazu Gradina, na izlazu iz Srbije a na Preševu, na izlazu iz zemlje, putnička vozila i autobusi š zadržavaju 35 minuta, navode iz Auto-moto saveza Srbije (AMSS).
Teretna vozila najduže čekaju na Batrovcima, na izlazu iz Srbije i to dva sata dok se na prelazu Horgoš i Šid, na izlazu iz Srbije, zadržavaju 90 minuta.
Na ostalim graničnim prelazima nema dužih zadržavanja za sve kategorije vozila, prenose iz AMSS-a.

Tesla i Karađorđevići
Dr Oliver Subotić*
Dok sam iščitavao primarne izvore za potrebe pisanja knjige „Tesla: Duhovni lik”, imao sam prilike da se lično uverim u ono što su gotovo svi Teslini biografi u manjoj ili većoj meri uočili u njegovoj ličnosti, a to su izrazite „oscilacije” (neretko i protivrečnosti) u raznim temama. Ipak, primetio sam da postoji nekoliko tema u kojima, slikovito rečeno, ne postoje „sinusoide” i izražene „amplitude”, već isključivo „linearna funkcija”. Jedna od tih retkih tema gde Tesla pokazuje jasnu konstantu u stavovima je odnos prema srpstvu, Kraljevini Jugoslaviji i Kraljevskom domu Karađorđevića.
Nikola Tesla je tokom američkog perioda svog života postao izrazit kosmopolita, ostavši istovremeno srpski patriota. Tokom američkog perioda se formirao i kao ubeđeni srpsko-jugoslovenski monarhista, te je poput većine srpskih intelektualaca tog vremena vatreno podržavao koncept Kraljevine Jugoslavije i bio veliki poštovalac kraljevske loze Karađorđević. To poštovanje se već može uočiti u dostupnim dokumentima iz perioda Prvog svetskog rata, kada on izražava divljenje podvizima srpske vojske predvođene svojim nezaboravnim voždom, kraljem Petrom Prvim Oslobodiocem. Tako, povodom inicijative jeromonaha Nikolaja Velimirovića iz 1915. godine, da zajedno sa Mihajlom Pupinom i Pajom Radosavljevićem potpiše „Vidovdanski proglas” i pozove Srbe u SAD da pomognu svojim sunarodnicima na Balkanu, Tesla iznosi stav da bi taj apel američki Srbi najpre poslušali ako bi ga potpisala dva srpska kralja: Petar Karađorđević i Nikola Petrović.
Ličnost u kraljevskoj lozi Karađorđević, koju je Tesla posebno izdvajao, bio je kralj Aleksandar, koji ga je odlikovao Ordenom Jugoslovenske krune prvog stepena 1931. godine. Kralja Aleksandra je doživljavao kao vladara koji je uspeo da napravi snažnu državu (Kraljevinu Jugoslaviju) i ujedini tri balkanska naroda (Srbe, Hrvate i Slovence). U svom posmrtnom slovu Kralju Mučeniku, objavljenom 1934. godine u „Njujork tajmsu”, Tesla ovako zbori: „Poput Vašingtona, bio je sposoban i neustrašiv general koji je oslobodio svoju zemlju od ugnjetavanja; poput Linkolna bio je mudar i patriotski vođa koji je pretrpeo mučeništvo.” Tesla je, pritom, verovao da će mučenička krv kralja Aleksandra definitivno ujediniti narode Kraljevine Jugoslavije (što se, kao što je dobro poznato, nije desilo). Sa druge strane, strahovao je za jedinstvo mlade države, zbog čega je javno podsetio sve Hrvate i Slovence na činjenicu da je njihova sloboda kupljena cenom srpske krvi u Prvom svetskom ratu. Kralj Aleksandar je za Teslu bio i ostao ličnost koja zaslužuje da bude na „pijedestalu srpskih velikana” – pišući pozdravno pismo Srbima u Geriju (Indijana, SAD) uoči Drugog svetskog rata, on za kralja Aleksandra koristi epitete „Veliki” i „Mučenik”.
Kada je reč o kralju Petru Drugom Karađorđeviću, Tesla i prema njemu pokazuje odnos dubokog poštovanja i izrazite odanosti, približan onome koji je ukazivao kralju Aleksandru. U jednom pismu iz 1938. godine upućenom inženjeru Slavku Bokšanu, Tesla kralja Petra Drugog naziva „mladim orlićem iz gnezda velikog orla”, a Srbe u SAD javno poziva da budu odani mladom monarhu, koga naziva „zenicom u oku naroda”. On kralja Petra Drugog veliča u nekoliko javnih objava u SAD želeći mu mnoga leta. Na koncu, poslednji Teslin izlazak u javnost – tačno pola godine pred smrt – bio je osmog jula 1942. godine u hotelu „Njujorker”. On tada, već prilično ugroženog zdravlja, izlazi u pratnji svog sestrića, diplomate Save Kosanovića, da pozdravi kralja Petra Drugog. Mladi kralj je u to vreme bio u poseti SAD, sa ciljem da od predsednika Ruzvelta izmoli vojnu pomoć za generala Dragoljuba Mihailovića (koga je Tesla, po rečima čuvenog američkog istraživača Lelanda Andersona, smatrao za „simbol drevne srpske borbe za krst časni i slobodu zlatnu”). „Hrvatski glas” izveštava o susretu mladog monarha i Tesle, navodeći kako je genijalni pronalazač rekao da mu je kralj svojom posetom učinio najveću čast i da će mu to biti „najmilija uspomena”. Svoj uvodni govor kralju Petru Drugom Tesla je završio rečima: „Veličanstvo, Bog Vas blagoslovio!”. Prema Kraljevim memoarima, obojica su tokom rastanka plakala, a Tesla ga je otpratio podsećanjem na zaveštanje kralja Aleksandra: da čuva jedinstvo naroda Kraljevine.
Važno je ovom prilikom istaći da je Tesli bila apsolutna strana bilo kakva ideja Jugoslavije bez srpske krune na njenom čelu – ostao je odan kralju Petru Drugom Karađorđeviću i pored stalnih ubeđivanja okoline da pređe na stranu Tita i njegovih komunista, koji su se od samog početka rata spremali za revolucionarni prevrat i nasilno preuzimanje vlasti. O čvrstom Teslinom stavu prilično argumentovano piše Margaret Čejni, pozivajući se na hrvatskog profesora Bogdana Radicu, diplomatu Kraljevine Jugoslavije u SAD, koji je tokom rata prešao na Titovu stranu. Iz njene studije saznajemo da je Sava Kosanović bezuspešno pokušavao da privoli svog genijalnog ujaka da se od kralja okrene ka Titu. O svemu navedenom u svojim memoarima svedoči i Konstantin Fotić, ambasador Kraljevine Jugoslavije u SAD, koji navodi da je svaki pokušaj da se od Nikole Tesle izvuče bilo kakva poruka protiv Kralja Petra Drugog bila bezuspešna. Teslina odanost srpskoj kruni bila je do kraja života održana besprekorno.
Da li bi Tesla, da je danas među nama, od „linearne funkcije” skrenuo kao „sinusoidi” u navedenim temama? To je već domen pretpostavki. A ono što možemo pretpostaviti jeste da bi zbog gorkog iskustva Jasenovca, Jadovna i, na kraju, „Oluje” imao krajnje rezervisan stav prema nekoj novoj jugoslovenskoj ideji. Možemo slobodno pretpostaviti i to da bi se i danas zalagao za što bolje odnose Srba sa Hrvatima i Slovencima, koje je smatrao bratskim narodima. A ako ćemo suditi po ogromnom poštovanju koje je decenijama ukazivao Karađorđevićima – kao i ništa manjem poštovanju koje oni do dan danas ukazuju njemu – verovatno bi u naše vreme bio i počasni član Krunskog saveta.
*Osnivač Zadužbine „Petar Mandić”, dobročine ustanove koja neguje uspomenu na Tesline pretke

Rustem Mustafa svedoči na suđenju Tačiju
Suđenje Hašimu Tačiju i njegovim saučesnicima optuženima za ratne zločine na KiM nastavlja se sutra, a kako saznaju mediji u Prištini, sudsko veće saslušaće Rustema Mustafu, bivšeg komandanta oslobodilačke vojske Kosova (OVK) u Operativnoj zoni Lap, inače poznatog kriminalca i osuđivanog ratnog zločinca. Mustafa je jedan od retkih pripadnika OVK i jedini komandant te terorističke jedinice koji su u Prištini osuđeni za ratne zločine na KiM. On je potvrdio da je dobio poziv od Specijalizovanog tužilaštva u Hagu da se iduće sedmice pojavi kao svedok.
Mustafa će, kako se očekuje, svedočiti o funkcionisanju OVK, a u izjavama za medije kazao je da namerava da „brani istinu o ratu OVK”.
Rustem Mustafa poznat je kao komandant Remi, a tokom rata 1998–1999. bio je komandant regionalne zone Lap i član takozvane lapske grupe OVK. Posle rata, postao je poslanik i potpredsednik Demokratske partije Kosova. Uhapšen je u avgustu 2002. i izveden pred Okružni sud u Prištini u kojem su sudile međunarodne sudije Unmika. Osuđen je prvostepeno na 17 godina zatvora jer je utvrđeno da je sa još trojicom pripadnika OVK ubio petoro nelojalnih kosovskih Albanaca. Vrhovni sud Kosova preinačio je presudu 2005. i naložio novo suđenje pa je 2013. osuđen na četiri godine zatvora.
Bio je optužen da je zajedno sa drugim pripadnicima OVK držao zarobljenike u nehumanim uslovima, uskraćujući im adekvatnu zdravstvenu negu, hranu i vodu. Zatočenici su podvrgavani stalnom premlaćivanju, mučenju i pretnjama smrću od avgusta 1998. do juna 1999. godine.
Sumnja se da je tokom rata na KiM učestvovao u teškim zločinima nad Srbima kao i da je u zoni Lap osnivao logore u kojima su civili saslušavani, zlostavljani i ubijani. Grupe pod kontrolom Mustafe, prema podacima dostupnim medijima, posle rata proterivale su preostale Srbe i preprodavale napuštene stanove i drugu imovinu. Mustafa je pored terorističke grupe BIA formirao i „Skiftere” i „Crvenu ruku”, čiji su pripadnici progonili, kidnapovali i ubijali Srbe na području Prištine i Podujeva.
Prema podacima srpskih bezbednosnih službi, Mustafa je još od osamdesetih godina prošlog veka privođen zbog trgovine narkoticima, krijumčarenja oružja, ucena, napada na policiju i drugih teških krivičnih dela. Američke obaveštajne službe smatraju ga jednom od osoba od kojih preti opasnost po mir na Balkanu.
Prema obaveštajnim podacima, Mustafa u svojim kriminalnim aktivnostima, pre svega u trgovini drogom, sarađuje sa Ramušom Haradinajem, dok je do 2015, kada je pravosnažno osuđen, bio poslanik i potpredsednik stranke Hašima Tačija.
Rustem Mustafa jedan je od prvih pripadnika OVK koje je još krajem 2018. u predistražnom postupku saslušalo tužilaštvo u Hagu, pa se tada nagađalo da će on biti i jedan od prvih čije će se ime naći na nekoj od optužnica. Iako je Mustafa zbog svoje pozicije u komandi OVK pominjan odmah uz Tačija, Kadrija Veselija, Adema Čekua, Fatmira Limaja i ostalih, haški tužilac će ga saslušati kao svedoka, a ne kao okrivljenog.

Kaciga glavu čuva
Biciklisti su često prinuđeni da se kreću kolovozom gde ih vozači motornih vozila tretiraju kao „ometače”, a ne kao sastavni deo saobraćajnog sistema
Na teritoriji Srbije od početka godine poginule su 23 bicikliste, a povređeno je više od 400. MUP Srbije skrenuo je pažnju da su oni najugroženija kategorija učesnika u saobraćaju.
„Apelujemo na vozače putničkih i teretnih vozila i autobusa da posebnu pažnju usmere na bicikliste, kako bi sačuvali njihovu bezbednost. Sa druge strane, apelujemo i na bicikliste da upotrebnom svetala i reflektujućih elemenata učine sebe vidljivijim, a samim tim i bezbednijim u saobraćaju”, saopšteno je iz MUP-a i objavljen apel i na društvenim mrežama.
Ključni problem, kada je reč o bezbednosti biciklista u saobraćaju, jeste njihova ranjivost, jer i pri relativno malim brzinama često zadobijaju teške povrede, uglavnom zbog toga što im je jedina zaštita njihova odeća, ukazali su stručnjaci Agencije za bezbednost saobraćaja (ABS).
Važnu ulogu ima i brzina vozila koja učestvuju u sudaru sa biciklistima, naročito kada je reč o težim posledicama. Biciklisti su često slabo uočljivi za druge učesnike u saobraćaju, pre svega jer su dimenzije vozila manje u poređenju sa automobilima, autobusima ili teretnim vozilima.
To je poseban problem u noćnim uslovima vidljivosti, pogotovo u slučajevima kada bicikl nije opremljen odgovarajućim svetlima, a to su belo na prednjoj i crveno svetlo na zadnjoj strani bicikla, kao i ako vozač i putnik na biciklu ne nose svetlu odeću.
Stručnjaci naglašavaju i činjenicu da biciklisti različite starosne dobi i pola imaju različite psihofizičke sposobnosti. Deca uglavnom nemaju dovoljno iskustva i znanja, a stariji imaju smanjenu moć zapažanja, smanjene fizičke sposobnosti i pokretljivost.
Bezbednost dvotočkaša u velikoj meri zavisi i od saobraćajnog okruženja, koje je najčešće dizajnirano i prilagođeno za kretanje motornih vozila i nije predviđeno za bicikliste.
„Oni su često prinuđeni da se kreću kolovozom gde ih vozači motornih vozila tretiraju kao ’ometače’ saobraćaja, a ne kao sastavni deo saobraćajnog sistema, pri čemu često i sami ne poštuju pravila – ne postupaju u skladu sa signalizacijom, zabranom korišćenja mobilnih telefona, audio i video uređaja, upotrebom svetala na biciklu. Saobraćajne nesreće sa učešćem biciklista, zbog njihove velike ranjivosti, češće za posledicu imaju poginule osobe, nego što je to slučaj kod udesa sa učešćem samo motornih vozila sa zatvorenom karoserijom”, navodi se u rezultatima istraživanja ABS-a.
Kada se uporedo posmatraju podaci o nastradalim biciklistima i nastradalim vozačima i putnicima u automobilima, dolazi se do podataka da biciklisti kada učestvuju u saobraćajnoj nesreći imaju skoro šest puta veći rizik da smrtno stradaju nego što je to slučaj sa putnicima i vozačima u automobilima.
U proseku, godišnje u udesima u Srbiji pogine oko 50 i bude povređeno oko 1.486 biciklista. Svaka jedanaesta poginula i svaka četrnaesta povređena osoba u saobraćajnim nesrećama je – biciklista. Oni čine oko devet odsto od ukupnog broja poginulih i oko sedam procenata od svih povređenih osoba u udesima, pokazuju podaci ABS-a.
Saobraćajne nesreće sa učešćem biciklista se najčešće događaju u leto i jesen, odnosno u periodu godine od jula do oktobra, a najviše u avgustu.
Stručnjaci savetuju biciklistima da imaju zakopčanu zaštitnu kacigu, koja će im spasiti život u slučaju pada sa bicikla i sprečiti povrede glave.
„Koristite štitnike za kolena i laktove kako biste ublažili udarce od pada. Nosite odgovarajuće cipele i proverite da li su pertle pravilno vezane. Obucite adekvatnu odeću – pantalone sa užim nogavicama, majice i jakne koje su uz telo, kako ne bi došlo do zakačinjanja delova garderobe o pedale i druge delove bicikla”, savetuju iz ABS-a.
Bicikl treba da bude ispravan, ručice na upravljaču čvrste i pravilno podešene, a sedište na odgovarajućoj visini – tako da stopala obe noge budu u stanju da dodirnu zemlju. Kočnice moraju da budu ispravne, a pneumatici na točkovima napumpani pod odgovarajućim pritiskom.
Belo svetlo na prednjoj i crveno na zadnjoj strani bicikla moraju biti ispravni i postavljeni na odgovarajuće položaje. Zvonce ili sirena takođe moraju biti ispravni.
„Kada prelazite preko kolovoza, trudite se da se ponašate kao da ste pešak. Pogledajte pažljivo levo, desno, levo. Kada procenite da je bezbedno započnite prelazak, gurajući bicikl pored sebe. Koristite ručne signale da upozorite druge učesnike u saobraćaju ili im date obaveštenje o skretanju i promeni položaja na kolovozu”, savetuju stručnjaci.
U noćnim uslovima i kada je smanjena vidljivost, osim što bicikl mora da bude osvetljen, biciklista treba da ima svetlu i odeću sa retroreflektujućim materijalima. Ako voze bicikl kolovozom, treba da se kreću u širini od najviše jedan metar od desne ivice kolovoza, ali ne uz sam ivičnjak.

Britanski blef
Britanski evroskepticizam je proteklih nedelja ponovo dobio vetar u leđa zahvaljujući premijeru Dejvidu Kameronu. Slučajno ili ne, baš u vreme jedne od najvećih bankarskih afera koja drma Ostrvo ali i finansijski sektor preko Atlantika i Lamanša, Kameron je najavio da London mora da preispita svoje veze sa Evropskom unijom i da uskoro iskoristi priliku da „oblikuje odnose” sa Evropom u svom interesu.
Minulih dana je i britanski šef diplomatije Vilijem Hejg najavio da će do 2014. godine London napraviti sveobuhvatnu studiju o EU tako da bi svaka naredna izjava o „nametljivom” Briselu mogla da bude potkrepljena, kako kaže, jakim dokazima.
Uzimajući u obzir da se lideri kontinentalne Evrope, prema svemu sudeći, ne brinu previše o „pretnjama” sa Ostrva, cela medijska buka o odnosima Londona i Brisela izgleda služi samo za unutrašnje političke interese britanskih konzervativaca, naročito jedne frakcije koja direktno poziva na referendum o izlasku Velike Britanije iz EU.
Budući da je Lisabonskim sporazumom izlazak iz EU prvi put ta mogućnost unesena u osnivački ugovor Unije, Britancima praktično ništa ne stoji na putu. Osim, možda, posledica koje bi to imalo ne britanski izvoz, uvoz, ekonomski rast, bankarski sektor, poslovanje kompanija, investicije, poljoprivredu, pitanje imigranata, ali i na politički život.
EU je pojedinačno najveće tržište za izvoz britanskih proizvoda, tako da čak 53 odsto ukupnog britanskog izvoza odlazi u ostatak EU što, prema nalazu istraživača Londonske škole ekonomije i političkih nauka, direktno i indirektno omogućava tri miliona radnih mesta u Britaniji. Izlaskom iz EU, Britanci bi za izvoz svojih proizvoda morali da ispoštuju više standarde nego sada a dok to ne postignu velika je verovatnoća da bi ponovo zapali u recesiju.
Britanija, inače, beleži deficit u trgovini sa ostatkom EU i to u iznosu od 42 milijarde funti (britanski izvoz u ostatak EU je 159 milijardi, a uvoz 202 milijarde funti). Izlaskom iz Unije, London bi sigurno želeo da nametne određene carina na uvoz robe iz EU, što bi bilo izuzetno nepopularno jer je dosadašnji deficit ostvaren pošto Britanci vole dobre nemačke automobile i francusku luksuznu robu, a ne zato što kontinentalna Evropa pravi nešto što ne prave Kinezi.
Prema ocenama britanskih ekonomskih stručnjaka, ako bi sada, usred dužničke krize evrozone, Britanija izašla iz EU, sigurno bi ostvarila veći ekonomski rast jer bi delovala kao bezbedni raj za investitore. Doduše, kriza u evrozoni ne može da traje doveka, tako da joj ne idu u korist analize da bi izlaskom iz EU Britanija izgubila značajne strane investicije i da bi zbog toga njen BDP trajno bio 2,25 odsto manji nego sada.
Ipak, što se tiče poljoprivrede, izlaskom iz EU Britanija bi uštedela godišnje oko 7,1 milijardu funti, budući da će u periodu od 2007. do 2013. dati na Zajedničku poljoprivrednu politiku EU 33,7 milijardi, a njenim poljoprivrednicima će iz tog fonda biti dato 26,6 milijardi funti. S druge strane, iako se Britanci žale da EU želi da im nametne porez na finansijske usluge i time ugrozi njen londonski finansijski centar Siti koji stvara 40 odsto njenog BDP-a, britanski bankari i investitori su većinski za ostanak u EU jer smatraju da im EU može lakše otvoriti tržište Kine nego što to može London ako sam pregovara sa Pekingom.
Izlaskom iz EU, London ne bi više morao da poštuje slobodu kretanja i zapošljavanja svih građana EU tako da bi mogao lako da zaustavi oko 182.000 žitelja ostalih zemalja EU koji na godišnjem nivou dolaze na Ostrvo da rade. Premda imigranti potpomažu britansku ekonomiju jer rade poslove koje Britanci ne žele, proterivanjem došljaka London ne bi dobio više slobodnih radnih mesta za svoje državljane, jer bi sigurno naišao na protivmeru Brisela. Samim tim veliki problem snašao bi 748.000 Britanaca koji rade u ostatku EU, kao i brojne Ostrvljane koji imaju letnjikovce u Francuskoj, Španiji ili Grčkoj.
Ako se uzmu u obzir svi ovi podaci do kojih su došli britanski stručnjaci, sva je prilika da je ovih dana u Londonu po sredi samo još jedan britanski blef. Doduše, ono oko čega Britanci ne blefiraju je to da žele da dobiju od EU sve što mogu, a da ne ulože ništa, ili što manje.
Kameronova nada da Britanija bude kao Švajcarska ili Norveška pada u vodu jer Britanci nemaju u svojim bankama toliku količinu stranog zlata i novca kao Švajcarci, niti toliko izuzetno bogata naftna polja kao Norvežani. Uostalom, Kameronu je najbolje da najpre posluša savet Timotija Garton Eša, iznet u kolumni u „Gardijanu”, da britanska vlada održi referendum o EU, ali da prvo sačeka rezultate škotskog referenduma za nezavisnost. Uzimajući u obzir da bi nezavisna Škotska bila šesta na svetu po visini BDP po glavi stanovnika, ko zna možda bi tada Ujedinjeno Kraljevstvo Velike Britanije (bez Škotske) i Severne Irske, možda, ipak želelo da bude deo EU.

Porodično blago na tasu otkupljivača
Porodično blago sve češće je slamka za koju se hvataju davljenici ekonomske krize. Besparica mnoge primorava da prekopaju sve kućne štekove: kutije za nakit, fioke, noćne ormariće, bakine škrinje, kutije s ordenjem pradedova...
Polomljeno prstenje, rasparene minđuše, pokidani lančići, narukvice iz detinjstva, privesci od punoletstva – dragoceni „krš” ostavljen sa strane da se jednog dana zameni za nov, moderniji nakit, najpre ide na gomilu koja bi se mogla unovčiti.
Pozlaćene escajge koje su „u srećno vreme” papreno platili rado bi utopili vlasnici koji odavno nemaju ni za polovinu prosečne potrošačke korpe. Češće težak život nego radoznalost, motiviše ljude da na procenu vrednosti odnesu i odlikovanja predaka, jubilarne kovanice, porodične zbirke novčića, ko zna koliko stare dukate koje su sakupljale i čuvale generacije.

„Otkup zlata” – možda ne bi lako padao na pamet da ga u svakom kraju grada nema na upadljivim natpisima i to uglavnom ispred menjačnica. Prinuđene da vredne uspomene trampe za novac, na sajtovima „zlatara” ohrabruju uveravanjima da se finoća i težina utvrđuju preciznim metodama i obećanjima da se otkupljeno odmah isplaćuje.
Ali, oni koji su u to poverovali u potrazi za „najvišom cenom otkupa zlata u Srbiji”, na datoj adresi, obreli su se i ispred – servisa mobilnih telefona, gde između ostalog otkupljuju i zlato.
Da li su majstori za popravku mobilnih uređaja i radnici u menjačnicama stručni da procene vrednost porodičnih zlatnih rezervi?
– Zlatni nakit treba prodavati u zlatarskim radnjama koje poseduju baždarene vage. Najvažnije je oceniti da li je zaista u pitanju zlato. Za najpribližniju i brzu procenu koristimo kiseline. Otkupna cena zavisi od stepena finoće, odnosno procenta zlata u leguri – objasnio je Goran Tanasković, vlasnik zlatare „Tanasković”.
Procena vrednosti zlata i srebra uglavnom je besplatna. Na vagama otkupljivača najčešće završava četrnaestokaratno zlato koje je u Srbiji najzastupljenije. Dragocenosti se otkupljuju isključivo od punoletnih osoba koje moraju da pokažu ličnu kartu.
– Najviše se za otkup donosi porodičan nakit. Escajge donose stalno, ali nijedan nije bio srebrn niti zlatan nego posrebren ili pozlaćen sa malim procentom plemenitih metala, pa u otkupu ne vrede. Kad donesu belo zlato, žale se da ga u menjačnicama ne otkupljuju, jer ne umeju da ga procene. Bude i dukata, mada retko. Donose i zubno zlato, i to lošijeg kvaliteta. Za otkup je nebitno da li je zlato oštećeno – pojašnjava Tanasković.
Dukati se najteže vade iz kućnih trezora. U ruke otkupljivača uglavnom stižu originali. Popularni su austrougarski „Franjo Josif”, mali (3,49 grama) i veliki (13,96 grama). Kada je Austrougarska bila na vrhuncu moći kovani su maltene od najfinijeg zlata. Kasnije se finoća smanjivala. Što je manji broj karata, to im je i manja vrednost.
– Veliki „Franjo Josif”, recimo, bio je gotovo istih dimenzija i po izgledu identičan onima koje sam do tada viđao. Ispostavilo se da je finoće 585. Ipak nije bio falš. Najviše cirkuliše mali „Franjo Josif”, čistoće 986, iz 1915. godine. Za otkupnu vrednost interesuju se i vlasnici francuske kovanice od 20 franaka, znane kao „Marianne” ili „Petao”, težine 6,45 grama i finoće 900, kao i poznatog zlatnika „Napoleon”, kovanog u milionima novčića od 1852. do 1870. godine – kaže Tanasković.
Najrasprostranjeniji među domaćim zlatnicima je onaj sa likom Josipa Broza, povodom 8. Mediteranskih igara u Splitu, ili 14. Zimskih olimpijskih igara u Sarajevu, procenjuju otkupljivači.
– „Tito” je 900 finoće. Mora da bude žuto ako je zlato, pošto postoji i srebro 900 finoće – napominju zlatari.
Na tas vage često „legnu” novčići sa likovima svetaca: svetog Save, svetog Nikole, svete Petke, svetog Dimitrija... Teški su od dva do osam grama i rađeni u finoći 900. Povremeno „naleti” i četvorostruki dukat nekadašnje Kraljevine Jugoslavije „Kralj Aleksandar i kraljica Marija”, kovan od 1921. do 1934. godine.
Na licu tog novčića su kralj sa naočarima i kraljica s tijarom na glavi, a na pozadini je grb s dvoglavim orlom. Težina mu je 13,96 grama, prečnik 40 milimetara, a finoća 23,6 karata.
Ilustracije radi, kraljevski dukati vrede koliko i prosečan klima-uređaj, od 515 do 530 evra. Mali „Franjo Josif” otkupljuje se za nešto više od 130 evra, a s tim parama četvoročlana porodica jedva može samo da se prehrani nedelju dana.
Od legura zlata i srebra u kućnim štekovima čuvaju se i kovanice bez apoenske vrednosti. Takav zlatnik „Vožd Karađorđe Petrović”, od 3,5 grama, čistoće 900, nedavno je licitacijom na „Limundu” prodat za 15.500 dinara.
Zlato u bilo kom obliku ne gubi vrednost, ali može biti potcenjeno.
– Što je kriza veća to je zlato skuplje. Ne čuvaju se državne rezerve bez razloga u zlatnim polugama. U poslednje dve godine cena zlata povećana je 40 do 50 odsto. A otkupljivači su pre svega trgovci. Po principu otkupljivanja lomljenog zlata ponudiće najnižu cenu. U razgovoru sa vlasnikom dragocenosti osluškivaće koliko je ta osoba stručna, koliko zna šta poseduje i želi da proda. Zlatar će proceniti finoću i težinu. Numizmatičar će vrednovati i stil obrade, očuvanost predmeta, period iz kojeg datira – zaključuje Nenad Simić, predsednik Beogradske trgovačke omladine.
Da bi dočarao kako vlasnici umeju da vrednuju i čuvaju dragocenosti koje su nasledili od predaka uzeo je za primer odlikovanje za spomen na povlačenje srpske vojske preko Albanije.
– „Albansku spomenicu”, medalju istorijske vrednosti, ljudi kojima ona ne znači mnogo kačili su ovcama o vrat, da lupa o neki metal umesto zvona. Do pre nekoliko godina mogla je da se nađe za 200, 300 dinara, sada joj je cena do 5.000 dinara – kaže Simić.
Male zlatne poluge iz automata
Pojedine evropske države dosetile su se da građanima ponude nov način štednje, ukazuje Nenad Simić, prvi čovek Beogradske trgovačke omladine.
– Kao što kupuju čokoladice, sokove, grickalice iz automata na aerodromima i u robnim kućama, Nemci mogu sebi da priušte i zlatnu polugicu – iz automata, po ceni koja je u skladu sa cenom na svetskom tržištu. Nije na odmet biti vlasnik makar najmanje poluge od zlata. Ni kod nas nije prestala potraga za ovim metalom. Nedavno su na Crnom vrhu pronađene zlatne žice koje obećavaju unosniju eksploataciju. Mada, sa rudarstvom se nikad ne zna. I Đorđe Vajfert, industrijalac i osnivač Borskih rudnika, tri puta je bankrotirao dok nije našao bakar – kaže Simić.

Bio si plemenit, bio si bitanga...
Kraljevo – Na novom kraljevačkom groblju, gore na uzvisini zvanoj Barutana, jedan spomenik privlači veću pažnju prolaznika nego ostali. Izdvaja se po epitafu, poruci budućem pokojniku a, možda, i javnosti. Na tom spomeniku uklesano je ime i prezime Krstine Lazović, koja je preminula 2009. godine u 75. godini života, ali i njenog supruga Slavka, koji je još među živima.
Njihov sin Veroljub i njemu je namenio deo spomenika, ostavljajući mesto za zapis datuma smrti. Dobro, radi se to, jeftinije je i racionalnije i nije neuobičajeno. Ali, retkost je poruka sa naličja ovog spomenika, koja je upućena ocu Slavku Lazoviću. Ona doslovno glasi: „Za života svoga nije doprineo ništa. Nikakav otac, još gori suprug. Bio je alkoholičar, ološ i bitanga...”
Na strani pokojne Krstine još je malo kritike upućene Slavku, pa je tu uklesano: „Jednoj divnoj ženi, kao što si ti bila. Znaš da ne zaslužuje mesto pored tebe. Oprosti mi, majko, i hvala za sve.“
Čitajući ova dva epitafa poneko je iznenađen, začuđen, poneko mobilnim spomenik fotografiše, a ima onih koji se ne uzdržavaju od komentara. Uz većinsko neodobravanje i obrazloženje „pa makar da je sve istina“ čuli smo i pohvale autoru poruka: „Svaka mu čast, ko zna kakav je to čovek“.
Neko, filozofski prozbori „bolje ovako, nego lažno i u životu i u smrti“ ili, kako u kafanskoj raspravi neko zaključi: „Bolje istinit epitaf nego lažan, a istinita šaputanja, podsmeh i prepričavanja“. I, eto, ove poruke sa spomenika izazvale su pažnju i polemiku, znatno veću od onih kliširanih „bio je plemenit, bio je uzoran...”, odnosno samim tim što nisu u skladu sa izrekom „o pokojniku sve najlepše“. A, ko je u pravu teško je reći.
To ne presuđuje ni zakon, jer pitanje smisla sadržaja poruka sa spomenika, bar delimično, ne tretira ni aktuelni zakon o sahranjivanju i grobljima, sročen još 1977. godine. U njemu je samo sadržana zabrana da se na spomenike ne smeju stavljati „natpisi koji imaju antisocijalistički i neprijateljski sadržaj koji povređuju patriotska osećanja, idejno političko i samoupravno opredeljenje radnih ljudi SFRJ“.
A, možda bi ovom vremenu prilagođeni propisi nešto mogli reći o tome, pogotovo o sledećem epitafu na starom kraljevačkom groblju, koji je nalik na reklamu za alkoholnih pića. Jer, sa spomenika bivši kafedžija Aleksa Ružić stihovito poručuje: „Ko pije umrijeće, a ko ne pije prije će. Pijte braćo, kad se umre toga ovamo više nema...”
I, još jedna priča potekla sa spomeničkog obeležja kruži ovim krajem. Naime, na kamenoj ploči, pokraj puta od Vrnjačke Banje prema Goču, odavno stoji zapis: „Na ovom mestu vuci ubiše ženu Miljka Radičevića, iz Stanišinaca. Spomen podiže unuk, sin Vladimira Radičevića, zvanog Raka Masadžija sa ženom Milojkom iz Novog Sela...”
I, tako redom posle podatka čija je ubijena supruga bila, pa o onima koji spomen podižu, ime žrtve za „neimare“ spomenika bilo je nevažno pa ga i ne pominju.

Špijuni, veštice i kosmonauti
Čitati filozofsku literaturu leti jednako je „engleziranju i posmatranju pastelnih boja jeseni” sa košuljom zakopčanom do grla, i iako je, naravno, i to sasvim u redu, mnogi leti vole da se potpuno opuste i da puste mašti na volju. Da urone u žanrovsku literaturu, u kriminalistički, ljubavni ili fantastični roman. Takvim čitaocima, izdavačke kuće „Laguna”, „Booka” i „Evro-đunti” imaju šta da ponude.
Ako volite filmovanu literaturu, poređenja knjiga i filma, (koje se svakako uvek završi u korist knjige), posvetite se čitanju romana „Krpar, krojač, soldat, špijun” Džona le Karea, koji je pravi mag u oblasti krimi i špijunskih priča. Knjigu je objavio „Evro- đunti”, u prevodu Danka Ješića. Špijunske intrige iz doba Hladnog rata, odmotavanje doušničkog scenarija, krtice u britanskoj obaveštajnoj službi, čoveka koji Rusima otkucava najpoverljivije informacije, u središte postavljaju Džordža Smajlija, penzionisanog obaveštajca izverziranog u otkrivanju uljeza. Druga ekranizacija, iz prošle godine, ovog čuvenog Le Kareovog romana, u režiji Tomasa Alfredsona, i sa glumačkom ekipom koju čine Gari Oldman, Kolin Firt i Tom Hardi, na sajtu Imdb dobila je visoku ocenu od 7,2 (sve iznad sedam uglavnom je odlično), i još uvek je aktuelna.
Iz špijunaže, moguće je vinuti se pravo u kosmos, i jedno i drugo deluje haotično, a zapravo je savršeno zakonomerno. „Laguna” je, naime, objavila romansiranu biografiju Konstantina Eduardoviča Ciolkovskog (1857–1935) ruskog fizičara i osnivača moderne kosmonautike, vizionara koji u svoje vreme nije bio shvaćen, ali su ga zato razumeli Nemci iz tridesetih godina 20. veka, kao i kasniji sovjetski naučnici. Knjiga se zove „Nebeska mehanika”, napisao ju je Tom Bulou, a prevela Dubravka Srećković-Divković. Prikazuje postepeno sazrevanje jednog neobičnog uma, od detinjstva do značajnih pronalazaka, čoveka koji je voleo zvezde i posmatrao nebo kao sopstveni univerzum.
„Napolju”, reče Konstantin, „susrešćemo se sa prizorom apsolutne tišine. Kako nema atmosfere, zvezde neće treperiti kao ovde na Zemlji. Više će nalikovati zvezdama u kupoli crkve, ili srebrnim ekserima zakucanim u nebesa, i kretaće se gotovo neprimetno, jer je osna rotacija Meseca dvadeset osam puta sporija od osne rotacije Zemlje. U poređenju sa Mesecom, pustinja Sahara je rajski vrt!”, piše Tom Bulou.
Jedan od najčitanijih autora top liste knjiga „Njujork tajmsa” Džejms Paterson (njegove knjige prodate su u 220 miliona primeraka), pisac čak osamdeset romana, koji je inspirisao mnoge filmadžije, predstavljen je u izdavačkoj kući „Evro-đunti” i romanom „Veštica i veštac”. Time je poznati pisac 2009. pokrenuo serijal za tinejdžere iz oblasti fantastike. Paterson je jednom prilikom izjavio da je njegov omiljeni pisac Markes, ali da su na njega najdublje uticali filmovi „Operacija Šakal” i „Isterivač đavola”.
„U jednom momentu sam shvatio da u meni ne čuči Ulis, ali da bi mogla čučati `Operacija Šakal`”, izjavio je Paterson. U romanu „Veštica i veštac” Paterson prikazuje užase totalitarnog društva koje anatemiše sve što je drugačije, proglašavajući lov na veštice. Mladi, koji sa užasom shvataju da su u klopci, zaista i razvijaju osobine za koje su optuženi, postajući svesni svoje natprirodne snage…
Ko je čitao roman „U miso supi” onog drugog kultnog Murakamija – Rjua Murakamija, neverovatno ispričan triler odlične karakterizacije likova, pri samom pomenu imena ovog autora očekuje nešto značajno. Tako je i ovog puta, jer je izdavačka kuća „Booka” upravo objavila novu knjigu Rjua Murakamija „Audicija”. To je mračno remek-delo, prema kojem je snimljen istoimeni kontroverzni film, a koji je režirao najznačajniji živi japanski režiser Takaši Mike. Priča je od početka intrigantna, bogati biznismen odlučuje da se posle smrti supruge ponovo oženi, i tim povodom organizuje navodnu filmsku audiciju. Ispostaviće se da žena koju je tako izabrao, nije ono za šta se predstavlja.
Koliko puta ste u životu uočili nekoga na blic i osetili neverovatnu privlačnost, ali ta osoba je, kao u pesmi Džejmsa Blanta, otišla sa nekim drugim i više je nikada niste videli. Međutim, u knjizi „Ulica Šarlot” Denija Volasa, koju u „Laguni” ponosno upoređuju sa romanima Hornbija i Parsonsa, junak ipak odlučuje da pronađe devojku koju je sreo pri izlasku iz taksija, i tada sve počinje: „Taksista je bio nestrpljiv, a mi smo, pretpostavljam, bili suviše britanski uštogljeni da bismo jedno drugom rekli nešto više…i tako se to desilo, hvala, i još jedan osmeh. Zatvorila je vrata, a ja sam gledao kako taksi odlazi dok je moja nada visila i kloparala po putu za njim…”. Knjigu je prevela Sanja Bošnjak.
„Laguna” posebno preporučuje knjigu Dejvida Nikolsa „Početno pitanje” za sve koji su nekada bili studenti, ili, reklo bi se – štreberi. U ovoj komičnoj priči, momak odlučuje da impresionira ženu svog života tako što će pobediti u najgledanijem kvizu u Britaniji, u „Univerzitetskom izazovu”. Brajan je nekako shvatio da žena u muškarcu pre svega traži „zadivljujuće opšte znanje”.
Marina Vulićević

Odškrinuta bokeljska škrinja
– Centara za kulturu u regionu ima koliko hoćete. Tavore, nemaju sredstava tako uprave ovih kuća moraju same da iniciraju programe i tako podstaknu osnivače i grad da na njih gledaju drugačijim očima. Kada smo se pre desetak godina okupili u Centru za kulturu Tivta na prvoj probi predstave „Bokeški de-mol” Stevana Koprivice, u režiji Milana Karadžića pola grada nam se smejalo, a pola je vrtelo glavom. Posebno kada su na kast-listi pročitali glumačka imena koja će igrati: Milena Dravić, Mladen Nelević, Bora Stjepanović. Ostatak se smejao i glasno komentarisao da takvu predstavu neće nikada videti, posebno što su njima pojmovi pozorišnog dešavanja bili Podgorica i Beograd – kaže Milena Radojević, direktorka Centra za kulturu Tivta.
Promišljenom repertoarskom politikom ova umetnička kuća poslednjih godina dobija na značaju na kulturnoj mapi u regionu. Ovoga leta na sada već tradicionalnom festivalu „Purgatorije” u Tivtu biće izvedeno ukupno deset predstava umetničkih ansambala iz Beograda, Novog Sada, Zagreba, Pule, Ljubljane, Rijeke i drugih gradova.
Centar za kulturu Tivta pored toga na svom repertoaru ima nekoliko predstava koje je sam producirao, a koje okupljaju prestižna glumačka imena: Vlastimir Đuza Stojiljković, Tanja Bošković, Erol Kadić i drugi.
– Naš repertoarski koncept bazira se na pričama iz Boke. Prve tri predstave uradili smo po naručenim mediteranskim tekstovima koje je pisao Stevan Koprivica, jer smo smatrali da ćemo tako najlakše pridobiti publiku. Neverovatno je da se do tada gotovo niko nije osmelio da piše o Boki, ako izuzmemo komad „Lukrecija iliti Ždero”. Poželeli smo da odškrinemo malo tu bokeljsku škrinju bogatu istorijom, legendama, kulturom, tradicijom i kada smo uspeli sa „Bokeškim de-molom” svesno smo nastavili sa tim neiscrpnim temama. Isto tako, svesni smo da je priča mogla da krene i drugim putem, da predstava nije uspela. Naše sledeće predstave morale su u nekom segmentu svoga bića, takođe, mirisati na Mediteran – kaže Milena Radojević i objašnjava kako proteklih godina Centar za kulturu Tivta istrajavao na svom umetničkom putu.
– Kada smo se posle rata vraćali sebi najpre smo morali da stvorimo preduslove infrastrukture i prostora. Bez toga nema kulture ni razvoja kulture. Svaka druga improvizacija je jako skupa i ne doprinosi razvoju umetnosti. Cenim ambijentalno pozorište, i trgove i gradove, ali bez svoga prostora i tačno definisane scene, bilo da je to zimska ili letnja ne može se razvijati kultura. Utrošili smo nekoliko godina dok smo obnovili letnju pozornicu. Možete misliti koje je Tivat imao vizije, ako se zna da je još 1962. godine sagrađena zgrada, ali je propala u zemljotresu. Ovo zdanje  sanirano je 1992. kada, dok smo osam godine kasnije obnovili letnju pozornicu. Ujedno smo sanirali i malu scenu atrijuma Buća.
Milena Radojević važi za energičnu, smelu ženu. Tokom proteklih godina sigurnim koracima uzdigla je Centar za kulturu Tivta na zavidan nivo, ali i vratila pozorišnu publiku.
– U Tivtu je tokom proteklih godina život i inače bio težak, a kulturni je potpuno zamro. Kada smo uspeli da vratimo publiku shvatili smo da imamo uslova da počnemo da se bavimo sopstvenom produkcijom. Nadamo se da će se u narednom periodu ovde stvoriti i institucija pozorišta. Da li će ono biti opštinsko ili regionalno, jer ima i takvih naznaka, skoro da i nije nebitno. Verujemo da ćemo uspeti da ubedimo opštinu i Ministarstvo kulture Crne Gore i da će se ovde vrlo brzo desiti pozorište kao institucija kulture. Naš predlog jeste da to bude producentsko pozorište po principu Zvezdara teatra, sa stalno zaposlenim ljudima u tehnici i organizaciji, a sve drugo su gostujući ljudi po ugovoru: glumci, reditelji, scenografi, kompozitori. Jednostavno, fasciniralo me je kada sam videla da je Tivat još 1920. godine imao svoje amatersko pozorište i da su ljudi sa pozivnicama, kao i danas išli na premire. Znači da postoji neka tradicija i kontinuitet i da postoji školovana publika koju treba negovati. Teško jeste, ali bez donošenja radikalnih odluka teško da se možete izdići iz prosečnosti – objašnjava Milena Radojević.
B. G. Trebješanin

Srbija sve bliža Svetskoj trgovinskoj organizaciji
Srbija bi već do kraja ove godine mogla da postane članica Svetske trgovinske organizacije (STO), a u prvoj polovini 2013. gotovo sigurno, izjavila je u razgovoru za naš list Bojana Todorović, pomoćnica ministra ekonomije i regionalnog razvoja. Pregovori o našem članstvu u STO započeli su u februaru 2005. godine, a da je proces pristupanja naše zemlje ovoj organizaciji u završnoj fazi potvrđuje i sadržaj godišnjeg izveštaja generalnog direktora STO za 2011. godinu.
Prema rečima naše sagovornice, u ovom dokumentu je zapisano da je cilj STO da u 2012. okonča pregovore o prijemu Srbije u svoje članstvo, što bi moglo da se poklopi sa krajem godine i očekivanim početkom pregovora naše zemlje o prijemu u članstvo Evropske unije.
Prijem Srbije u STO bio bi istovremeno potvrda da smo zakoračili u predvorje Evropske unije i da smo režim spoljne trgovine uskladili sa važećim pravilima u EU. Nijedna zemlja nije postala članica EU, a da prethodno nije već bila članica STO.
– Srbija je svoj sistem spoljne trgovine gotovo u celosti prilagodila važećim pravilima STO – kaže Todorovićeva.
– Ostalo je da nova skupština usvoji izmene još nekoliko zakona. Predstoji usvajanje izmene zakona o akcizama, jer u postojećem imamo različite stope za domaća i strana pića, što je suprotno pravilima STO, ali i propisom EU. Pored toga, pred poslanicima novog saziva parlamenta naći će se i predloženi zakon o patentima i zakon autorskom pravu – dodaje Todorovićeva.
Na opasku da je javnost stekla utisak da naš ulazak u STO otežava činjenica da u bilateralnim pregovorima još nije postignut dogovor o trgovini genetski modifikovanim organizmima (GMO), naša sagovornica ukazuje da je taj problem prenaglašen.
– Nije tačno da neke zemlje zahtevaju od Srbije da omogući proizvodnju i uvoz genetski modifikovane hrane, jer po aktu STO nijedna zemlja nema pravo da tako nešto traži – kaže Todorovićeva.
– Reč je o tome da STO ne poznaje zabranu uvoza i izvoza bilo kog proizvoda. Zakon može da propisuje složenu proceduru uvoza GMO, kojom se uvoz praktično onemogućava, ali nije dozvoljeno da u zakonu izričito piše da je uvoz zabranjen. Srbija može da reši ovo pitanje preuzimanjem propisa EU ili Švajcarske koji regulišu ovu oblast.
Najduže se pregovara sa Ukrajinom, oko tri godine, koja od Srbije zahteva veoma veliki i širok stepen liberalizacije uvoza čelika. Sa ovom zemljom istovremeno pregovaramo i o međusobnom sporazumu o slobodnoj trgovini, kako bi udovoljili samo njihovim zahtevima, a što ne bi važilo i za ostale članice STO– kaže Bojana Todorović.
Članstvo države u STO njenoj privredi omogućava pristup tržištima drugih zemalja pod ravnopravnim uslovima, ali je istovremeno i signal stranim investitorima o stabilnosti i predvidljivosti njenog ekonomskog sistema. Njena privreda može da koristi multilateralno dogovorene klauzule najpovlašćenije nacije, što znači da se ne može jednostrano povući data obaveza pristupa tržištu bez odgovarajuće kompenzacije,kao u slučaju kada je obaveza bilateralno dogovorena.
Aleksandar Mikavica
-----------------------------------------------------------
Nesporan ugovor s Rusima
Ulaskom Srbije u STO ostaje na snazi njen sporazum o slobodnoj trgovini sa Rusijom, kao i sporazum sa zemljama CEFTA. Tek ćemo ulaskom u EU, koja je carinska unija, morati da poništimo svoj sporazum o slobodnoj trgovini sa Rusijom. Naš izvoz u Rusiju jerelativno skroman, a sa ulaskom u EU moći da primenjujemo sporazum koji važi između EU i Rusije. Okončanjem pregovora o uvozu nekih strateških proizvoda za našu zemlju i carinske stope će se postepeno smanjivati. Iz našeg regiona samo Srbija i Bosna i Hercegovina nisu članice STO, a Crna Gora je okončala pregovore krajem prošle godine.
---------------------------------------------------------------
Ukrajina i SAD nisu prepreka
Ministar ekonomije i regionalnog razvoja Nebojša Ćirić izjavio je Tanjugu da pregovori sa Ukrajinom i SAD ne bi trebalo da budu prepreka za učlanjenje u tu organizaciju. „Prilikom pristupanja STO Srbija je, kao i sve zemlje pre nje, vodila razgovore o pristupanju sa svim članicama, jer je potrebno sklopiti bilateralne sporazume sa svima. Taj posao je gotovo završen, a razgovori sa SAD i Ukrajinom ne mogu se nazvati preprekom. Učlanjenje u STO nikome ne nanosi štetu, a država i njena privreda imaju globalnu zaštitu svojih interesa”, rekao je ministar ekonomije.
Ćirić je podsetio da Ukrajina traži da Srbija odobri ili potpuno ukine carine na neke poljoprivredne proizvode, čelik i druge proizvode crne metalurgije, na šta naša zemlja nije spremna, jer mora da štiti interes domaće industrije.
Amerika, pak, traži da se pronađe kompromis kod uvoza genetski modifikovane hrane u Srbiju, jer su u našoj zemlji uvoz i uzgajanje takve hrane zabranjeni, a Amerika je veliki izvoznik GMO proizvoda, naglasio je ministar ekonomije.

Nenad Vukasović se vraća poslu
Beogradski advokat Nenad Vukasović, kome su nepoznati napadači 8. juna uveče upali u kancelariju, a zatim mu lice polili kiselinom, oporavio se od zadobijenih povreda i vratio poslu. U izjavi za „Politiku” kaže da se oseća dobro, da se trenutno nalazi na odmoru, posle kojeg se „udarnički vraća predmetima i klijentima”.
Na pitanja ima li pomaka u istrazi o napadu, Vukasović kaže da o tome nema nikakvih saznanja, ali i da mu je nešto poznato o tome ne bi mogao da govori, s obzirom na to da istraga nije okončana.
– Verujem da policija radi svoj posao i da će brzo rešiti slučaj. Oni nisu dužni, niti ja insistiram na tome da me obaveštavaju dokle se stiglo s istragom. Obavestiće me sigurno kada sve bude gotovo – kaže Vukasović za „Politiku”.
Kako nam je rečno u MUP-u, policija intenzivno radi na rasvetljavanju ovog slučaja, pomaka u istrazi ima, a javnost će o detaljima biti obaveštena kada bude okončana.
Poznatog beogradskog advokata, prema informacijama dostupnim javnosti, napala su dva maskirana napadača, u njegovoj kancelariji u Bulevaru kralja Aleksandra broj 314, udarila ga nekoliko puta u glavu, a potom mu bacila kiselinu u oči. Vukasović je kolima Hitne pomoći prebačen u Urgentni centar gde je ustanovljeno da je pretrpeo lakši potres mozga, a na Očnoj klinici ove zdravstvene ustanove zadržan je na lečenju.
Dvojica napadača koja su upala u advokatsku kancelariju bila su obučena u tamna radnička odela, a na glavi su imala „fantomke”. Treći saučesnik čekao ih je u automobilu marke „pežo 307” crne boje. Svi napadači automobilom su pobegli niz Bulevar kralja Aleksandra ka centru grada. „Pežo” je, prema informacijama dostupnim javnosti, imao zatamnjena stakla, a prema rečima očevidaca, nije imao registarske oznake.
Posle napada na Vukasovića, advokati Srbije su „digli glas” i od nadležnih organa zatražili da im se dodeli status službenih lica.
Dragoljub Đorđević, predsednik Advokatske komore Srbije, ponovio je u izjavi za „Politiku” da je u poslednjih nekoliko godina zabeleženo više od 15 napada na fizički integritet advokata.
– U skladu s tim, zahtevamo da advokati dobiju status službenih lica s obzirom na to da je ne tako daleka istorija pokazala da je bilo mnogo napada na advokate. Za to vreme, nosioci pravosudnih funkcija, sudije, tužioci i policajci, nisu doživeli takve napade s obzirom na to da su zakonom zaštićeni na poseban način jer im je dat status službenog lica. Nijedan napad na advokata do danas nije rasvetljen i to predstavlja ozbiljan problem – kaže predsednik Advokatske komore Srbije za „Politiku”.
Đorđević podseća da se nivo vladavine prava u jednoj državi može prepoznati po nivou zaštite učesnika u pravosuđu, odnosno nosilaca pravosudnih funkcija i advokature.
– U članu 67 Ustava Republike Srbije advokatura je označena kao nezavisna služba koja jedina pruža pravnu pomoć građanima i kao takva jedina suštinski primarno učestvuje u zaštiti ljudskih prava. Nosioci te funkcije, odnosno advokati, moraju da uživaju posebnu zaštitu, imajući u vidu značaj funkcije i delatnosti kojom se bave, a koja je od primarnog javnog interesa za zaštitu prava građana – navodi Dragoljub Đorđević.
Na zahtev advokata do danas nije odgovoreno.
M. Derikonjić

Kriminalci kao moderni hajduci
„Bravo, kraljice! Kapa dole! Beži i ne okreći se! Ti njima da farbaš vrata!“
Ovo je komentar čitaoca jednog od posećenijih srpskih sajtova na vest da je iz atinskog zatvora Koridalos pobegla Olivera Vasić Ćirković, poznata košarkašica, osumnjičena da je bila član zloglasne pljačkaške grupe „Pink panteri“. Nekadašnja reprezentativka iskoristila je trenutak dok je kao zatočenica najbezbednijeg zatvora u Grčkoj farbala vrata zatvorskih rešetaka, pa je udarcem u glavu onesvestila stražarku, otela joj ključeve i – nestala!
„Kradu od bogatih, ne ubijaju nikoga, ne povređuju, pljačke su im spektakularne, ne zaboravljaju drugare ni u zatvorima, deluju inteligentno, ponašaju se inteligentno. Poznajem nekoliko ljudi koji su bili odlikaši, pa otišli u ratnike, jer je situacija bila takva“, jedan je od komentara.
Čitalac koji se potpisao kao Neša napisao je ovaj predlog:
„Ja bih je zvao u Srbiju. Ima i ovde dosta banaka koje deru narod, pa da im malo smanji profit. Takva bi bila dobra za predsednika, a i ne bi tražila vilu niti obezbeđenje“.
„Srce mi se cepa zbog juvelira i sajdžija“, napisao je čovek pod pseudonimom Baja Patak.
„Ma kakvi ’Pink panteri’, oni su ’Balkan ekspres’! Tetka ih zaklela da se ne bave politikom, njihov resor su finansije!“, dodao je Popaj.
Uvek kada mediji objave vest da je grupa koju čine ljudi s naših prostora u prepoznatljivom stilu, svojim „pljačkama veka“, opet zadala muke policijama od Londona do Tokija, na srpskim sajtovima prosto pljušte komentari puni podrške, ponosa, pa čak i divljenja za takozvane pantere. Nije sporno da pljačkanje zlata i dijamanata ne zaslužuje podršku, već samo osudu, pa ipak čitaoci mahom ostavljaju duhovite komentare i iskazuju simpatije prema ovim kriminalcima.
„Svi smo mi ’Pink panteri’“, napisao je jedan Marko.
Da li je reč o krizi morala ili o tome da pljačkanje otmenih juvelirnica srpskom narodu liči na malu osvetu od nas, Balkanaca, za sva zla koja su došla sa Zapada ili prosto o navijanju za svoje gore list u igri dobrih i loših momaka, pitanje je za sociologe. Tek, i cinični inspektori Skotland jarda, koji su grupu nazvali „Pink panter“ jer su skupoceni dijamant, kao u filmu, sakrili u kutijicu s pomadom, ono što oni rade nazvali su umetnošću. Manje je onih koji sa odobravanjem komentarišu kada mediji objave vest da je uhapšen neko od članova te bande.
„To je ološ i sramota za Srbiju i treba ih pohapsiti. ’Pink panteri’, pripadnici ovog ili onog klana, žestoki momci sa asfalta. Došli smo u situaciju da su secikese, lopuže i siledžije uzori mlađim generacijama. Deo krivice snose i novinari zbog svojih romantičnih tekstova o njima“, navedeno je u jednom komentaru.
„Zašto ’bravo’ što su ih skembali?“, pita se jedan čitalac. „Kad srpski tajkuni pljačkaju narod, to se naziva biznisom, a kad su na udaru trgovci zlatom i dijamantima, koji i sami naručuju pljačke da bi naplatili osiguranje, to je onda nasilje! Ma, nemojte!“, napisao je jedan čitalac, osvrćući se na komentar odobravanja ispod vesti o hapšenju dvojice pljačkaša.
„Dosta više moralisanja. Olivera je za vas lopov i bandit, a ovi drugi su ’kontroverzni biznismeni’ ili ’političari sa zloupotrebom službenog položaja’. Razlika je samo u tome što ona pljačka u crnim, a ovi u belim rukavicama“, dodao je još jedan posetilac sajta srpskog dnevnog lista.
Grupu „Pink panter“, prema podacima Interpola, čini oko 200 ljudi uglavnom s prostora bivše Jugoslavije. Mnogi od njih svakodnevno odlaze na posao u bolnice, škole ili fabrike. Njihove pljačke zlata, dijamanata i skupocenih satova, vrednih i po više miliona evra, traju vrlo kratko, od 60 do 90 sekundi, detaljno su isplanirane i gotovo uvek se završe bez povređenih. Do sada su izveli više od 150 takvih „akcija“.
Neke od pljački koje se pripisuju srpsko-crnogorskoj dijaspori snimljene su sigurnosnim kamerama, a snimci su postavljeni na sajt Jutjub. Dok se inspektori širom sveta trude da dešifruju na kom jeziku razgovaraju razbojnici, od kojih je jedan izgovorio rečenicu: „Zipa, tebra, murija!“, ispod video-klipa nižu se komentari puni likovanja, ruganja i podsmeha.
„Nisu oni loši, da jesu ne bi krali dijamante, već bi se bavili trgovinom drogom, oružjem i ostalim bolje plaćenim poslovima. To su prosto ljudi koji žele da žive dostojan i uzbudljiv život, a ne da rade pošten posao za bednu platu“, napisao je posetilac jednog od sajtova.
„Ukradi od mene, lopov si. Ukradi od komšije, heroj si. Samo neka komšiji crkne krava! Princip je isti, sve su ostalo nijanse. Ne ljutite se na političare, sad znam da imamo šta zaslužujemo“, kaže izvesni Đole.
„Sve što ’panteri’ odnesu, ionako pokriju osiguravajuće kuće. I nikom ništa“, zaključio je Mali Perica, na vest da je srpska banda opljačkala više desetina miliona evra u zlatu.
Dorotea Čarnić

Zbog droge uhapšeno 11 stranih državljana na Egzitu
NOVI SAD – Policija je tokom druge večeri Egzit festivala uhapsila 11 stranih državljana zbog sumnje da su izvršili krivično delo neovlašćena proizvodnja i stavljanje u promet opojnih droga, saopštila je danas Policijska uprave Novi Sad.
U saopštenju se navodi da je policija preduzimajući najavljene mere na suzbijanju i sprečavanju zloupotreba narkotika na tom muzičkom festivalu, pored pomenutih stranih državljana, odredila meru zadržavanja za jednog Novosađanina i jednog mladića iz Kovina, zbog sumnje da su izvršili krivično delo u vezi sa pomenutom zloupotrebom narkotika.
Takođe, stoji u saopštenju, policija je još od 38 lica oduzela materije za koje se pretpostavlja da su narkotici.
Po proceni policije, drugoj festivalskoj večeri na Petrovaradinskoj tvrđavi prisustvovalo je oko 35.000 posetilaca, a, kako se ističe, nisu evidentirana teža krivična dela, niti je bilo masovnijeg narušavanja javnog reda i mira.

Sve je počelo od Bodruma
Nemci ustaju rano, zauzimaju najbolje ležaljke na plaži, onda odu na doručak i za sve ostale goste ostaje tek drugi ili treći red od mora. Počela sam da izbegavam Španiju, neću da se takmičim s Nemcima.
Tako mi je pre neki dan u prohladnom, kišnom i vetrovitom Londonu govorila vremešna ledi, i inače evroskeptična zbog evropskih „smicalica” smišljenih da bi Ostrvu učinila život komplikovanijim. Britanci, inače, uveliko pričaju o nemačkim ranojutarnjim peškirima koji služe da bi Germani bezecovali najbolja mesta na hotelskoj plaži.
Španija je zbog ovih „nepropisnih rezervacija” diskreditovana, kao da je jedina na Mediteranu gde se praktikuje nemački turistički ritual. Običaj da ustanu rano i tako steknu geostrateške privilegije u okviru svog turističkog paketa, postojao je još u vreme jugoslovenskog Jadrana, dok su u goste, podeljeni Berlinskim zidom, dolazili uglavnom zapadni Nemci. I tada se govorilo kako olovkom iz Nemačke obeležavaju nivo na boci s vinom, a ostatak iz flaše čuvaju za drugo ili treće veče.
Ko bi u ta vremena sanjao da će u budućoj rascepkanoj Jugoslaviji, i ujedinjenoj Evropi, pitanje letovanja postati takav svetski problem.
Klima se bukvalno promenila. Na jugu je nesnosna vrućina, sever je hladniji nego ikad. Švedski ambasador u Beogradu Krister Asp otići će svejedno u avgustu u Stokholm, ali, kako kaže, „za poslednjih sto pedeset godina nordijske zemlje nisu imale ovakvu hladnoću leti kao ove 2012. godine.
Kiša i vetar Britancima su pokvarili sve dosadašnje jubileje: kraljica je morala da se skriva pod tremom kada je London slavio šezdesetogodišnjicu njenog kraljevanja, vimbldonske jagode sa šlagom bez velikih pauza prskala je kiša, za Olimpijadu su već ugrađeni antikišni topovi, uz sva ostala oružja kojima se zvecka pred dolazak sportista iz celog sveta.
Čak su i Francuzi počeli da se žale na vreme. Turističke agencije su obećale da će vratiti deo novca svima kojima su oblaci pokvarili uživanje na Azurnoj obali. Ukoliko su u toku dana imali manje od dva sata sunca, kako piše najsitnijim slovima u francuskim paket-aranžmanima, nadoknadiće im se deo troška.
Nacionalni praznik, pad Bastilje 14. jula, a tmurni oblaci, dosadna kiša, 16 stepeni…Od olova koje se spustilo na zemlju ne vidi se ni parada, a kamoli vatromet.
Za Engleze je na Mediteranu sve jeftino. Funta u odnosu na evro je viša nego bilo kada u protekle četiri godine.
Ali, postoji jedan problem. Evropski domaćini proglasili su ih još 2002. najgorim gostima na svetu, pa ih i dan-danas prati fama da više vole da razbijaju nego da se odmaraju. Stereotip ili ne, tek američki časopis „Njujorker” pratio je grupu od hiljadu mladih Engleza u Poreč u predsezoni.
Ono što je zabeležila reporterka u svom istraživanju publikovanom u prestižnom nedeljniku, retkom mediju koji se bavi istraživačkim novinarstvom, više liči na paklenu pomorandžu, nego na dobar posao za domaćine.
Na put karavanom autobusa Englezi su pošli opremljeni „jabukovim sokom” u dvolitarskim flašama, prethodno napunjenim mešavinom „red bula” i votke. Izvesni Bob prvi je pao „mrtav” i od tada mu je za kaznu vezana klozetska četka za zglob desne ruke. Ona mu je skinuta tek kada su poslednjeg, sedmog dana gosti morali da počiste srču koju su napravili na plaži.
Reporterka opisuje kako se „meštani istarskog gradića” diče svojim zdravim proizvodima, neprskanim voćem, povrćem, savršenom pršutom, šparglama… Ništa od toga Englezi nisu ni videli ni okusili. Omiljeni koktel – rakija sa „fantom”, drugi po redu je maraska s „koka-kolom”. Rekviziti za zabavu – sprejovi, dezodoransi, kreme i gelovi.
Gađanje traje noću, ujutru, hotel liči na poprište. Izlomljeni nameštaj, iscepani peškiri, umrljana posteljina… Eh, gde su oni mirni uredni nemački ranoranioci.
Agencija koja ih je dovela u Poreč, priklanjajući se pozivu Hrvatske da 2012. dođu na najlepšu mediteransku obalu, u holu hotela „Delfin” „izgrađenog još 1972. kada je Istra bila deo Titove Jugoslavije” (citat iz Njujorkera), postavila je tablu s cenovnikom: veliki peškir 50 evra, krevetni prekrivač 100 evra, noge kreveta 150 evra, madrac 150 evra, vrata 200 evra, balkonski sto 60 evra…
Ništa novo. Britanci su prošle godine pedeset šest miliona puta putovali van zemlje i svakako da se većina uzorno turistički ponašala. Ali „šačice” su stvorile reputaciju haosa i bezumlja.
„Uvek sam bio ponosan na svoju naciju, ali ovi degenerici su nas uprljali i bacili u blato”, rekao je britanski vicekonzul na Ibici Majkel Birket, kada je posle jednog britanskog lumperaja podneo ostavku na svoju funkciju 1998.
Kada je „Izi džet” počeo da leti iz Londona za Prag, pivnice u češkoj prestonici istakle su na vratima upozorenje: „Pristup zabranjen grupama muških pijanih Engleza”.
Pojam letovanja ili zabave na putovanjima postao je ne samo opasno međunarodno već i unutrašnje političko pitanje. Dejvid Kameron morao je prošle godine da prekine svoj porodični odmor nekoliko puta. Dok je London goreo od huligana i anarhista, on se brčkao u moru.
Sarkozijevi ministri istakli su se i po tome što su putovali u arapske zemlje o trošku njihovih vladara, I to nekoliko dana pre nego što je ovaj region zahvatio talas arapskog proleća. Pali su svi odreda, kada su mediji to otkrili.
Što se naše letnje političke scene tiče, mnogi su razbijali napetost tako što su se provodili o trošku države na produženim vikendima. Najčešće u Grčkoj, oko Soluna, kuda su ministarske porodice odlazile državnim automobilima, na produženi vikend.
Čini mi se ipak da je afera Bodrum u leto 2003. paradigmatična za aktuelni pad Demokratske stranke. Tada je u parlamentu, još svežem posle demokratskih promena 5. oktobra, i zemlji zgroženoj posle ubistva Zorana Đinđića, demokratski glasano za smenu guvernera. Umesto Nede Arnerić, koja je bila na letovanju u Bodrumu, njenu karticu ubacio je u automat jedan od „demokrata”.
Usledila je provala i lavina laži. Medijima je prikazivano kako se poslanica vratila na časak u Beograd da glasa i potom opet otišla na brčkanje… Sve dok Boris Tadić nije rešio (neki kažu kao marketinški podsticaj za svoju predsedničku kampanju) da prizna kako je ovo bilo izigravanje demokratskih principa. Obećao je da će vinovnici ovog puča biti kažnjeni. Pobedio je i postao predsednik Srbije.
Afera Bodrum je prebačena na sudove. Demokrate nikada nisu javno raspravile ni osudile ovakvo flagrantno kršenje demokratske procedure. Niko nije unutarpartijski kažnjen za delovanje suprotno osnivačkoj suštini demokratskih stranaka. Naneta je uvreda čitavom narodu koji je izneo promene na svojim leđima, da bi takozvani novi radili kao i oni stari, iz devedesetih.
Danas se kuvamo u kipućem loncu svi zajedno. Letovanje je odloženo za avgust. Ali kasno je i nemoguće razabrati ko kome ovde plaća za sva ova politička i ekonomska razbijanja. Nema cenovnika kao u „Delfinu” iz Titove Jugoslavije. Svi znaju da je u međuvremenu sve poskupelo do beskonačnih brojeva, da su Nemci, ranoranioci, sada ispred Brisela postavili mnogo čvršća utvrđenja od onih peškirskih.
Da je čaša prepunjena, a flaša prazna. Da je kredibilitet potrošen. Da se klima, kako reče umereni švedski ambasador, i bukvalno promenila.
A ispred utvrđenja u Krunskoj i dalje tišina. I crne limuzine sa šoferima do kasno u noć. Niko se ne kaje, niko neće da kaže da je Bodrum bio – fatalna greška.

Petković: Svečlja kriminalizacijom Srba opravdava prisustvo parapolicije
Direktor Kancelarije za Kosovo i Metohiju Petar Petković ocenio je danas da je pokušaji ministra unutrašnjih poslova privremenih prištinskih institucija Dželjalja Svečlje da kriminalizuje Srbe sa severa KiM imaju za cilj da opravdaju, kako je naveo, protivpravno prisustvo parapolicijskih jedinica, „gde danonoćno terorišu srpski narod”.
„Lažni ministar, a pravi nasilnik i ekstremista Dželjalj Svećlja, zajedno sa njegovim okupacionim falangama preobučenim u odela Kosovske policije, jedini su kriminalci na severu Kosova i Metohije i tu nemaju šta da traže”, naveo je Petković u saopštenju. Poručio je da bi bilo najbolje da Svećlja „pođe od sebe i optužnice koja je godinama podignuta protiv njega zbog napada kamenicama na pripadnike tzv. Kosovske policije, ali i zbog prevrtanja vozila misije Euleks”.
Dodao je da bi Svećlja, umesto što „nezakonito da privodi Srbe navodnom poznanju pravde i prava”, trebalo prvo sam da prestane da beži od tog istog prava i pravde.
„Da li je sprovođenje reda i zakona to što je kukavički poslao svoje falange da duge cevi uperuju u sina predsednika Aleksandra Vučića zbog jedne majice? Da li je vladavina prava kada Kurtijevi specijalci pucaju u leđa Dragiši Galjku, Miljanu Deleviću, Milanu Jovanoviću, braći Stojanović iz Gotovuše? Ili, kada brutalno pretuku srpsku decu Daru i Kristijana”, zapitao je Petković. Naglasio je da „hibridni rat koji Svećlja kukavički vodi iz Prištine protiv svega srpskog i posebno severa Kosova i Metohije”, rezultirao time da „nema tog čestitog Srbina koji bi ni javno ni tajno pristao da bude alibi Svećlji u njegovoj bolesnoj opsesiji okupacije severa i proterivanja Srba sa Kosova i Metohije”.
„To mu nikada neće uspeti”, poručio je Petković. Svečlja je ranije danas u intervjuu portalu Košev rekao da nije protiv srpskog naroda, već, kako tvrdi â€žšovinističkih projekata Srbije i kriminalaca”.

Ferstapen: Srećan sam što smo pobedili 11. put uzastopno
Vozač Red Bula Holanđanin Maks Ferstapen izjavio je danas da je srećan što je svom timu doneo pobedu na Velikoj nagradi Velike Britanije u šampionatu Formule jedan, prenosi Bi-Bi-Si.
Ferstapen je Red Bulu doneo 11. uzastopnu pobedu u Formuli 1, čime je ovaj tim izjednačio 35 godina star rekord Meklarena..
„Naravno da sam vrlo srećan što smo opet pobedili. Tu mislim i na 11. uzastopnu pobedu za ekipu. Mislim da je to prilično neverovatno, ali danas nije bilo tako jednostavno”, rekao je Ferstapen, koji je u Silverstonu stigao do šeste uzastopne pobede ove sezone.
Vozač Red Bula je ove godine zabeležio osam pobeda. Drugo mesto na VN Velike Britanije pripalo je vozaču Meklarena Landu Norisu.
„Veliko hvala celom timu napravili su neverovatan posao. Ništa od ovoga ne bi bilo moguće bez napornog rada koji su uložili. Stavili su me na tvrde gume, ne znam zašto - još su nejasni po pitanju nekih stvari”, rekao je Noris.
Vozač Mercedesa Luis Hamilton je stigao do trećeg mesta u Silverstonu.
„Hvala svima koji su me podržavali. Osetio sam energiju, osetio podršku i to je takođe razlog zašto smo se vratili ovde”, izjavio je Hamilton.
Prvo mesto u generalnom plasmanu vozača drži Ferstapen sa 255 bodova, dok je njegov timski kolega Serhio Peres osvojio 156.
Naredna trka u šampionatu F1 biće vožena 23. jula za Veliku nagradu Mađarske na stazi Hungaroring, prenosi Tanjug.

Na prelazu Gradina, na izlazu iz Srbije, čeka se četiri sata
Prema informacijama uprave granične policije u 17.15 časova, putnička vozila čekaju četiri sata na graničnom prelazu Gradina, na izlazu iz Srbije a na Preševu, na izlazu iz zemlje, putnička vozila i autobusi š zadržavaju 35 minuta, navode iz Auto-moto saveza Srbije (AMSS).
Teretna vozila najduže čekaju na Batrovcima, na izlazu iz Srbije i to dva sata dok se na prelazu Horgoš i Šid, na izlazu iz Srbije, zadržavaju 90 minuta.
Na ostalim graničnim prelazima nema dužih zadržavanja za sve kategorije vozila, prenose iz AMSS-a.

Tesla i Karađorđevići
Dr Oliver Subotić*
Dok sam iščitavao primarne izvore za potrebe pisanja knjige „Tesla: Duhovni lik”, imao sam prilike da se lično uverim u ono što su gotovo svi Teslini biografi u manjoj ili većoj meri uočili u njegovoj ličnosti, a to su izrazite „oscilacije” (neretko i protivrečnosti) u raznim temama. Ipak, primetio sam da postoji nekoliko tema u kojima, slikovito rečeno, ne postoje „sinusoide” i izražene „amplitude”, već isključivo „linearna funkcija”. Jedna od tih retkih tema gde Tesla pokazuje jasnu konstantu u stavovima je odnos prema srpstvu, Kraljevini Jugoslaviji i Kraljevskom domu Karađorđevića.
Nikola Tesla je tokom američkog perioda svog života postao izrazit kosmopolita, ostavši istovremeno srpski patriota. Tokom američkog perioda se formirao i kao ubeđeni srpsko-jugoslovenski monarhista, te je poput većine srpskih intelektualaca tog vremena vatreno podržavao koncept Kraljevine Jugoslavije i bio veliki poštovalac kraljevske loze Karađorđević. To poštovanje se već može uočiti u dostupnim dokumentima iz perioda Prvog svetskog rata, kada on izražava divljenje podvizima srpske vojske predvođene svojim nezaboravnim voždom, kraljem Petrom Prvim Oslobodiocem. Tako, povodom inicijative jeromonaha Nikolaja Velimirovića iz 1915. godine, da zajedno sa Mihajlom Pupinom i Pajom Radosavljevićem potpiše „Vidovdanski proglas” i pozove Srbe u SAD da pomognu svojim sunarodnicima na Balkanu, Tesla iznosi stav da bi taj apel američki Srbi najpre poslušali ako bi ga potpisala dva srpska kralja: Petar Karađorđević i Nikola Petrović.
Ličnost u kraljevskoj lozi Karađorđević, koju je Tesla posebno izdvajao, bio je kralj Aleksandar, koji ga je odlikovao Ordenom Jugoslovenske krune prvog stepena 1931. godine. Kralja Aleksandra je doživljavao kao vladara koji je uspeo da napravi snažnu državu (Kraljevinu Jugoslaviju) i ujedini tri balkanska naroda (Srbe, Hrvate i Slovence). U svom posmrtnom slovu Kralju Mučeniku, objavljenom 1934. godine u „Njujork tajmsu”, Tesla ovako zbori: „Poput Vašingtona, bio je sposoban i neustrašiv general koji je oslobodio svoju zemlju od ugnjetavanja; poput Linkolna bio je mudar i patriotski vođa koji je pretrpeo mučeništvo.” Tesla je, pritom, verovao da će mučenička krv kralja Aleksandra definitivno ujediniti narode Kraljevine Jugoslavije (što se, kao što je dobro poznato, nije desilo). Sa druge strane, strahovao je za jedinstvo mlade države, zbog čega je javno podsetio sve Hrvate i Slovence na činjenicu da je njihova sloboda kupljena cenom srpske krvi u Prvom svetskom ratu. Kralj Aleksandar je za Teslu bio i ostao ličnost koja zaslužuje da bude na „pijedestalu srpskih velikana” – pišući pozdravno pismo Srbima u Geriju (Indijana, SAD) uoči Drugog svetskog rata, on za kralja Aleksandra koristi epitete „Veliki” i „Mučenik”.
Kada je reč o kralju Petru Drugom Karađorđeviću, Tesla i prema njemu pokazuje odnos dubokog poštovanja i izrazite odanosti, približan onome koji je ukazivao kralju Aleksandru. U jednom pismu iz 1938. godine upućenom inženjeru Slavku Bokšanu, Tesla kralja Petra Drugog naziva „mladim orlićem iz gnezda velikog orla”, a Srbe u SAD javno poziva da budu odani mladom monarhu, koga naziva „zenicom u oku naroda”. On kralja Petra Drugog veliča u nekoliko javnih objava u SAD želeći mu mnoga leta. Na koncu, poslednji Teslin izlazak u javnost – tačno pola godine pred smrt – bio je osmog jula 1942. godine u hotelu „Njujorker”. On tada, već prilično ugroženog zdravlja, izlazi u pratnji svog sestrića, diplomate Save Kosanovića, da pozdravi kralja Petra Drugog. Mladi kralj je u to vreme bio u poseti SAD, sa ciljem da od predsednika Ruzvelta izmoli vojnu pomoć za generala Dragoljuba Mihailovića (koga je Tesla, po rečima čuvenog američkog istraživača Lelanda Andersona, smatrao za „simbol drevne srpske borbe za krst časni i slobodu zlatnu”). „Hrvatski glas” izveštava o susretu mladog monarha i Tesle, navodeći kako je genijalni pronalazač rekao da mu je kralj svojom posetom učinio najveću čast i da će mu to biti „najmilija uspomena”. Svoj uvodni govor kralju Petru Drugom Tesla je završio rečima: „Veličanstvo, Bog Vas blagoslovio!”. Prema Kraljevim memoarima, obojica su tokom rastanka plakala, a Tesla ga je otpratio podsećanjem na zaveštanje kralja Aleksandra: da čuva jedinstvo naroda Kraljevine.
Važno je ovom prilikom istaći da je Tesli bila apsolutna strana bilo kakva ideja Jugoslavije bez srpske krune na njenom čelu – ostao je odan kralju Petru Drugom Karađorđeviću i pored stalnih ubeđivanja okoline da pređe na stranu Tita i njegovih komunista, koji su se od samog početka rata spremali za revolucionarni prevrat i nasilno preuzimanje vlasti. O čvrstom Teslinom stavu prilično argumentovano piše Margaret Čejni, pozivajući se na hrvatskog profesora Bogdana Radicu, diplomatu Kraljevine Jugoslavije u SAD, koji je tokom rata prešao na Titovu stranu. Iz njene studije saznajemo da je Sava Kosanović bezuspešno pokušavao da privoli svog genijalnog ujaka da se od kralja okrene ka Titu. O svemu navedenom u svojim memoarima svedoči i Konstantin Fotić, ambasador Kraljevine Jugoslavije u SAD, koji navodi da je svaki pokušaj da se od Nikole Tesle izvuče bilo kakva poruka protiv Kralja Petra Drugog bila bezuspešna. Teslina odanost srpskoj kruni bila je do kraja života održana besprekorno.
Da li bi Tesla, da je danas među nama, od „linearne funkcije” skrenuo kao „sinusoidi” u navedenim temama? To je već domen pretpostavki. A ono što možemo pretpostaviti jeste da bi zbog gorkog iskustva Jasenovca, Jadovna i, na kraju, „Oluje” imao krajnje rezervisan stav prema nekoj novoj jugoslovenskoj ideji. Možemo slobodno pretpostaviti i to da bi se i danas zalagao za što bolje odnose Srba sa Hrvatima i Slovencima, koje je smatrao bratskim narodima. A ako ćemo suditi po ogromnom poštovanju koje je decenijama ukazivao Karađorđevićima – kao i ništa manjem poštovanju koje oni do dan danas ukazuju njemu – verovatno bi u naše vreme bio i počasni član Krunskog saveta.
*Osnivač Zadužbine „Petar Mandić”, dobročine ustanove koja neguje uspomenu na Tesline pretke

Rustem Mustafa svedoči na suđenju Tačiju
Suđenje Hašimu Tačiju i njegovim saučesnicima optuženima za ratne zločine na KiM nastavlja se sutra, a kako saznaju mediji u Prištini, sudsko veće saslušaće Rustema Mustafu, bivšeg komandanta oslobodilačke vojske Kosova (OVK) u Operativnoj zoni Lap, inače poznatog kriminalca i osuđivanog ratnog zločinca. Mustafa je jedan od retkih pripadnika OVK i jedini komandant te terorističke jedinice koji su u Prištini osuđeni za ratne zločine na KiM. On je potvrdio da je dobio poziv od Specijalizovanog tužilaštva u Hagu da se iduće sedmice pojavi kao svedok.
Mustafa će, kako se očekuje, svedočiti o funkcionisanju OVK, a u izjavama za medije kazao je da namerava da „brani istinu o ratu OVK”.
Rustem Mustafa poznat je kao komandant Remi, a tokom rata 1998–1999. bio je komandant regionalne zone Lap i član takozvane lapske grupe OVK. Posle rata, postao je poslanik i potpredsednik Demokratske partije Kosova. Uhapšen je u avgustu 2002. i izveden pred Okružni sud u Prištini u kojem su sudile međunarodne sudije Unmika. Osuđen je prvostepeno na 17 godina zatvora jer je utvrđeno da je sa još trojicom pripadnika OVK ubio petoro nelojalnih kosovskih Albanaca. Vrhovni sud Kosova preinačio je presudu 2005. i naložio novo suđenje pa je 2013. osuđen na četiri godine zatvora.
Bio je optužen da je zajedno sa drugim pripadnicima OVK držao zarobljenike u nehumanim uslovima, uskraćujući im adekvatnu zdravstvenu negu, hranu i vodu. Zatočenici su podvrgavani stalnom premlaćivanju, mučenju i pretnjama smrću od avgusta 1998. do juna 1999. godine.
Sumnja se da je tokom rata na KiM učestvovao u teškim zločinima nad Srbima kao i da je u zoni Lap osnivao logore u kojima su civili saslušavani, zlostavljani i ubijani. Grupe pod kontrolom Mustafe, prema podacima dostupnim medijima, posle rata proterivale su preostale Srbe i preprodavale napuštene stanove i drugu imovinu. Mustafa je pored terorističke grupe BIA formirao i „Skiftere” i „Crvenu ruku”, čiji su pripadnici progonili, kidnapovali i ubijali Srbe na području Prištine i Podujeva.
Prema podacima srpskih bezbednosnih službi, Mustafa je još od osamdesetih godina prošlog veka privođen zbog trgovine narkoticima, krijumčarenja oružja, ucena, napada na policiju i drugih teških krivičnih dela. Američke obaveštajne službe smatraju ga jednom od osoba od kojih preti opasnost po mir na Balkanu.
Prema obaveštajnim podacima, Mustafa u svojim kriminalnim aktivnostima, pre svega u trgovini drogom, sarađuje sa Ramušom Haradinajem, dok je do 2015, kada je pravosnažno osuđen, bio poslanik i potpredsednik stranke Hašima Tačija.
Rustem Mustafa jedan je od prvih pripadnika OVK koje je još krajem 2018. u predistražnom postupku saslušalo tužilaštvo u Hagu, pa se tada nagađalo da će on biti i jedan od prvih čije će se ime naći na nekoj od optužnica. Iako je Mustafa zbog svoje pozicije u komandi OVK pominjan odmah uz Tačija, Kadrija Veselija, Adema Čekua, Fatmira Limaja i ostalih, haški tužilac će ga saslušati kao svedoka, a ne kao okrivljenog.

Kaciga glavu čuva
Biciklisti su često prinuđeni da se kreću kolovozom gde ih vozači motornih vozila tretiraju kao „ometače”, a ne kao sastavni deo saobraćajnog sistema
Na teritoriji Srbije od početka godine poginule su 23 bicikliste, a povređeno je više od 400. MUP Srbije skrenuo je pažnju da su oni najugroženija kategorija učesnika u saobraćaju.
„Apelujemo na vozače putničkih i teretnih vozila i autobusa da posebnu pažnju usmere na bicikliste, kako bi sačuvali njihovu bezbednost. Sa druge strane, apelujemo i na bicikliste da upotrebnom svetala i reflektujućih elemenata učine sebe vidljivijim, a samim tim i bezbednijim u saobraćaju”, saopšteno je iz MUP-a i objavljen apel i na društvenim mrežama.
Ključni problem, kada je reč o bezbednosti biciklista u saobraćaju, jeste njihova ranjivost, jer i pri relativno malim brzinama često zadobijaju teške povrede, uglavnom zbog toga što im je jedina zaštita njihova odeća, ukazali su stručnjaci Agencije za bezbednost saobraćaja (ABS).
Važnu ulogu ima i brzina vozila koja učestvuju u sudaru sa biciklistima, naročito kada je reč o težim posledicama. Biciklisti su često slabo uočljivi za druge učesnike u saobraćaju, pre svega jer su dimenzije vozila manje u poređenju sa automobilima, autobusima ili teretnim vozilima.
To je poseban problem u noćnim uslovima vidljivosti, pogotovo u slučajevima kada bicikl nije opremljen odgovarajućim svetlima, a to su belo na prednjoj i crveno svetlo na zadnjoj strani bicikla, kao i ako vozač i putnik na biciklu ne nose svetlu odeću.
Stručnjaci naglašavaju i činjenicu da biciklisti različite starosne dobi i pola imaju različite psihofizičke sposobnosti. Deca uglavnom nemaju dovoljno iskustva i znanja, a stariji imaju smanjenu moć zapažanja, smanjene fizičke sposobnosti i pokretljivost.
Bezbednost dvotočkaša u velikoj meri zavisi i od saobraćajnog okruženja, koje je najčešće dizajnirano i prilagođeno za kretanje motornih vozila i nije predviđeno za bicikliste.
„Oni su često prinuđeni da se kreću kolovozom gde ih vozači motornih vozila tretiraju kao ’ometače’ saobraćaja, a ne kao sastavni deo saobraćajnog sistema, pri čemu često i sami ne poštuju pravila – ne postupaju u skladu sa signalizacijom, zabranom korišćenja mobilnih telefona, audio i video uređaja, upotrebom svetala na biciklu. Saobraćajne nesreće sa učešćem biciklista, zbog njihove velike ranjivosti, češće za posledicu imaju poginule osobe, nego što je to slučaj kod udesa sa učešćem samo motornih vozila sa zatvorenom karoserijom”, navodi se u rezultatima istraživanja ABS-a.
Kada se uporedo posmatraju podaci o nastradalim biciklistima i nastradalim vozačima i putnicima u automobilima, dolazi se do podataka da biciklisti kada učestvuju u saobraćajnoj nesreći imaju skoro šest puta veći rizik da smrtno stradaju nego što je to slučaj sa putnicima i vozačima u automobilima.
U proseku, godišnje u udesima u Srbiji pogine oko 50 i bude povređeno oko 1.486 biciklista. Svaka jedanaesta poginula i svaka četrnaesta povređena osoba u saobraćajnim nesrećama je – biciklista. Oni čine oko devet odsto od ukupnog broja poginulih i oko sedam procenata od svih povređenih osoba u udesima, pokazuju podaci ABS-a.
Saobraćajne nesreće sa učešćem biciklista se najčešće događaju u leto i jesen, odnosno u periodu godine od jula do oktobra, a najviše u avgustu.
Stručnjaci savetuju biciklistima da imaju zakopčanu zaštitnu kacigu, koja će im spasiti život u slučaju pada sa bicikla i sprečiti povrede glave.
„Koristite štitnike za kolena i laktove kako biste ublažili udarce od pada. Nosite odgovarajuće cipele i proverite da li su pertle pravilno vezane. Obucite adekvatnu odeću – pantalone sa užim nogavicama, majice i jakne koje su uz telo, kako ne bi došlo do zakačinjanja delova garderobe o pedale i druge delove bicikla”, savetuju iz ABS-a.
Bicikl treba da bude ispravan, ručice na upravljaču čvrste i pravilno podešene, a sedište na odgovarajućoj visini – tako da stopala obe noge budu u stanju da dodirnu zemlju. Kočnice moraju da budu ispravne, a pneumatici na točkovima napumpani pod odgovarajućim pritiskom.
Belo svetlo na prednjoj i crveno na zadnjoj strani bicikla moraju biti ispravni i postavljeni na odgovarajuće položaje. Zvonce ili sirena takođe moraju biti ispravni.
„Kada prelazite preko kolovoza, trudite se da se ponašate kao da ste pešak. Pogledajte pažljivo levo, desno, levo. Kada procenite da je bezbedno započnite prelazak, gurajući bicikl pored sebe. Koristite ručne signale da upozorite druge učesnike u saobraćaju ili im date obaveštenje o skretanju i promeni položaja na kolovozu”, savetuju stručnjaci.
U noćnim uslovima i kada je smanjena vidljivost, osim što bicikl mora da bude osvetljen, biciklista treba da ima svetlu i odeću sa retroreflektujućim materijalima. Ako voze bicikl kolovozom, treba da se kreću u širini od najviše jedan metar od desne ivice kolovoza, ali ne uz sam ivičnjak.

Memoari ispunjeni dinamitom istine
U Beogradu je upravo objavljeni „Memoari jugoslavenskog revolucionera – Dalmacija 1905–1943” Vicka Krstulovića, legendarnog dalmatinskog proletera i komuniste, partizana i narodnog heroja, političara i državnika, koji je sećanja počeo da kazuje davne 1973. godine.
Četiri decenije kasnije, bezmalo četvrt veka od završetka knjige i Vickove smrti (1905–1988), konačno počinje javni život ova uzbudljiva, istinita, u istoriografskom smislu izuzetno značajna memoarska trilogija.
Dok je knjiga nastajala, moćne tajne službe utrošile su mnogo energije, vremena i sredstava da budu u toku i da onemoguće njeno objavljivanje. Prisluškivanje i praćenje, dostavljanje magnetofonskih traka i kopija tekstova Vickovih sećanja Vladimiru Bakariću i Ivanu Krajačiću Stevi, koji su o svemu obaveštavali Josipa Broza Tita, petnaestak godina su bili nevidljiva strana „rada” na ovim memoarima.
Od onih koji su izigrali njegovo poverenje, Vicko u predgovoru pominje samo višegodišnjeg načelnika Vojnoistorijskog instituta JNA generala Fabijana Trga i poznatog zagrebačkog novinara Jožu Vlahovića, koji su sve što bi čuli od Vicka dostavljali „tamo gde treba”, što su činili i mnogi drugi.
Ako ignorišemo moralna načela i istinoljubivost, to i ne čudi mnogo, pošto ovi memoari nose u sebi dinamit istine o onom drugom eksplozivu, čiji je fitilj goreo decenijama i na kraju razorio Jugoslaviju u diluvijalnom plesu smrti i samouništenja u poslednjoj deceniji 20. veka.
Vicko svedoči kako su se njegova proleterska, revolucionarna, komunistička i partizanska samosvest, predanost pravdi, slobodi, bratstvu i jedinstvu, sudarali sa uskogrudim nacionalizmom od početka rata 1941. i sa staljinističkim kultom nepogrešivosti vođe u najtežim danima partizanske borbe, u bitkama na Neretvi i Sutjesci 1943. godine.
Vicko je već od leta 1941. bio „kost u grlu” Andriji Hebrangu, koji je u društvu sa Bakarićem, 17. aprila u Zagrebu, pregovarao sa čelnikom ustaškog režima Slavkom Kvaternikom o legalizaciji KP Hrvatske u NDH. Rukovodstvo KP Hrvatske tako je priznalo uništenje Jugoslavije, ali je Tito ustao protiv toga i izdvajanja iz KPJ. Ova klica razdora, spregnuta sa drugim nacionalizmima, razvijala se u ratu ali i kasnije, da bi konačno razorila Jugoslaviju.
Kao jugoslovenski revolucionar najplemenitijeg kova, Vicko je u ratu iskusio moć zakulisnih političkih i partijskih igara, koje su ga kao neprikosnovenog partizanskog vođu Dalmacije kvalifikovale za oštre sukobe sa vrhom KP Hrvatske. Ali i sa Titom, koji je posle bitaka na Neretvi i Sutjesci doneo nerazumne odluke o raspuštanju Devete dalmatinske divizije kojom je komandovao Vicko, a onda i Treće dalmatinske brigade.
Sukob je nastavljen i u godinama mira, a zaoštren 1962. godine, kada je Vicko (član KPJ od 1922) tražio da „stari, na čelu s Titom” – odu sa vlasti. Vicko je tada imao 57 godina, Titu je bilo 70, a Koči Popoviću tek 52 godine.
Vicko je nastupao kao „astralni komunista”, kako je Vladimir Dedijer označio saborce koji nisu odstupili od načela partizanskog morala, samopomoći, bratstva i jedinstva, od prava na kritiku, niti su odustali od borbe za nezavisnost malih država i naroda, kojima najmoćniji nameću svoje interese u vrtlogu svetskih poslova.
Za takvu Vickovu poziciju, nasuprot mnogim saborcima koji su „popustili” u miru, mnogo razumevanja i poštovanja imali su njegovi prijatelji nekomunisti. Pomenimo samo Ljubu Leontića i Stevana Jakovljevića, s kojima je Vicko često sedeo u nekadašnjem restoranu „Takovski grm”.
Odmah posle rata, budna Ozna je pratila te susrete ministra rada u jugoslovenskoj vladi Krstulovića, i rektora Beogradskog univerziteta, uglednog srpskog pisca i masona Jakovljevića.
Aleksandar Ranković i Slobodan Penezić Krcun, dakle i Tito, izveštavani su o njihovim razgovorima, u kojima mora da je pominjana i Jakovljevićeva „Srpska trilogija”.
O memoarskoj „Jugoslovenskoj trilogiji”, čak i da se pojavila kada je završena, teško da bi neko razgovarao s njenim autorom Vickom. On je, naime, umro 28. septembra 1988. u splitskoj Vojnoj bolnici, ubrzo po završetku memoarskog rukopisa.
„Slobodna Dalmacija” je objavila da se „vjeruje da je infarkt uzrok smrti”.
U pratećoj napomeni, priređivač Vickovih memoara, njegov sin Vladimir Krstulović, napisao je sledeće: „Stoji činjenica da je pacijentu u liječenju blokade lijevog koljena, nakon dva dana tretmana vrućim voskom i masažom, treći dan primjenjena elektroforeza, što je rezultiralo trenutnom smrću Vicka Krstulovića. Liječnicima je bilo poznato, kao i samom pacijentu, da se ta metoda ne smije primjeniti, jer je pacijent imao ugrađen pejsmejker. Tko je i zašto odlučio da se tako postupi, nije utvrđeno”.
Slobodan Kljakić
-----------------------------------------------------------
Maksim
Kada je 1973. počeo rad na sećanjima, Vicku je najviše pomagao najstariji sin Maksim, koji je kao dete, sa sestrom Natašom i bratom Viborgom, uz majku Luciju i oca Vicka, prošao i kroz pakao borbi na Neretvi i Sutjesci 1943. godine.
U do danas nerazjašnjenim okolnostima, Maksim Krstulović (rođen 1933) umro je u Londonu 1974. godine. Porodica nikada nije dobila izveštaj o njegovoj smrti, mada je Vicku, pred Kočom Popovićem, ondašnji britanski ambasador u SFRJ rekao da je taj izveštaj poslat u naše Ministarstvo spoljnih poslova.
-----------------------------------------------------------
Izdavači
Prvi tom memoara objavili su beogradski „Mostart” i sarajevsko-zagrebački izdavač „Buybook”. Vlasnik „Mostarta” Dragan Stojković imao je svesrdnu pomoć Dragana Gačića, direktora Istorijskog arhiva Beograda, u kome se čuva Legat Vicka Krstulovića.

Sela bez beba
Vatin, Češko Selo – Ovde je kraj. Nema dalje, jer evropsko carstvo je tu, na samoj granici. „Doviđenja Srbijo”, piše na bilbordu, nekoliko stotina metara pre graničnog prelaza sa Rumunijom.
„Doviđenja Srbijo”, uzviknula je nedavno Ružica, pošto se spakovala sa trogodišnjim blizancima, a zatim prašnjavim putem nestala ka Vršcu. Sada je na njujorškom Menhetnu, radi u piceriji, sa mužem, Srbinom iz Temišvara, čiji je otac pobegao od Čaušeskua.  
Otišle su tada poslednje bebe rođene u Vatinu, rode su odletele ko zna kad, a autobuska veza sa Vršcem ukinuta je kada je zazvonio poslednji školski čas.
Tridesetak dremljivih seljana sedi ili leškari na klupama ispred seoske prodavnice na julskoj žegi, čekajući da se tačno u podne, kad sunce dostigne zenit, pojavi žuta, poštanska kočija. Poštar će ih pozdraviti još iz kombija, ispiće čašu vode i podeliti im penzije, a zatim nastaviti dalje, ka sličnim selima, sa sličnim pričama.   

Češko selo: Vladislav Tesar u Ulici Vaclava Havela (Foto R. Krstinić)
Priča iz ovog sela u vršačkoj opštini je uznemirujuća. Od ukupnog broja naselja u Srbiji – a ima ih 4.709 (bez Kosova i Metohije) – u 1.458 naselja nije rođeno nijedno dete u 2011. godini, što znači da u 31 odsto od ukupnog broja naseljenih mesta, nije bilo novorođenih, navodi se u podacima vitalne statistike Republičkog zavoda za statistiku.
Ono što treba sve da zabrine je podatak da u 2010. godini, nijedna beba nije rođena u 24 odsto od ukupnog broja naselja.
– Poslednje bebe su rođene 2009. godine, al’ pobegoše i one sa Milicom na Menhetn – kaže šef mesnog saveta Vatina Dragan Jovanov, u dresu centarfora engleske reprezentacije. 
Seljani se gorko smeju. Nisu to one šale lokalnih šmekera, koje su rezultat superiornosti običnog i pametnog sveta koji preziru varošane, pa došljaka za nekoliko minuta naprave majmunom. Ne, tuga se vidi u svakom od njih, kada ih opet pitam: Kada su zaigrali na poslednjoj seoskoj svadbi?
Misle se, broje godine, ne sećaju se, u selu sa oko 180 duša.
– Čekaj, zaplakaće u Vatinu beba. Ovde se doselila razvedena žena sa dvoje dece. Sada je u drugom stanju. Otac je iz susednog sela, al neće da je ženi. Nema veze. Beba je beba, termin je krajem novembra – računa prstima Jovanov, kao da je seoska babica.
Vince Antal stiže peške laganim hodom, prati ga njegov sedmogodišnji sin Ištvan na biciklu. Jedan od 13 đaka.
Dolazak poštara ispred STR „Olja” je prvorazredni društveni događaj i otac i sin ne žele da ga propuste.
– Nema svadbe na vidiku – predviđa Vince, kao žalosna sova, jer je siromaštvo pojelo selo u bogatom Banatu.
Devedesetih godina, Vatin je bio zlatna tačka na mapi švercerskog eldorada Jugoslavije koja se raspadala. Stotine besnih „volvoa”, „mercedesa” i „be-em-vea”, sa ugašenim farovima, noću je krstarilo selom, petrolejske mafioze sa heklerima su pristizale iz Beograda, kako bi kršile nepravedne i ničim izazvane sankcije dok su meštani zatvarali kapije.
Seljaci se nisu razumeli u transfer društvenog bogatstva u privatne džepove, koji se prelivalo tu, pred njihovim očima, kao što nisu predvideli šta će se dogoditi sa njihovim životima, pošto je jedan novobogataš kupio PIK „Panoniju”.
Kombinat je nekada hranio selo, meštani su radili, uzgajali stoku i prodavali mleko, otvorile su se tri kafane, tri prodavnice i tri berbernice, ali je to bilo doba „crvene diktature”, kako mi obrazlažu seoski filozofi u hladovini prodavnice.
Ubrzo su, sa novim gazdom, stigla nova pravila menadžmenta. Kombinat je ugašen, sa njim su nestale kafane, prodavnice i berbernice, nema sada ništa od tih lokalnih znakova pristojnog života, pa muškarci sada kupuju mašinice za šišanje kod Kineza u Vršcu, a potom se friziraju po dvorištima.
Uskoro će stići i kombi Mirka Mitina iz Beograda. Nekadašnji fudbaler OFK „Beograd”, iz generacije Ilije Petkovića i Slobodana Santrača, rodom je iz Vatina i nije zaboravio komšije. Iz svoje beogradske pekare, šalje im hleb i burek star tri dana.
Fudbalska narodna kuhinja je jedina pomoć koja im stiže. Dvadesetšestogodišnjem Danijelu Jovanoviću ne smeta buđav lebac. Živi kod bake kojoj su isekli struju. Da se ženi, nema kad, jer rinta na građevini. Da se ženi nema s kim, jer nijedna neće da živi sa njim i njegovom babom, kao Kremenkova snajka.
Odlazimo iz Vatina, u kojem je pre 40 godina živelo 700 ljudi, a mali Ištvan nas prati na biciklu. Odatle je potrebno oko sat vožnje da bi se ušlo u makadamsku, glavnu ulicu Češkog Sela, u opštini Bela Crkva. Poslednji put, seljani su ovde slavili rođenje bebe pre dve godine. Srećom, dete nije pobeglo na Menhetn. 
Kucamo na vrata u Ulici Vaclava Havela. Nekoliko stotina metara dalje, pored davno napuštene stočne vage, bauljaju dve mršave krave, dok dvadesetak na samrti leži u hladovini. Svako društvo za zaštitu životinja ovde bi proglasilo prvi stepen uzbune.
Napuštene kuće zarasle su u travu, a korov izbija kroz polupane prozore napolje, u jezivom pejzažu sela koje odumire, sa 38 duša, u bogatoj Vojvodini.
Priča o propasti je neverovatno slična onoj u Vatinu. I oni su imali poljoprivredni kombinat, i oni su imali kafane, prodavnice i berbernice. Onda je poljoprivredni kombinat privatizovan.
Srećom, priča Vladislav Tesar, Češko Selo ima svoju drugu domovinu, Češku, pa im je ona instalirala internet, uvela telefone, obnovila zgradu stare škole i preuredila je u lokalni muzej…    
Suša je spržila zemlju, a 13 porodica se u seoskoj katoličkoj crkvi, pomolilo za kišu.   
Ali, nema kiše, nema beba, a rode su odavno odletele.

Romski đaci već pet godina  idu u izdvojena odeljenja
Punih pet školskih godina deca iz raseljenih romskih porodica iz sela Vožegrnci – Blaževo kod Novog Pazara, nastavu pohađaju u izdvojenim odeljenjima osnovne škole „Aleksandar Stojanović Leso”, koje je rukovodstvo ove školske ustanove formiralo isključivo za romsku decu i to u prostorijama koja se nalaze u odvojenoj zgradi.
Istovremeno, istureno odeljenje predškolske ustanove „Mladost”, čije se prostorije nalaze u istoj osnovnoj školi, po drugi put je formiralo segregisane grupe pripremnog predškolskog programa, jer jednu grupu pohađaju srpska i bošnjačka deca, dok su u drugoj isključivo romska deca.
Ovo je jedan od najdrastičnijih slučajeva diskriminacije dece na osnovu njihove nacionalne pripadnosti koji je bio prijavljen poverenici za zaštitu ravnopravnosti Neveni Petrušić. U postupku po pritužbi koju je podnela jedna nevladina organizacija poverenica je utvrdila da su ovakvim postupanjem Predškolska ustanova „Mladost” i Osnovna škola „Aleksandar Stojanović Leso” diskriminisale decu na osnovu njihove nacionalne pripadnosti i donela preporuku da se bez odlaganja sprovede desegregacija odeljenja. Traženo je i da direktori predškolske ustanove i osnovne škole Izet Abdurahmanović i Dušimir Matović obezbede obuku za zaposlene na temu zabrane diskriminacije. S obzirom da ni Predškolska ustanova „Mladost” ni Osnovna škola „Aleksandar Stojanović Leso” nisu postupile po preporukama, poverenica je o tome izvestila javnost – u skladu sa Zakonom o zabrani diskriminacije. Koristeći svoja zakonska ovlašćenja, poverenica je protiv ovih ustanova i odgovornih lica podnela i zahteve za pokretanje prekršajnog postupka.
Za pola godine na adresu Poverenice za zaštitu ravnopravnosti stiglo je oko 200 pritužbi građana, a kako u razgovoru za „Politiku” ističe Milovan Batak, pomoćnik poverenice za zaštitu ravnopravnosti, najveći broj pritužbi odnosi se na rad javnih službi – naši sugrađani su veoma osetljivi kada diskriminaciju čine predstavnici vlasti, jer od njih očekuju da korektno postupaju. Sudeći prema pritužbama, građani su nezadovoljni radom osoba sa one strane šaltera, ali i radom opštinskih službi i predstavnika Ministarstava.
„Veliki broj pritužbi odnosi se na sferu rada i zapošljavanja – počev od oglasa za posao u kojima se traže osobe određene životne dobi, najčešće ne starije od 30 godina, preko intervjua za posao u kojima se osobe ispituju o privatnim planovima u vezi sa bliskom budućnošću – da li uskoro planiraju udaju i da li imaju ideju da zatrudne ili se ispituju o detaljima iz svog zdravstvenog kartona (da li su bolešljivi), pa sve do diskriminacije na radnom mestu. Nije redak slučaj da žene podnose pritužbe zbog toga što su za isti posao manje plaćene od muškarca ili zbog toga što se nakon porodiljskog odsustva vraćaju na niže i slabije plaćeno radno mesto. Poverenica je povodom ovakvih optužbi podnela tužbu protiv jedne banke i taj proces je u toku”, kaže Milovan Batak.
Na pitanje – da li su nadležni reagovali na primedbu poverenice da su naši školski udžbenici puni predrasuda i stereotipa, on odgovara da je ona uputila preporuku Ministarstvu prosvete i nauke, Nacionalnom prosvetnom savetu i Zavodu za unapređenje kvaliteta vaspitanje i obrazovanja za uklanjanje diskriminatornih sadržaja iz nastavnih materijala i nastavne prakse i promovisanje tolerancije, uvažavanja različitosti i poštovanja ljudskih prava. Međutim, do danas ništa po ovom pitanju nije urađeno.
Šef kabineta Nevene Petrušić, Antigona Andonov, podseća da je kancelarija za zaštitu ravnopravnosti pre dva meseca otvorila prijemnu kancelariju u kojoj je više desetina građana do sada dobilo pravni savet. Dnevno se javi desetak naših sugrađana koji žele da zakažu razgovor ili zatraže pravni savet. Kancelarija je otvorena dva puta nedeljno – utorkom i četvrtkom i tako će raditi i tokom leta.
Katarina Đorđević

Veći cenzus za koalicije, manje stranaka u Skupštini
Kako broj partija u parlamentu može da se svede na razuman broj? Sada ih je čak 46, što je, kako se pokazalo, otežalo pregovore oko formiranja vlade. Postoji bojazan i da će ukidanje blanko ostavki omogućiti da svaki poslanik bude partija za sebe. Naši sagovornici predlažu izmenu izbornog zakonodavstva, a pre svega povećanje cenzusa za koalicije što su već uradile neke zemlje u okruženju. A stranaka je sada skoro 90, iako je posle preregistracije otpalo oko pet stotina.
Đorđe Vukadinović, glavni urednik „Nove srpske političke misli”, kaže da je apsurdno da u parlamentu bude toliko partija, pogotovo zato što su izmene Zakona o strankama rađene da se broj partija smanji. „Najveći problem će biti to što su poslanici postali vlasnici mandata. To je uvedeno kao evropski standard i princip, a govorilo se i da je to Evropa od nas tražila. Sada ćemo imati 250 stranaka.”
Da bi se broj stranaka u Skupštini sveo na razumnu meru, mandati treba da budu vraćeni strankama bez obzira na to što se deo javnosti buni. Cenzus strankama se može smanjiti, a povećati za koalicije, smatra Vukadinović. „Za svaku članicu koalicije cenzus bi trebalo povećati za dva do tri odsto. Kada bi se unutar koalicije za svaku stranku cenzus povećao za dva odsto, ne bi bilo pravljenja koalicije po principu vojske, već bi u koaliciju ulazile stranke koje će nešto da doprinesu. Ovako, kada koalicije uđu u parlament, može da bude svaka vaška obaška. To se možda i namerno radi kako bi se u parlamentu stvorio haos koji nekima odgovara.”
Miodrag Radojević, politički analitičar, kaže da je u toku raspisivanja izbora bilo 87 političkih partija i da je recept po kome bi bilo manje stranaka u srpskom parlamentu jednostavan, ali bolan. „Recept je promena izbornog zakonodavstva. Druga mera bi bila podizanje cenzusa za ulazak stranaka u Skupštinu. Ali i da se zadrži cenzus od pet odsto za stranke, trebalo bi po uzoru na okolinu povećati cenzus za koalicije na sedam odsto. Imamo stranke nacionalnih manjina čiji je prirodan cenzus niži.”
To znači da ako na birališta izađe četiri miliona građana, oko 16.000 glasova nosi jedno mesto u Skupštini za stranke nacionalnih manjina. Zbog nižeg cenzusa se događalo da se neke partije registruju kao stranke nacionalnih manjina iako to nisu.
„Moguće je da bi dolazilo do izigravanja zakona, ako se poveća cenzus, pa je jedno od rešenja da se pooštre uslovi za osnivanje stranaka, ali se to kosi sa idejom o slobodnom organizovanju građana”, kaže Radojević. „Ljudi sada ulaze u stranke jer je to način da se lakše zaposle. Ovo je stranačka država i zbog toga ćemo imati strančarenje.” On kaže da ćemo videti kako će ići posle ukidanja blanko ostavki. „To nije praćeno zaštitnim klauzulama, pa bi prebezima iz jedne u drugu partiju trebalo da bude onemogućeno da odu u stranku u kojoj nisu izabrani. Da će tu biti problema vidimo već u lokalnim skupštinama.”
Vladimir Vuletić, sociolog, kaže da se velike stranke žale na male, a da nije velikih partija koje male uzimaju u koaliciju ne bi bilo malih stranaka. „Male političke partije, koje su se odvažile da idu same, nisu skupile ni dva odsto. A velikima je dobrodošao još koji mandat koji mogu dobiti od male stranke ako uđu u koaliciju. Da niko ne ulazi u tu vrstu koalicija, što bi bio džentlmenski sporazum, ne bi ni bilo toliko partija u parlamentu.”
Vuletić kaže da bi jedan od načina da u Skupštini ne bude desetina partija bilo povećanje broja potpisa za ulazak u izbornu trku. „Teško da bi male stranke skupile deset hiljada potpisa da im ne pomažu velike stranke. Koalicijama bi trebalo povećati cenzus, ali je moguće da bi bilo primedbi da se tako ograničava sloboda političkog delovanja, i to bi stvaralo probleme.”
„Na ove izbore je svega nekoliko partija izašlo samostalno – SRS, „Dveri”, DSS, dok su ostali išli u koalicijama što stvara ozbiljne probleme prilikom konstituisanja Skupštine. Koliko je stranaka samo URS sabrao. Zato bi nova vlada trebalo da predloži zakonodavne promene”, kaže Vuletić. On kaže i da su razne stranke stvorile mehanizme da spreče prebege i mimo blanko ostavki. „I sam sam bio protiv blanko ostavki jer nam onda nisu ni potrebni poslanici, ali uz to ide promena izbornog sistema. Tačno je da u zapadnim demokratijama prebezi ništa ne urade, ali i ovde su brzo gotovi, služe za jednokratnu upotrebu.”

Portret bez rama: Jovan Krkobabić
Lepo je čovek rekao da nije ni Mesi, ni mesija, ali ga ipak pojedinci posmatraju kao veoma veštog igrača na srpskoj političkoj sceni, a neke kolege penzioneri i kao izbavitelja koji im poslednje četiri godine drži glavu iznad vode. Sada će Jovan Krkobabić, 82-godišnji lider Partije ujedinjenih penzionera Srbije i omiljeni junak strip-crtača poslednje četiri godine, imati priliku da pokaže i radničkoj klasi šta ume i šta može. Ako ga sindikati ne budu „minirali” nadomak cilja.
Dok je Krkobabić bio samo potpredsednik odlazeće vlade njegov penzionerski status i poodmakle godine kao da nisu previše boli oči. Kada je objavio da će u budućoj vladi biti i potpredsednik i ministar za rad i socijalnu politiku sindikalci su zaključili da je vrag odneo šalu i mandataru Ivici Dačiću poručili da bi „bilo smešno da u Srbiji o sudbini sveta rada odlučuju penzioneri – jedan s mesta direktora Nacionalne službe za zapošljavanje, a drugi sa mesta ministra rada i socijalne politike”.
Prvo mesto, nezvanično, planirano je za Jovanovog sina Milana, potpredsednika stranke. Sin je takođe penzioner i, prema nekim informacijama, važna „stavka” u pregovorima o vladi i uzrok nekih iznuđenih poteza oca Jovana, za šta u stranci, kako se može čuti, imaju razumevanja jer je „Jova slab na sina”. Mlađeg Krkobabića, naravno, ljute takvi medijski napisi, pa je verovatno sa zadovoljstvom nedavno poručio koalicionim partnerima da izračunaju koliko poslanika bez njih imaju.
Napad sindikalaca je prilika da se još jednom potvrdi Krkobabićeva snaga u trojnoj koaliciji SPS-PUPS-JS. PUPS-ov poslanički klub u republičkom parlamentu ima 12 članova, dok mu je pre četiri godine bilo dato samo pet poslaničkih mesta. Uspešnom pregovaranju pomogla je velika tražnja za „penzionerima” – sve značajnije stranke uoči đurđevdanskih izbora „otimale” su se za njih. Uvek elegantno odeveni i odmereni Krkobabić je, pak, pokazao da ume da izabere dobitnu kombinaciju – koalicija sa Dačićem i Palmom je posle četiri godine u vlasti osvojila, kako „Krka” voli da istakne - 140 odsto više glasova nego 2008, a PUPS verovatno više mandata nego što bi dobio u bilo kojoj drugoj varijanti.
Zahvaljujući tome uspeo je da u koalicioni sporazum za buduću vladu unese neke zahteve PUPS-a od kojih se Fiskalnom savetu diže kosa na glavi i oko kojih će se verovatno voditi bitke sa MMF-om – nema zamrzavanja penzija (ali će njihov rast, kao i rast plata, u prvoj godini vlade biti usklađen sa realnim mogućnostima budžeta) i svim penzionerima koji imaju manje od 15.000 dinara mesečno biće isplaćena trinaesta penzija u visini od 15.000 u četiri jednake rate.
„Broj 1” alanfordovske srpske političke scene, kako neki vole da kažu, sada mora da osigura sprovođenje ovih tačaka sporazuma. I mada se iz njegovih izjava svih ovih godina može zaključiti da bi, da nije PUPS-a, penzioneri poumirali od gladi jer neko stalno želi da im zakine pravo na penziju, treba napomenuti da još nije ispunjeno obećanje od pre četiri godine – da prosečna penzija bude u visini 70 odsto prosečne plate. Zbog krize, naravno.
Biljana Baković

Na Kosovu po 1244
Od našeg stalnog dopisnika
Njujork – „Dobar dan“, bilo je prvo što je generalni sekretar UN Ban Ki Mun izgovorio ušavši u petak popodne u salu za sastanke pored svog kabineta u „Ikei“, kako se u šali zove privremeno „hangar“ zdanje Svetske organizacije, podignuto na travnjaku pored glavnog, u kojem su radovi na velikom renoviranju poodmakli.
U sali ga je čekala „delegacija“ iz bivše Jugoslavije – grupa dopisnika iz zemalja koje će posetiti: Slovenije, Hrvatske, Crne Gore, Srbije, Makedonije, Bosne i Hercegovine i Kosova. „Ovo je moja prva poseta celoj bivšoj Jugoslaviji i prvo takvo putovanje jednog generalnog sekretara UN“, nastavio je, naravno na engleskom, ne propustivši finesu u formulaciji: da odlazi „u šest novih država i na Kosovo.“
Napomenuo je da je jedan od povoda za ovaj put i činjenica da neke od njih proslavljaju 20. godišnjicu otkako su postale članice UN, ali da je, s druge strane, svrha njegove posete da naglasi „važnost regiona, ne samo u Evropi, nego i u svetu“.
„Ovo područje je prošlo kroz velika iskušenja i traume, o kojima svi dobro znamo. Ali u celom regionu su vidljivi znaci napretka. Vidim dinamizam i posvećenost da se prevaziđu problemi i krene se napred. Treba da podržimo konsolidaciju toga što je postignuto i negujemo snage harmonije i integracija. Zbog toga će moje putovanje biti fokusirano ka budućnosti.“
Osmi generalni sekretar UN, Ban Ki Mun (68), bivši je karijerni diplomata Južne Koreje, koji je od 2004. do 2006. bio i ministar inostranih poslova i spoljne trgovine svoje zemlje. Prvi mandat je 2007. osvojio iako je na početku procesa kandidovanja važio za autsajdera, a prošle godine mu je jednoglasno poveren i drugi, koji ističe 31. decembra 2016.
U ovom intervjuu su pitanja svih novinara, grupisana tematski, umesto hronološki.
Upravo ste rekli da posećujete „šest država i Kosovo“. Da li to na bilo koji način podrazumeva da generalni sekretar UN Kosovo smatra nezavisnom državom? (Politika)
Moja poseta Kosovu se zbiva u širem kontekstu moje posete regionu. Takođe, ona je organizovana u skladu s Rezolucijom 1244 Saveta bezbednosti. Kao što znate, Kosovo je jedino mesto na kome je danas neka misija Ujedinjenih nacija, Unmik. Moja dužnost i moja odgovornost kao generalnog sekretara je da se sretnem s našim ljudima tamo. Tim povodom, imaću i priliku da se sastanem s predstavnicima vlade Kosova. Podsećam vas da su UN Rezolucijom 1244 obavezne da osiguraju da se sva tranzicija na Kosovu sprovodi u skladu s linijom Saveta bezbednosti.
Šta će biti uloga Umika posle septembra kada će, posle odluke Međunarodne upravljačke grupe, prestati nadgledanje nezavisnosti Kosova? Mi smo takođe svesni toga da je, uprkos Rezoluciji 1244, Kosovo kao nezavisnu državu priznalo više od 80 zemalja sveta.
(RTV Srbije)
Mandat i uloga Umnika će i dalje biti usmeravani Rezolucijom 1244, i to je jasno. Ali, takođe je jasno da su Evropska unija i njena misija, Euleks, preuzeli veću ulogu, dok je Unmikova smanjena. Ali, mi i dalje imamo veoma važnu misiju i mandat i nastavićemo da doprinosimo primeni Rezolucije 1244 i drugim humanitarnim i pitanjima ljudskih prava, a pre svega miru i bezbednosti u regionu. Takođe se mogli uočiti da sam ovde u svom kabinetu primao lidere Kosova, što je takođe deo mojih stalnih napora u pomenutom pravcu.
Pre oko dve godine, Skupština UN je usvojila rezoluciju koja je pozvala na dijalog između Kosova i Srbije. Dijalog koji bi promovisao saradnju, poboljšao živote ljudi u obe zemlje,ostvario napredak na putu ka EU i doprineo miru i stabilnosti u regionu. Dijalog je vođen, postignuti su neki sporazumi, ali nisu primenjeni od strane Srbije. Šta ćete, pošto posećujete i Srbiju i Kosovo, učiniti u tom pogledu?
(Nacionalna televizija Kosova)
Pre svega, moja uloga je striktno vođena Rezolucijom 1244 Saveta bezbednosti. Ja sam već neko vreme zabrinut zbog stanja odnosa Srbije i Kosova i njihovim neuspesima da se pomire i sarađuju na osnovama pomenutih sporazuma. Neki su doduše primenjeni lako, ali neki uopšte nisu. Velike brige postoje i zbog bezbednosne situacije na severu Kosova, što je smireno akcijama EU i Euleksa. Ja se iskreno nadam da će se iznaći neko rešenje za ova pitanja. Obe strane bi morale da u potpunosti sarađuju u interesu zajedničkog prosperiteta i bezbednosti u regionu. To je ono čemu se nadaju Ujedinjene nacije i međunarodna zajednica. O tome ću razgovarati i s liderima Srbije i s predstavnicima Kosova.
Kakav je vaš stav o Međunarodnom tribunalu za ratne zločine u Hagu? Ima li pritisaka da se njegov rad brzo privede kraju i raspusti se?
(telefonsko pitanje iz Sarajeva)
Nema takvih pritisaka. Njegovo, kao i osnivanje tribunala za ratne zločine počinjene u drugim delovima sveta dokaz je međunarodne rešenosti da se procesuiraju odgovorni za ta gnusna dela. To je i veoma jasna poruka svima da će počinioci ratnih zločina protiv humanosti i genocida biti izvođeni pred sudove međunarodne pravde.
Vi ćete uskoro dobiti veoma bliskog saradnika iz Srbije kada Vuk Jeremić preuzme funkciju predsednika Generalne skupštine. U Srbiji se tim povodom polemiše koliko je u stvari važan taj položaj i da li će gospodin Jeremić s tog mesta moći da brani interese Srbije? (Politika)
Predsednik Generalne skupštine ne vrši svoju dužnost s pozicija sopstvene zemlje. Na tom mestu, gospodin Jeremić će se baviti svim pitanjima koja su na dnevnom redu Generalne skupštine UN. Prema tome, od njega se očekuje da postupa iznad interesa Srbije. Naravno, srpski narod treba da bude ponosan zato što ima tako istaknutu ličnost na čelu Generalne skupštine.
S gospodinom Jeremićem, kao ministrom inostranih poslova Srbije, sarađivao sam veoma blisko i on je među onim ministrima s kojim sam se najčešće sastajao. Naši odnosi su veoma srdačni i zasnovani na međusobnom uvažavanju. Radujem se što ćemo blisko sarađivati i od septembra.
Da li ste i koliko zabrinuti zbog njegove izjave od pre neki dan da Kosovo može da postane članica Ujedinjenih nacija „samo preko njega mrtvog“. Da li je to prikladna izjava za budućeg predsednika Generalne skupštine?
(Nacionalna televizija Kosova)
Ne mislim da je to izjavio u svojstvu budućeg predsednika Generalne skupštine, već kao ministar inostranih poslova Srbije. Šta god da je rekao, moj stav i uverenje je da je članstvo u Ujedinjenim nacijama nešto o čemu se prvo odlučuje preporukom Saveta bezbednosti, a potom odobravanjem u Generalnoj skupštini.
Kako je došlo do toga da i Slovenija bude uključena u vašu turneju i kako vidite ulogu Slovenije u regionu?
(Slovenačka televizija)
Ja ću posetiti svih šest zemalja bivše Jugoslavije i Kosovo, što jeste malo ambiciozno s moje strane, da posetim sedam mesta za manje od nedelju dana. Sa Slovenijom sam sarađivao veoma blisko: kao ambasador Republike Koreje u Beču, krajem 90-ih, bio sam akreditovan i u Ljubljani. Slovenija je jedina iz ovog regiona koju, kao generalni sekretar UN, posećujem po drugi put. Bio sam tamo i 2008, kada je Slovenija predsedavala EU. Ja već dugo imam dobre odnose s predsednikom Tirkom, koga znam još dok sam bio sekretar predsednika Generalne skupštine, a on pomoćnik generalnog sekretara za politička pitanja. Slovenija je krajem 90-ih bila i nestalna članica Saveta bezbednosti.
Ima dosta spekulacija da bi slovenački predsednik Danilo Tirk mogao da bude kandidat za vašeg naslednika, kad vam istekne mandat. Kakvo je vaše mišljenje o tome, kao i o činjenici da bi novi generalni sekretar moga da bude iz grupe istočnoevropskih zemalja?
(Novinska agencija Slovenije)
Kao što znate, ja sam upravo započeo svoj drugi mandat kao generalni sekretar UN, pa ne bih tako rano govorio o svom nasledniku. Ali, ko god razmišlja da me nasledi, dobrodošao je...
Misija u Hrvatskoj je odavno završena. Kako ocenjujete hrvatski napredak posle toga i izazove koji su pre njom?
(Hrvatska televizija)
Hrvatska je nekad bila zemlja s pet mirovnih misija UN, a sada je učesnik u mirovnim operacijama UN. To je veoma značajna i pohvalna transformacija. Hrvatska će sada postati i članica EU, što je veoma važno. Iskreno se nadam da će hrvatsko rukovodstvo nastaviti da gradi na ovim postignućima...
O čemu ćete razgovarati s crnogorskim liderima?
(Vijesti, Podgorica)
Crna Gora ima još dosta izazova koje mora da savlada, kad je reč o ljudskim pravima, ukidanju diskriminatornih mera prema nekim manjinskim grupama, pogotovo prema romskoj populaciji, što je problem u svih šest zemalja bivše Jugoslavije, što ću tamo da naglasim. Ali sam veoma ohrabren nastojanjima da se tamo unapredi demokratija...
Da li ste zabrinuti što još nije rešen problem oko imena između Bivše Jugoslovenske Republike Makedonije i Grčke?
(Novinska agencija Slovenije)
Moj specijalni izaslanik za ovo pitanje biće sa mnom u Skoplju, pa ćemo imati priliku da o tome diskutujemo s predsednikom Ivanovom i premijerom Grujevskim. Nažalost, taj problem sa imenom traje veoma drugo. Ja već dugo od lidera Grčke i BJRM tražim da ovo pitanje reše što je moguće pre, za njihovo zajedničko dobro, zbog čega je važno pokazati fleksibilnost i osećaj za kompromis.

UN: Ban Ki Mun dolazi i u Srbiju
BEOGRAD – Generalni sekretar Ujedinjenih nacija Ban Ki Mun će, u sklopu turneje po Jugoistočnoj Evropi i Kini, koja pocinje u ponedeljak, 16. jula, posetiti i Srbiju, piše u saopštenju UN.
Ban će 23. jula u Beogradu razgovarati sa predsednikom Srbije Tomislavom Nikolićem, mandatarom nove Vlade i ministrom unutrašnjih poslova Ivicom Dačićem, kao i sa Vukom Jeremićem, odlazećim šefom diplomatije i, od jeseni, predsedavajućim Generalne skupštine UN.
Pre dolaska na Balkan, Ban Ki Mun će posetiti Kinu gde će učestvovati na sastanku Foruma za saradnju Kine i Afrike i razgovarati sa vođstvom te zemlje.
Nakon poseta Sloveniji, Hrvatskoj i Crnoj Gori, gde će razgovarati sa najvišim zvaničnicima, Ban će doći u Srbiju.
Potom će na Kosovu posetiti sedište UMNIK i razgovarati sa kosovskim vlastima, i sa predstavnicima regionalnih i međunarodnih organizacija.
Prema saopštenju, Ban planira da poseti i Visoke Dečane, manistir koji je pod zaštitom Uneska, kao i grad Prizren.
Ban će turneju nastaviti u Makedoniji, gde će razgovarati sa državnim vrhom i govoriti u Sobranju, a Bosna i Hercegovina je predviđena za kraj turneje.
On će u Sarajevu razgovarati sa predsednikom Saveta ministara BiH Vjekoslavom Bevandom i ministrom spoljnih poslova Zlatkom Lagumdžijom. Takođe, Ban će imati sastanke sa liderima političkih partija i predstavnicima međunarodne zajednice.
Ban Ki Mun će govoriti i u Parlamentu BiH, i posetiti Memorijalni cenatar u Srebrenici.
Po saopštenju, cilj posete Balkanu, koja će trajati do 26. jula je „učvršćivanje partnerskih odnosa zemalja regiona i Ujedinjenih Nacija”.

Vučić: Pred Srbijom težak put i mukotrpan posao
VAŠINGTON – Vršilac dužnosti predsednika Srpske napredne stranke Aleksandar Vučić ocenio je, nakon susreta u američkom Stejt departmentu, da je pred Srbijom težak put i mukotrpan posao i da će nova vlada morati da bude spremna da uradi mnogo toga što nije popularno.
On je dopisniku Tanjuga juče, posle razgovora sa američkim zvaničnicima, rekao da je za Srbiju važno da ide evropskim putem i da će u tome imati podršku Sjedinjenih Američkih Država.
„Sprovešćemo najžešhu borbu protiv organizovanog kriminala i korupcije i ubeđen sam da ćemo i u tome imati podršku Amerike”, kazao je Vučić.
Lider naprednjaka je dodao da je bilo reči o Kosovu, i da po tom pitanju Srbiju čeka težak put.
„Tražio sam od naših sagovornika da se vidi kako i na koji način kroz investicije, a ne donacije koje bi se odmah potrošile, počne dugoročno rešavanje problema nezaposlenosti”, istakao je Vučić. On je ocenio da će se Srbija teško izvući iz krize ako nova vlast sve to ne uradi.
Na konstataciju da posle susreta ne deluje optimistički, Vučić je odgovorio da „ne vidi veliki razlog da se osmehuje”.
„Meni ništa nije smešno i ne vidim veliki razlog da se osmehujem. Za nas je važno da uradimo sve što je u našoj moći za napredak Srbije”, zaključio je on.
Vučić je u Stejt departmentu imao razgovore sa predstavnicima kancelarije za Evropu i evroazijska pitanja.
------------------------------------------------
SNS: O kadrovskim rešenjima iduće nedelje
BEOGRAD – Funkcioner Srpske napredne stranke (SNS) Nebojša Stefanović najavio je danas da će Glavni odbor SNS iduće nedelje razmatrati kadrovska rešenja za buduću vladu.
Stefanović na konferenciji za novinare nije precizirao dan kada će se održati sednica jer za određivanje termina čeka povratak lidera SNS Aleksandra Vučića iz posete SAD.
Zamoljen da prokomentariše intenzivnu komunikaciju SNS sa predstavnicima SAD, Stefanović je rekao da ti razgovori nisu deo procesa formiranja vlade.
„Vlada će biti formirana. Sarađujemo sa svima u svetu u želji da se što više i što pre uradi za Srbiju, i zato postoji komunikacija sa svima. Videćete da su predstavnici SAD samo jedan od partnera s kojima razgovaraju predstavnici SNS”, kazao je on.
„O formiranju Vlade razgovarali smo samo sa našim partnerima koji će biti u vladajućoj koaliciji. Komuniciraćemo sa svima koji mogu da nam pomognu da se stvori što bolji ambijent za život gradana Srbije, a SAD su samo jedan od partnera za razgovor”, rekao je Stefanović i dodao da je intenzivna i komunikacija s drugima.
Funkcioner SNS je rekao da nema podatak da predsednik Republike Tomislav Nikolić insistira da se useli u vilu u Lackovićevoj ulici, u Beogradu, u kojoj će još jedno vreme biti bivši predsednik Boris Tadić.
Neko ko više nije na državnoj funkciji, ne može da koristi vilu koju je na osonovu tog prava koristio, rekao je Stefanović.
Dodao je da će se SNS truditi da se apsolutno obezbedi sigurnost Tadića, kao i svih građana Srbije.
„SNS se zalaže da se svaka moguća bezbednost obezbedi svima za koje postoji bilo kakva procena bezbednosnog rizika, tako i Tadiću. Budite uvereni da ce naprednjaci obezbediti takav ambijent u zemlji u kojem niko neće biti ugrozen ni na koji način”, obećao je Stefanović.

Dačić: Imaću korektan odnos prema autonomiji Vojvodine
BEOGRAD – Mandatar za sastav vlade Srbije Ivica Dačić izjavio je da ne želi da „gubi vreme četiri godine vodeći prazne političke razgovore”, već da želi rezultat i poručio da će imati veoma korektan odnos prema autonomiji Vojvodine.
Dačić je sinoć u emisiji „Reč na reč” RTS-a, odgovarajući na pitanja u vezi odluke Ustavnog suda o nadležnostima Vojvodine, istakao da vlasti u Vojvodini ne treba veštački da prave razmimoilaženje u odnosima sa vladom Srbije koja će tek biti izabrana.
Dačić je naveo da će kao premijer, a da je siguran i za druge članove koalicije, imati veoma korektan odnos prema autonomiji Vojvodine onako kako je definisana ustavom i zakonima.
„Ako imaju na nekoga da se žale, neka se žale na kadrovsku politiku svoje stranke i nemoj sada da od toga prave političke skandale i političke slučajeve”, poručio je Dačić onima koji iznose teze da je odluka Ustavnog suda posledica nove vlasti.
On je kazao i da je siguran da je ta odluka doneta ranije, a sada saopštena. Prema njegovim rečima, ne može se prema odlukama Ustavnog suda odnositi kako kome odgovara.
„Ne želim da gubim vreme četiri godine vodeći prazne, isprazne političke razgovore. Želim rezultat i ono što mogu da obećam je da ću biti veoma angažovan, voditi jasnu politiku, imati odlučnost da to sprovodim i naravno da ću uvažavati stavove i interese naroda”, poručio je Dačić.
On je kazao i da nije izabran da bi slušao zahteve finansijskog sektora ili nekih političkih moćnika.
„Niko nije imao veći uticaj od mene”, naveo je Dačić, odgovarajući na pitanje ko je imao veći uticaj na pravljanje vlade - Moskva, Vašington ili tajkuni.
On je podsetio da je prošli put DSS pričala kako su tajkuni napravili vladu sa stranim ambasadorima, a sada DS da su novu vladu napravili tajkuni i neki iz Rusije.
„Da vam kažem jednu stvar - ja niti želim proevropsku, niti proameričku, niti prorusku vladu, ja želim prosrpsku vladu i ne u smislu da je to vlada samo srpskog naroda, već svih građana Srbije”, istakao je Dačić.
Na primedbe da su amerikanci skeptični prema njemu kao budućem premijeru, pre svega, zbog izjava oko Kosova i Metohije, Dačić je odgovorio da mu je u razgovoru pomoćnik američke državne sekretarke Filip Gordon jasno rekao da američka vlada poštuje volju građana Srbije i da će sarađivati sa svakom vladom koja je izabrana na ustavan način. „I toliko o tome”, rekao je mandatar.
Odgovarajući na pitanja u vezi sa Kosovom i Metohijom, mandatar je istakao i da vlada ima za cilj da dobije što pre datum o otpočinjanju pregovora za članstvo u EU i dodao da je neophodno da bi se to ostvarilo da se ispune svi kriterijumi utvrđeni prošle godine na sednici Evropskog saveta.
On je naveo da je tu realizacija postignutih dogovora i da slede tehnički razgovori Beograda i Prištine o energetici i telekomunikacijama i da se zadrže mir i stabilnost.
Dačić je podsetio i da je predsednik Srbije Tomislav Nikolić rekao da ne smatra ništa spornim da se pokrene i politički dijalog na višem nivou.
„Srbija treba da nastavi dijalog s predstavnicima privremenih institucija na Kosovu i Metohiji štiteći u isto vreme i evropski put i svoje nacionalne i državne interese”, rekao je Dačić.
„Konflikt između dva naroda mora da se reši što pre. Mi ne možemo nikud stići dok ne rešimo pitanje Kosova i Metohije”, kazao je Dačić i dodao da je, pošto ne postoji rešenje u ovom trenutku sa kojim su svi saglasni - i Albanci na Kosmetu i Srbija i međunarodna zajednica - potrebno naći modus da se odnosi dovedu na nivo da život može da funkcioniše, a da to ne ometa evropski put Srbije.
------------------------------------------------------------------
Niti korisno, niti korektno obraćanje SSSS
LjUBOVIJA – Mandatar za sastav nove vlade Ivica Dačić ocenio je danas nekorisnim i nekorektnim stav Saveza samostalnih sindikata Srbije (SSSS) da predsednik PUPS Jovan Krkobabić ne treba da bude potpredsednik vlade i ministar rada i socijalne politike.
S S S S je juče saopštio da funkciju potpredsednika vlade i ministra rada i socijalne politike treba da obavlja „neko mlađi, hrabriji i sposobniji”.
Reagujući na taj stav, Dačić je istakao da je koalicija SPS-PUPS-JS opredeljenja za izgradnju društva socijalne pravde i da je u proteklom periodu upravo Krkobabić bio taj koji je insistirao na pravima penzionera.
„Krkobabić je, pored toga, inicirao i povezivanje radnog staža za radnike, a takođe je insistirao na neprihvatanju zahteva koji su dolazili od MMF u vezi sa zamrzavanjem plata, podizanjem broja godina za odlazak u penziju...„, naveo je Dačić.
Upravo zbog toga, smatra lider SPS, ne treba tako reagovati, niti na taj način stvarati probleme, s obzirom da „se ne određuje na ovakav način ko će biti minstar”.
„Naša koalicija je na izborima osvojila 560.000 glasova i to je jedini parametar i kriterijum za kadrovska pitanja u sledećem periodu”, kazao je Dačić novinarima tokom učešća u „Drinskoj regati”.
Prema njegovom obećanju, jedna od prvih aktivnosti kao budućeg premijera biće upravo razgovor sa socijalnim partnerima - sindikatima i privrednicima o načinu na kojim im država može pomoći da se ostvare prava radnika i svih drugih kategorija stanovništva koji su socijalno ugroženi.
„Upravo zato mislim da nije potrebno izazivati konflikte i sukobe, već se dogovoriti oko konkretnih rešenja u budućem periodu”, poručio je Dačić.

Đilas: DS ne sme da se cepa, ali mora da se reformiše
BEOGRAD – Zamenik predsednika Demokratske stranke (DS) i gradonačelnik Beograda Dragan Đilas izjavio je večeras da DS ne sme da se cepa, ali mora da se reformiše i da se, kako je rekao, liši nekih ljudi koji su se koristili DS-om. „Kad god da bude izborna skupština DS-a, ako Boris Tadić bude bio kandidat za predsednika, ja neću biti kandidat”, rekao je Đilas, gostujući u Dnevniku RTS-a, povodom priznanja koje su u Dablinu dobili grad Beograd i gradonačelnik Đilas.
To je, kako je kazao, odluka iza koje stoji, jer misli da DS ne sme da se cepa, jer je jedna velika, važna srpska stranka, ali DS mora da se reformiše.
On je naveo da će svoju ocenu izbora, grešaka, dobrih i loših poteza izneti na stranačkim organima, kroz jednu viziju o tome kako misli da treba dalje.
„Verujem da ako to bude prihvaćeno i od lidera DS, članstva, da će se DS u kratkom periodu za godinu do dve, kao najveća srpska stranka vratiti i na vlast ne samo u Beogradu i Vojvodini, nego i u ostatku Srbije”, rekao je Đilas.
On tvrdi da DS mora da se liši nekih ljudi koji su predugo bili u vlasti, koji su se, kako je kazao, koristili DS-om i naneli dosta štete.
„Oni moraju da odu iz DS-a i da tako nastavimo dalje”, istakao je Đilas, uveren da će ova vizija i ovo razmišljanje sigurno imati dobar ođek među građanima.
Ukoliko, kako je rekao, te njegove ideje ne budu bile prihvaćene, zadržava pravo da odluči o nekim svojim drugim koracima, ali da u svakom slučaju to neće biti frakcijska borba unutar DS-a.
„Mislim da niko nema pravo da cepa DS, a da svi imamo odgovornost da je reformišemo da bude bolja”, rekao je Đilas.
Govoreći o beogradskoj političkoj sceni, Đilas je istakao da očekuje da se stranke koje su učestvovale na izborima za Beograd, drže onoga što su obećale, a to je, pre svega, poštovanje volje građana Beograda.
„I opozicione stranke trenutno se ponašaju na način za koji bi voleo da u budućnosti bude odlika srpske političke scene”, rekao je on, očekujući da zajedno nastave da vode grad - i oni na vlasti i opozicija.
Kako je rekao, bilo bi sjajno da imamo mnogo više konsenzusa, zajedništva, što bi svim strankama omogućilo da na sledećim izborima dobiju više glasova nego sada. Govoreći o nagradi, Đilas je istakao da priznanaje pripada svim Beograđanima i svim građanima Srbije, a da nagrada za menadžera nije samo za njega, nego za ceo njegov tim.
„Nameravamo i dalje tako da radimo u narednom periodu, pošto smo velike infrastrukturne stvari uradili i pripremili dobar teren za privredni razvoj ovog grada, nameravamo da se bavimo ljudima”, rekao je Đilas i naveo da je Beograd sačuvao srednju klasu.
Danas ljudi u Beogradu, kako je kazao, žive veoma loše i moramo da učinimo sve da opravdamo ove nagrade i priznanja i da život u Beogradu učinimo kvalitetnijim.
On je naveo da Beograd mnogo para izdvaja za pomoć nerazvijenima u Srbiji i da će nastaviti da pomaže i dalje, boreći se da razvijemo i glavni grad.
„Imamo rubne opštine Beograda gde je ogromna stopa nezaposlenosti, veća nego čak i u nekim delovima centralne Srbije”, rekao je on i naveo da su to izazovi koji stoje pred nama, zajedno sa Vladom Srbije. Zamenica gradonačelnika Beograda Tatjana Pašić primila je u Dablinu nagradu koja je glavnom gradu Srbije dodeljena u kategoriji „Najbolji gradovi” na Samitu gradova lidera, a u ime gradonačelnika Dragana Đilasa preuzela nagradu za menadžera godine, koju mu je dodelila organizacija „Europe Busineš Ašembly” .

Zemljotres jačine 5,6 stepeni po Rihteru pogodio Tajvan
Zemljotres jačine 5,6 stepeni po Rihterovoj skali pogodio je danas Tajvan, saopštio je američki Geološki zavod.
Epicentar zemljotresa bio je 87 kilometara istočno od grada Hengčuna sa oko 31.200 stanovnika.
Do sada nema izveštaja o eventualnim žrtvama ili šteti.
Nije izdato upozorenje na cunami, preneo je Tas, prenosi Tanjug.

Petković: Svečlja kriminalizacijom Srba opravdava prisustvo parapolicije
Direktor Kancelarije za Kosovo i Metohiju Petar Petković ocenio je danas da je pokušaji ministra unutrašnjih poslova privremenih prištinskih institucija Dželjalja Svečlje da kriminalizuje Srbe sa severa KiM imaju za cilj da opravdaju, kako je naveo, protivpravno prisustvo parapolicijskih jedinica, „gde danonoćno terorišu srpski narod”.
„Lažni ministar, a pravi nasilnik i ekstremista Dželjalj Svećlja, zajedno sa njegovim okupacionim falangama preobučenim u odela Kosovske policije, jedini su kriminalci na severu Kosova i Metohije i tu nemaju šta da traže”, naveo je Petković u saopštenju. Poručio je da bi bilo najbolje da Svećlja „pođe od sebe i optužnice koja je godinama podignuta protiv njega zbog napada kamenicama na pripadnike tzv. Kosovske policije, ali i zbog prevrtanja vozila misije Euleks”.
Dodao je da bi Svećlja, umesto što „nezakonito da privodi Srbe navodnom poznanju pravde i prava”, trebalo prvo sam da prestane da beži od tog istog prava i pravde.
„Da li je sprovođenje reda i zakona to što je kukavički poslao svoje falange da duge cevi uperuju u sina predsednika Aleksandra Vučića zbog jedne majice? Da li je vladavina prava kada Kurtijevi specijalci pucaju u leđa Dragiši Galjku, Miljanu Deleviću, Milanu Jovanoviću, braći Stojanović iz Gotovuše? Ili, kada brutalno pretuku srpsku decu Daru i Kristijana”, zapitao je Petković. Naglasio je da „hibridni rat koji Svećlja kukavički vodi iz Prištine protiv svega srpskog i posebno severa Kosova i Metohije”, rezultirao time da „nema tog čestitog Srbina koji bi ni javno ni tajno pristao da bude alibi Svećlji u njegovoj bolesnoj opsesiji okupacije severa i proterivanja Srba sa Kosova i Metohije”.
„To mu nikada neće uspeti”, poručio je Petković. Svečlja je ranije danas u intervjuu portalu Košev rekao da nije protiv srpskog naroda, već, kako tvrdi â€žšovinističkih projekata Srbije i kriminalaca”.

Ferstapen: Srećan sam što smo pobedili 11. put uzastopno
Vozač Red Bula Holanđanin Maks Ferstapen izjavio je danas da je srećan što je svom timu doneo pobedu na Velikoj nagradi Velike Britanije u šampionatu Formule jedan, prenosi Bi-Bi-Si.
Ferstapen je Red Bulu doneo 11. uzastopnu pobedu u Formuli 1, čime je ovaj tim izjednačio 35 godina star rekord Meklarena..
„Naravno da sam vrlo srećan što smo opet pobedili. Tu mislim i na 11. uzastopnu pobedu za ekipu. Mislim da je to prilično neverovatno, ali danas nije bilo tako jednostavno”, rekao je Ferstapen, koji je u Silverstonu stigao do šeste uzastopne pobede ove sezone.
Vozač Red Bula je ove godine zabeležio osam pobeda. Drugo mesto na VN Velike Britanije pripalo je vozaču Meklarena Landu Norisu.
„Veliko hvala celom timu napravili su neverovatan posao. Ništa od ovoga ne bi bilo moguće bez napornog rada koji su uložili. Stavili su me na tvrde gume, ne znam zašto - još su nejasni po pitanju nekih stvari”, rekao je Noris.
Vozač Mercedesa Luis Hamilton je stigao do trećeg mesta u Silverstonu.
„Hvala svima koji su me podržavali. Osetio sam energiju, osetio podršku i to je takođe razlog zašto smo se vratili ovde”, izjavio je Hamilton.
Prvo mesto u generalnom plasmanu vozača drži Ferstapen sa 255 bodova, dok je njegov timski kolega Serhio Peres osvojio 156.
Naredna trka u šampionatu F1 biće vožena 23. jula za Veliku nagradu Mađarske na stazi Hungaroring, prenosi Tanjug.

Na prelazu Gradina, na izlazu iz Srbije, čeka se četiri sata
Prema informacijama uprave granične policije u 17.15 časova, putnička vozila čekaju četiri sata na graničnom prelazu Gradina, na izlazu iz Srbije a na Preševu, na izlazu iz zemlje, putnička vozila i autobusi š zadržavaju 35 minuta, navode iz Auto-moto saveza Srbije (AMSS).
Teretna vozila najduže čekaju na Batrovcima, na izlazu iz Srbije i to dva sata dok se na prelazu Horgoš i Šid, na izlazu iz Srbije, zadržavaju 90 minuta.
Na ostalim graničnim prelazima nema dužih zadržavanja za sve kategorije vozila, prenose iz AMSS-a.

Tesla i Karađorđevići
Dr Oliver Subotić*
Dok sam iščitavao primarne izvore za potrebe pisanja knjige „Tesla: Duhovni lik”, imao sam prilike da se lično uverim u ono što su gotovo svi Teslini biografi u manjoj ili većoj meri uočili u njegovoj ličnosti, a to su izrazite „oscilacije” (neretko i protivrečnosti) u raznim temama. Ipak, primetio sam da postoji nekoliko tema u kojima, slikovito rečeno, ne postoje „sinusoide” i izražene „amplitude”, već isključivo „linearna funkcija”. Jedna od tih retkih tema gde Tesla pokazuje jasnu konstantu u stavovima je odnos prema srpstvu, Kraljevini Jugoslaviji i Kraljevskom domu Karađorđevića.
Nikola Tesla je tokom američkog perioda svog života postao izrazit kosmopolita, ostavši istovremeno srpski patriota. Tokom američkog perioda se formirao i kao ubeđeni srpsko-jugoslovenski monarhista, te je poput većine srpskih intelektualaca tog vremena vatreno podržavao koncept Kraljevine Jugoslavije i bio veliki poštovalac kraljevske loze Karađorđević. To poštovanje se već može uočiti u dostupnim dokumentima iz perioda Prvog svetskog rata, kada on izražava divljenje podvizima srpske vojske predvođene svojim nezaboravnim voždom, kraljem Petrom Prvim Oslobodiocem. Tako, povodom inicijative jeromonaha Nikolaja Velimirovića iz 1915. godine, da zajedno sa Mihajlom Pupinom i Pajom Radosavljevićem potpiše „Vidovdanski proglas” i pozove Srbe u SAD da pomognu svojim sunarodnicima na Balkanu, Tesla iznosi stav da bi taj apel američki Srbi najpre poslušali ako bi ga potpisala dva srpska kralja: Petar Karađorđević i Nikola Petrović.
Ličnost u kraljevskoj lozi Karađorđević, koju je Tesla posebno izdvajao, bio je kralj Aleksandar, koji ga je odlikovao Ordenom Jugoslovenske krune prvog stepena 1931. godine. Kralja Aleksandra je doživljavao kao vladara koji je uspeo da napravi snažnu državu (Kraljevinu Jugoslaviju) i ujedini tri balkanska naroda (Srbe, Hrvate i Slovence). U svom posmrtnom slovu Kralju Mučeniku, objavljenom 1934. godine u „Njujork tajmsu”, Tesla ovako zbori: „Poput Vašingtona, bio je sposoban i neustrašiv general koji je oslobodio svoju zemlju od ugnjetavanja; poput Linkolna bio je mudar i patriotski vođa koji je pretrpeo mučeništvo.” Tesla je, pritom, verovao da će mučenička krv kralja Aleksandra definitivno ujediniti narode Kraljevine Jugoslavije (što se, kao što je dobro poznato, nije desilo). Sa druge strane, strahovao je za jedinstvo mlade države, zbog čega je javno podsetio sve Hrvate i Slovence na činjenicu da je njihova sloboda kupljena cenom srpske krvi u Prvom svetskom ratu. Kralj Aleksandar je za Teslu bio i ostao ličnost koja zaslužuje da bude na „pijedestalu srpskih velikana” – pišući pozdravno pismo Srbima u Geriju (Indijana, SAD) uoči Drugog svetskog rata, on za kralja Aleksandra koristi epitete „Veliki” i „Mučenik”.
Kada je reč o kralju Petru Drugom Karađorđeviću, Tesla i prema njemu pokazuje odnos dubokog poštovanja i izrazite odanosti, približan onome koji je ukazivao kralju Aleksandru. U jednom pismu iz 1938. godine upućenom inženjeru Slavku Bokšanu, Tesla kralja Petra Drugog naziva „mladim orlićem iz gnezda velikog orla”, a Srbe u SAD javno poziva da budu odani mladom monarhu, koga naziva „zenicom u oku naroda”. On kralja Petra Drugog veliča u nekoliko javnih objava u SAD želeći mu mnoga leta. Na koncu, poslednji Teslin izlazak u javnost – tačno pola godine pred smrt – bio je osmog jula 1942. godine u hotelu „Njujorker”. On tada, već prilično ugroženog zdravlja, izlazi u pratnji svog sestrića, diplomate Save Kosanovića, da pozdravi kralja Petra Drugog. Mladi kralj je u to vreme bio u poseti SAD, sa ciljem da od predsednika Ruzvelta izmoli vojnu pomoć za generala Dragoljuba Mihailovića (koga je Tesla, po rečima čuvenog američkog istraživača Lelanda Andersona, smatrao za „simbol drevne srpske borbe za krst časni i slobodu zlatnu”). „Hrvatski glas” izveštava o susretu mladog monarha i Tesle, navodeći kako je genijalni pronalazač rekao da mu je kralj svojom posetom učinio najveću čast i da će mu to biti „najmilija uspomena”. Svoj uvodni govor kralju Petru Drugom Tesla je završio rečima: „Veličanstvo, Bog Vas blagoslovio!”. Prema Kraljevim memoarima, obojica su tokom rastanka plakala, a Tesla ga je otpratio podsećanjem na zaveštanje kralja Aleksandra: da čuva jedinstvo naroda Kraljevine.
Važno je ovom prilikom istaći da je Tesli bila apsolutna strana bilo kakva ideja Jugoslavije bez srpske krune na njenom čelu – ostao je odan kralju Petru Drugom Karađorđeviću i pored stalnih ubeđivanja okoline da pređe na stranu Tita i njegovih komunista, koji su se od samog početka rata spremali za revolucionarni prevrat i nasilno preuzimanje vlasti. O čvrstom Teslinom stavu prilično argumentovano piše Margaret Čejni, pozivajući se na hrvatskog profesora Bogdana Radicu, diplomatu Kraljevine Jugoslavije u SAD, koji je tokom rata prešao na Titovu stranu. Iz njene studije saznajemo da je Sava Kosanović bezuspešno pokušavao da privoli svog genijalnog ujaka da se od kralja okrene ka Titu. O svemu navedenom u svojim memoarima svedoči i Konstantin Fotić, ambasador Kraljevine Jugoslavije u SAD, koji navodi da je svaki pokušaj da se od Nikole Tesle izvuče bilo kakva poruka protiv Kralja Petra Drugog bila bezuspešna. Teslina odanost srpskoj kruni bila je do kraja života održana besprekorno.
Da li bi Tesla, da je danas među nama, od „linearne funkcije” skrenuo kao „sinusoidi” u navedenim temama? To je već domen pretpostavki. A ono što možemo pretpostaviti jeste da bi zbog gorkog iskustva Jasenovca, Jadovna i, na kraju, „Oluje” imao krajnje rezervisan stav prema nekoj novoj jugoslovenskoj ideji. Možemo slobodno pretpostaviti i to da bi se i danas zalagao za što bolje odnose Srba sa Hrvatima i Slovencima, koje je smatrao bratskim narodima. A ako ćemo suditi po ogromnom poštovanju koje je decenijama ukazivao Karađorđevićima – kao i ništa manjem poštovanju koje oni do dan danas ukazuju njemu – verovatno bi u naše vreme bio i počasni član Krunskog saveta.
*Osnivač Zadužbine „Petar Mandić”, dobročine ustanove koja neguje uspomenu na Tesline pretke

Rustem Mustafa svedoči na suđenju Tačiju
Suđenje Hašimu Tačiju i njegovim saučesnicima optuženima za ratne zločine na KiM nastavlja se sutra, a kako saznaju mediji u Prištini, sudsko veće saslušaće Rustema Mustafu, bivšeg komandanta oslobodilačke vojske Kosova (OVK) u Operativnoj zoni Lap, inače poznatog kriminalca i osuđivanog ratnog zločinca. Mustafa je jedan od retkih pripadnika OVK i jedini komandant te terorističke jedinice koji su u Prištini osuđeni za ratne zločine na KiM. On je potvrdio da je dobio poziv od Specijalizovanog tužilaštva u Hagu da se iduće sedmice pojavi kao svedok.
Mustafa će, kako se očekuje, svedočiti o funkcionisanju OVK, a u izjavama za medije kazao je da namerava da „brani istinu o ratu OVK”.
Rustem Mustafa poznat je kao komandant Remi, a tokom rata 1998–1999. bio je komandant regionalne zone Lap i član takozvane lapske grupe OVK. Posle rata, postao je poslanik i potpredsednik Demokratske partije Kosova. Uhapšen je u avgustu 2002. i izveden pred Okružni sud u Prištini u kojem su sudile međunarodne sudije Unmika. Osuđen je prvostepeno na 17 godina zatvora jer je utvrđeno da je sa još trojicom pripadnika OVK ubio petoro nelojalnih kosovskih Albanaca. Vrhovni sud Kosova preinačio je presudu 2005. i naložio novo suđenje pa je 2013. osuđen na četiri godine zatvora.
Bio je optužen da je zajedno sa drugim pripadnicima OVK držao zarobljenike u nehumanim uslovima, uskraćujući im adekvatnu zdravstvenu negu, hranu i vodu. Zatočenici su podvrgavani stalnom premlaćivanju, mučenju i pretnjama smrću od avgusta 1998. do juna 1999. godine.
Sumnja se da je tokom rata na KiM učestvovao u teškim zločinima nad Srbima kao i da je u zoni Lap osnivao logore u kojima su civili saslušavani, zlostavljani i ubijani. Grupe pod kontrolom Mustafe, prema podacima dostupnim medijima, posle rata proterivale su preostale Srbe i preprodavale napuštene stanove i drugu imovinu. Mustafa je pored terorističke grupe BIA formirao i „Skiftere” i „Crvenu ruku”, čiji su pripadnici progonili, kidnapovali i ubijali Srbe na području Prištine i Podujeva.
Prema podacima srpskih bezbednosnih službi, Mustafa je još od osamdesetih godina prošlog veka privođen zbog trgovine narkoticima, krijumčarenja oružja, ucena, napada na policiju i drugih teških krivičnih dela. Američke obaveštajne službe smatraju ga jednom od osoba od kojih preti opasnost po mir na Balkanu.
Prema obaveštajnim podacima, Mustafa u svojim kriminalnim aktivnostima, pre svega u trgovini drogom, sarađuje sa Ramušom Haradinajem, dok je do 2015, kada je pravosnažno osuđen, bio poslanik i potpredsednik stranke Hašima Tačija.
Rustem Mustafa jedan je od prvih pripadnika OVK koje je još krajem 2018. u predistražnom postupku saslušalo tužilaštvo u Hagu, pa se tada nagađalo da će on biti i jedan od prvih čije će se ime naći na nekoj od optužnica. Iako je Mustafa zbog svoje pozicije u komandi OVK pominjan odmah uz Tačija, Kadrija Veselija, Adema Čekua, Fatmira Limaja i ostalih, haški tužilac će ga saslušati kao svedoka, a ne kao okrivljenog.

Vera Mita Romnija
Od našeg stalnog dopisnika
Vašington – Pored futurističkog, pa pomalo i vanzemaljskog zdanja od belog mermera, bez prozora, sa šest tornjeva čiji su oštri metalni vrhovi optočeni pozlaćenim limom, postavljena je visoka dizalica. Radnici u šlemovima privode kraju popravku te pozlate, oštećene pre godinu dana u snažnom zemljotresu koji nije poštedeo ni druge znamenitosti američke prestonice: Vašingtonsku katedralu i kameni obelisk koji je memorijal prvog predsednika SAD.
Teška metalna vrata ove građevine su zaključana i tako je najvećim delom godine. Otvaraju se samo za davanja posebnih obaveza Bogu, poput venčanja i krštenja. Jer ovo je hram, glavni za ovaj deo Amerike, „Crkve Isusa Hrista svetaca kasnijih dana”, kako glasi njeno zvanično ime.
Razumljivije je međutim ako se kaže da je ovo hram mormona, jedine značajne veroispovesti koja je nastala na tlu Amerike, mada pretenduje da je nešto mnogo veće: obnovljena crkva osnivača hrišćanstva. Vere koja se poslednjih godina širi u svetu, ali još izaziva podozrenja kod kuće.
Pogotovo od kako je jedan njen vernik i funkcioner, Mit Romni, obezbedio nominaciju Republikanske partije, što mu daje šansu da postane prvi američki predsednik koji je mormon. Jer reč je o crkvi koja ovde na neki način već ima svoju državu (Juta), ali koju ovdašnja hrišćanska matica, evangelisti, smatra sektom ili kultom.
Hram je, rekosmo, zatvoren, ali zato su širom otvorena vrata susednog Centra za posetioce, sa velikim predvorjem i raskošnim galerijama čiji eksponati objašnjavaju nastanak mormonske vere, njeno učenje i njena pravila.
Dočekuju nas ljubazne devojke, volonterke i misionarke, spremne da udovolje našoj radoznalosti. Ali kad sam napomenuo da sam novinar, jedna od njih se odmah izvinula, da bi nam se malo potom predstavio direktor Centra, Don Olson, takođe spreman da odgovori na sva naša pitanja.
I da nas ubedi da u mormonstvu nema baš ničega spornog. „Prva stvar koju mi ističemo jeste da smo hrišćani: Isus i njegovo jevanđelje su osnov svega što mi radimo”, kaže nam pošto nas je uveo u posebnu prostoriju, očigledno onu za posebne posetioce.
Sledi objašnjenje da je ova crkva organizovana na isti način na koji je Isus Hrist organizovao svoju „dok je bio na Zemlji”, sa apostolima, prorocima, učiteljima i tako redom. A ono „sveci kasnijih dana” je pridodato „da bi nas razlikovali od crkve koju je osnovao Spasilac i od prvobitnih svetaca”.
Zvanično je osnovana 1830, četiri godine posle božijeg ukazanja Džozefu Smitu, mladom drvodelji iz države Njujork. Jednog dana 1826, u pustoj šumi, on je prvo bio obasjan vanzemaljskom svetlošću, a onda su mu se obratili Bog i njegov Sin, rekavši mu da će se kroz njega njihova crkva i jevanđelje ponovo ostvariti.
Džozefa Smita je potom pohodila božanska milost u vidu anđela Moronaja (otuda ime vere), koji mu je dao knjigu od zlatnih pločica, koju je on, mada polupismen, uz pomoć jednog čudesnog kamena preveo sa nepoznatog jezika i pločice vratio vlasniku. Taj prevod je „Knjiga mormona”, koja, osim hrišćanskih  postulata, sadrži i zapise o izgubljenom izraelskom plemenu koje je mnogo pre Kolumba stiglo do Amerike, kao i o Hristovoj poseti ovom kontinentu, posle vaskrsnuća.
Mormoni veruju u Bibliju, ali za razliku od drugih hrišćana, njima Sveto pismo nije jedina reč Božija – to je i njihova Knjiga Mormona, što je povod za nesporazume sa drugim hrišćanskim crkvama, koje takođe ne prihvataju i da je Džozef Smit stvarni prorok.
Don Olsen kaže da mu je teško da razume animozitet drugih prema mormonima. „Ne znam zašto nas klevetaju: mi smo podjednako hrišćanska vera kao i sve druge. I mi verujemo u Hrista kao spasioca sveta, kao što u to veruju i drugi. Postoje neke razlike, ali one ne bi trebalo da budu razlog za toliko neprijateljstvo”.
Možda je to zbog njihove istorije. Mormone podozrenje drugih naime, prati od samog početka. Otpor tradicionalne crkve prema novoj koja se nameće je prirodan, a sem toga, mormoni su imali i čudnu praksu i običaje. Na primer, sve do 1890. praktikovali su poligamiju u ime vere, ali naš domaćin nas uverava da je tako nešto danas kažnjivo najstrožom kaznom: ekskomunikacijom iz crkve. Tek 1978. prestala je sa rasnom diskriminacijom. Oni skloni teorijama zavere uvereni su da mormoni imaju tajni plan da ovladaju svetom, ukazujući da je od 14,4 miliona njenih članova na svim kontinentima, samo 6 miliona u Americi (manje od dva odsto njenog stanovništva), kao i na činjenicu da je danas širom sveta aktivno njihovih čak 55.000 misionara, zahvaljujući kojima se ova crkva najbrže širi…
Napor da se pokaže u što boljem svetlu vidljiv je i na njihovom vebsajtu. Tamo su odgovori na najčešće postavljana pitanja, kao i pedantni prikazi aktivnosti i prisustva u gotovo svim zemljama sveta. U poglavlju o Srbiji se kaže da je njihov prvi misionar koji se zvao Miša Markov stigao u Beograd u maju 1889, ali da je proteran posle samo mesec dana, a da nikog nije pokrstio. Navodi se i da je danas u Srbiji 304 mormona, u tri kongregacije. U celoj Evropi ih je 485.403.
Studija o mormonima koju je uradio poznati Pju institut, pokazala je da su oni privrženi porodičnim vrednostima. Zadržali su međutim kategoričnu odbojnost prema gej populaciji, a pripisuje im se da je zahvaljujući njihovom novcu u Kaliforniji na referendumu ukinut zakon o istopolnim brakovima. Njihove finansije su prilično tajanstvene, a disciplina, odnosno poslušnost je bespogovorna.
Mit Romni u stvari nije prvi mormon koji će biti u predsedničkoj trci – to je bio i osnivač ove vere Džozef Smit, koji se na izborima 1844. kandidovao kao nezavisan, zagovarajući svrgavanje američke vlade i uspostavljanje mormonske teokratije, ali nije dospeo na glasački listić, jer je pre toga ubijen od razgnevljene gomile, u zatvoru, gde je dospeo zbog podstrekavanja pobune.
Dok konzervativci iz „Pojasa Biblije” strahuju da bi Romni kao predsednik obezbedio publicitet i dao kredibilitet „lažnoj veri”, on je izjavio da njegova crkva neće uticati na njegove predsedničke odluke. Uostalom, u Kongresu je danas 16 mormona, dok su to i mnogi ugledni biznismeni…
Iz Centra za posetioce ispraćeni smo sa preporukom da svakako pročitamo „Knjigu mormona” koja će nam biti dostavljena na kućnu adresu, uz uveravanja da će nam ona „promeniti život”.

Đankov: Evrozona nije bezbedno mesto
Beč – Zamenik bugarskog premijera i ministar finansija Simeon Đankov istakao je da je njegova zemlja ispunila uslove za ulazak u evrozonu, ali da čeka, jer smatra da „evrozona više nije bezbedno mesto”.„Ispunjavamo kriterijume Mastrihta, ali nećemo tako brzo pristupiti evrozoni. Postoje dramatične promene u evrozoni, koja za nas nije bezbedno mesto. Ne znamo šta će se sa evrozonom dogoditi u narednih godinu do dve”, objasnio je on u intervjuu bečkom dnevniku „Kurir”.
Đankov je podvukao da neće biti pristupanja Bugarske evrozoni 2014, rekavši da Sofija iščekuje da vidi dalji razvoj bankarske i fiskalne unije.„Pored toga, Francuska želi da harmonizuje poreze, što je jako loša ideja. Ako tako nešto usledi nećemo nikada pristupiti evrozoni”, poručio je on dodajući da Bugarska ima porez od deset odsto, manji od proseka u EU, što je prednost i privlači investitore.
Kada je reč o dužničkoj krizi Đankov je ukazao da je jedna trećina bankarskog sektora bila u grčkim rukama, te da je taj udeo sada drastično smanjen.„Nas trenutno zaokupljaju problemi u Rumuniji i Srbiji”, kazao je on dodajući da je Sofija veoma zabrinuta zbog situacije u Bukureštu.
Đankov je kazao da se Rumunija kreće unazad, ka vremenu komunizma, u vreme Nikolaja Čaušeskua.„Ja sam od 2009. ministar finansija i u tom vremenu sam imao čak pet rumunskih kolega. Sa tako čestom promenom ministara ne može biti političke stabilnosti”, kazao je on.
Od krize Bugarska se, prema njegovim rečima, štiti fiskalnom disciplinom, kao i penzijskom reformom, kojom je podignuta starosna granica za odlazak u penziju za žene i muškarce na 65 godina, kao i privatizacijama.
Đankov je, takođe, zatražio radikalnu reformu Evropske centralne banke (ECB) ističući da bi ona trebalo da se razvije ka američkoj nacionalnoj banci.„ECB ne bi trebalo da bude nadležna samo za evro-zemlje, već čitavu EU. ECB bi trebalo da ima instrumente, kao i američka centralna banka, za brzo i fleksibilno reagovanje. Pošto ECB nema te instrumente kriza traje duže”; uveren je on.
Bugarski ministar kritikovao je svoje evropske kolege ocenjujući da su presporo delovali.„Loše odluke su produžile krizu. Predložio sam ”kočnicu za zaduživanje” 2009., a ona je usvojena dve i po godine kasnije. To je dovelo do toga da više niko nema poverenje u sposobnost na delovanje EU i ispunjavanje sopstvenih kriterijuma. I rešenje za Grčku je bilo presporo, a uslovi za dobijanje pomoći su previše prijateljski i izlaze suviše u susret”, ocenio je on.
Đankov se, takođe, izjasnio za Ujedinjene države Evrope, dodajući da je kriza pokazala da nedostatak zajedničkih institucija predstavlja problem i prepreku.„Bez 'više' Evrope gubimo konkurentnost prema SAD, Kini, Indiji, Japanu, Rusiji i Brazilu. Evropa postaje sve slabija, a nacionalno razmišljanje obeležava EU”, kritikovao je on.
Upitan da li očekuje pristupanje Šengenu na jesen, Đankov je podsetio da je Sofija ispunila sve tehničke uslove.„Jedino Rumunija i nacionalističke partije u Holandiji mogu zaustaviti pristupanje. Nadam se da te nacionalističke partije nakon septembarskih izbora više neće biti deo vlade. U Evropi nacionalističke partije ne bi trebalo da budu vladajuće stranke, jer su protiv ideje ujedinjene Evrope. Nacionalizam nas ne vodi daleko”, zaključio je Đankov.

Japan: Naložena i savetovana evakuacija 400.000 ljudi
TOKIO – Vlasti u Japanu izdale su nalog za evakuaciju ili savetovali napuštanje domova na jugu zemlje za oko 400.000 ljudi zbog olujnog nevremena koje traje već treći dan i u kome je 29 osoba izgubilo život ili se vode kao nestali, javili su danas japanski mediji.
Oko 260.000 ljudi mora da napusti svoje domove na severu ostrva Kjušu gde su se izlile reke, a meteorolozi upozoravaju na opasnost od novih klizišta i poplava zbog obilnih kiša.
U nevremenu je stradalo 20 osoba, od kojih 19 u gradu Aso na ostrvu Kjušu, dok se devet osoba vode kao nestale.
Stanovnicima ugroženih oblasti rečeno je da se presele u skloništa napravljena u školama i drugim javnim objektima, prenela je agencija Frans pres.
Spasilačke napore optežavaju neprohodni putevi koji su zatrpani naslagama mulja i nabujale vode.

Zemljotres jačine 5,6 stepeni po Rihteru pogodio Tajvan
Zemljotres jačine 5,6 stepeni po Rihterovoj skali pogodio je danas Tajvan, saopštio je američki Geološki zavod.
Epicentar zemljotresa bio je 87 kilometara istočno od grada Hengčuna sa oko 31.200 stanovnika.
Do sada nema izveštaja o eventualnim žrtvama ili šteti.
Nije izdato upozorenje na cunami, preneo je Tas, prenosi Tanjug.

Petković: Svečlja kriminalizacijom Srba opravdava prisustvo parapolicije
Direktor Kancelarije za Kosovo i Metohiju Petar Petković ocenio je danas da je pokušaji ministra unutrašnjih poslova privremenih prištinskih institucija Dželjalja Svečlje da kriminalizuje Srbe sa severa KiM imaju za cilj da opravdaju, kako je naveo, protivpravno prisustvo parapolicijskih jedinica, „gde danonoćno terorišu srpski narod”.
„Lažni ministar, a pravi nasilnik i ekstremista Dželjalj Svećlja, zajedno sa njegovim okupacionim falangama preobučenim u odela Kosovske policije, jedini su kriminalci na severu Kosova i Metohije i tu nemaju šta da traže”, naveo je Petković u saopštenju. Poručio je da bi bilo najbolje da Svećlja „pođe od sebe i optužnice koja je godinama podignuta protiv njega zbog napada kamenicama na pripadnike tzv. Kosovske policije, ali i zbog prevrtanja vozila misije Euleks”.
Dodao je da bi Svećlja, umesto što „nezakonito da privodi Srbe navodnom poznanju pravde i prava”, trebalo prvo sam da prestane da beži od tog istog prava i pravde.
„Da li je sprovođenje reda i zakona to što je kukavički poslao svoje falange da duge cevi uperuju u sina predsednika Aleksandra Vučića zbog jedne majice? Da li je vladavina prava kada Kurtijevi specijalci pucaju u leđa Dragiši Galjku, Miljanu Deleviću, Milanu Jovanoviću, braći Stojanović iz Gotovuše? Ili, kada brutalno pretuku srpsku decu Daru i Kristijana”, zapitao je Petković. Naglasio je da „hibridni rat koji Svećlja kukavički vodi iz Prištine protiv svega srpskog i posebno severa Kosova i Metohije”, rezultirao time da „nema tog čestitog Srbina koji bi ni javno ni tajno pristao da bude alibi Svećlji u njegovoj bolesnoj opsesiji okupacije severa i proterivanja Srba sa Kosova i Metohije”.
„To mu nikada neće uspeti”, poručio je Petković. Svečlja je ranije danas u intervjuu portalu Košev rekao da nije protiv srpskog naroda, već, kako tvrdi â€žšovinističkih projekata Srbije i kriminalaca”.

Ferstapen: Srećan sam što smo pobedili 11. put uzastopno
Vozač Red Bula Holanđanin Maks Ferstapen izjavio je danas da je srećan što je svom timu doneo pobedu na Velikoj nagradi Velike Britanije u šampionatu Formule jedan, prenosi Bi-Bi-Si.
Ferstapen je Red Bulu doneo 11. uzastopnu pobedu u Formuli 1, čime je ovaj tim izjednačio 35 godina star rekord Meklarena..
„Naravno da sam vrlo srećan što smo opet pobedili. Tu mislim i na 11. uzastopnu pobedu za ekipu. Mislim da je to prilično neverovatno, ali danas nije bilo tako jednostavno”, rekao je Ferstapen, koji je u Silverstonu stigao do šeste uzastopne pobede ove sezone.
Vozač Red Bula je ove godine zabeležio osam pobeda. Drugo mesto na VN Velike Britanije pripalo je vozaču Meklarena Landu Norisu.
„Veliko hvala celom timu napravili su neverovatan posao. Ništa od ovoga ne bi bilo moguće bez napornog rada koji su uložili. Stavili su me na tvrde gume, ne znam zašto - još su nejasni po pitanju nekih stvari”, rekao je Noris.
Vozač Mercedesa Luis Hamilton je stigao do trećeg mesta u Silverstonu.
„Hvala svima koji su me podržavali. Osetio sam energiju, osetio podršku i to je takođe razlog zašto smo se vratili ovde”, izjavio je Hamilton.
Prvo mesto u generalnom plasmanu vozača drži Ferstapen sa 255 bodova, dok je njegov timski kolega Serhio Peres osvojio 156.
Naredna trka u šampionatu F1 biće vožena 23. jula za Veliku nagradu Mađarske na stazi Hungaroring, prenosi Tanjug.

Na prelazu Gradina, na izlazu iz Srbije, čeka se četiri sata
Prema informacijama uprave granične policije u 17.15 časova, putnička vozila čekaju četiri sata na graničnom prelazu Gradina, na izlazu iz Srbije a na Preševu, na izlazu iz zemlje, putnička vozila i autobusi š zadržavaju 35 minuta, navode iz Auto-moto saveza Srbije (AMSS).
Teretna vozila najduže čekaju na Batrovcima, na izlazu iz Srbije i to dva sata dok se na prelazu Horgoš i Šid, na izlazu iz Srbije, zadržavaju 90 minuta.
Na ostalim graničnim prelazima nema dužih zadržavanja za sve kategorije vozila, prenose iz AMSS-a.

Tesla i Karađorđevići
Dr Oliver Subotić*
Dok sam iščitavao primarne izvore za potrebe pisanja knjige „Tesla: Duhovni lik”, imao sam prilike da se lično uverim u ono što su gotovo svi Teslini biografi u manjoj ili većoj meri uočili u njegovoj ličnosti, a to su izrazite „oscilacije” (neretko i protivrečnosti) u raznim temama. Ipak, primetio sam da postoji nekoliko tema u kojima, slikovito rečeno, ne postoje „sinusoide” i izražene „amplitude”, već isključivo „linearna funkcija”. Jedna od tih retkih tema gde Tesla pokazuje jasnu konstantu u stavovima je odnos prema srpstvu, Kraljevini Jugoslaviji i Kraljevskom domu Karađorđevića.
Nikola Tesla je tokom američkog perioda svog života postao izrazit kosmopolita, ostavši istovremeno srpski patriota. Tokom američkog perioda se formirao i kao ubeđeni srpsko-jugoslovenski monarhista, te je poput većine srpskih intelektualaca tog vremena vatreno podržavao koncept Kraljevine Jugoslavije i bio veliki poštovalac kraljevske loze Karađorđević. To poštovanje se već može uočiti u dostupnim dokumentima iz perioda Prvog svetskog rata, kada on izražava divljenje podvizima srpske vojske predvođene svojim nezaboravnim voždom, kraljem Petrom Prvim Oslobodiocem. Tako, povodom inicijative jeromonaha Nikolaja Velimirovića iz 1915. godine, da zajedno sa Mihajlom Pupinom i Pajom Radosavljevićem potpiše „Vidovdanski proglas” i pozove Srbe u SAD da pomognu svojim sunarodnicima na Balkanu, Tesla iznosi stav da bi taj apel američki Srbi najpre poslušali ako bi ga potpisala dva srpska kralja: Petar Karađorđević i Nikola Petrović.
Ličnost u kraljevskoj lozi Karađorđević, koju je Tesla posebno izdvajao, bio je kralj Aleksandar, koji ga je odlikovao Ordenom Jugoslovenske krune prvog stepena 1931. godine. Kralja Aleksandra je doživljavao kao vladara koji je uspeo da napravi snažnu državu (Kraljevinu Jugoslaviju) i ujedini tri balkanska naroda (Srbe, Hrvate i Slovence). U svom posmrtnom slovu Kralju Mučeniku, objavljenom 1934. godine u „Njujork tajmsu”, Tesla ovako zbori: „Poput Vašingtona, bio je sposoban i neustrašiv general koji je oslobodio svoju zemlju od ugnjetavanja; poput Linkolna bio je mudar i patriotski vođa koji je pretrpeo mučeništvo.” Tesla je, pritom, verovao da će mučenička krv kralja Aleksandra definitivno ujediniti narode Kraljevine Jugoslavije (što se, kao što je dobro poznato, nije desilo). Sa druge strane, strahovao je za jedinstvo mlade države, zbog čega je javno podsetio sve Hrvate i Slovence na činjenicu da je njihova sloboda kupljena cenom srpske krvi u Prvom svetskom ratu. Kralj Aleksandar je za Teslu bio i ostao ličnost koja zaslužuje da bude na „pijedestalu srpskih velikana” – pišući pozdravno pismo Srbima u Geriju (Indijana, SAD) uoči Drugog svetskog rata, on za kralja Aleksandra koristi epitete „Veliki” i „Mučenik”.
Kada je reč o kralju Petru Drugom Karađorđeviću, Tesla i prema njemu pokazuje odnos dubokog poštovanja i izrazite odanosti, približan onome koji je ukazivao kralju Aleksandru. U jednom pismu iz 1938. godine upućenom inženjeru Slavku Bokšanu, Tesla kralja Petra Drugog naziva „mladim orlićem iz gnezda velikog orla”, a Srbe u SAD javno poziva da budu odani mladom monarhu, koga naziva „zenicom u oku naroda”. On kralja Petra Drugog veliča u nekoliko javnih objava u SAD želeći mu mnoga leta. Na koncu, poslednji Teslin izlazak u javnost – tačno pola godine pred smrt – bio je osmog jula 1942. godine u hotelu „Njujorker”. On tada, već prilično ugroženog zdravlja, izlazi u pratnji svog sestrića, diplomate Save Kosanovića, da pozdravi kralja Petra Drugog. Mladi kralj je u to vreme bio u poseti SAD, sa ciljem da od predsednika Ruzvelta izmoli vojnu pomoć za generala Dragoljuba Mihailovića (koga je Tesla, po rečima čuvenog američkog istraživača Lelanda Andersona, smatrao za „simbol drevne srpske borbe za krst časni i slobodu zlatnu”). „Hrvatski glas” izveštava o susretu mladog monarha i Tesle, navodeći kako je genijalni pronalazač rekao da mu je kralj svojom posetom učinio najveću čast i da će mu to biti „najmilija uspomena”. Svoj uvodni govor kralju Petru Drugom Tesla je završio rečima: „Veličanstvo, Bog Vas blagoslovio!”. Prema Kraljevim memoarima, obojica su tokom rastanka plakala, a Tesla ga je otpratio podsećanjem na zaveštanje kralja Aleksandra: da čuva jedinstvo naroda Kraljevine.
Važno je ovom prilikom istaći da je Tesli bila apsolutna strana bilo kakva ideja Jugoslavije bez srpske krune na njenom čelu – ostao je odan kralju Petru Drugom Karađorđeviću i pored stalnih ubeđivanja okoline da pređe na stranu Tita i njegovih komunista, koji su se od samog početka rata spremali za revolucionarni prevrat i nasilno preuzimanje vlasti. O čvrstom Teslinom stavu prilično argumentovano piše Margaret Čejni, pozivajući se na hrvatskog profesora Bogdana Radicu, diplomatu Kraljevine Jugoslavije u SAD, koji je tokom rata prešao na Titovu stranu. Iz njene studije saznajemo da je Sava Kosanović bezuspešno pokušavao da privoli svog genijalnog ujaka da se od kralja okrene ka Titu. O svemu navedenom u svojim memoarima svedoči i Konstantin Fotić, ambasador Kraljevine Jugoslavije u SAD, koji navodi da je svaki pokušaj da se od Nikole Tesle izvuče bilo kakva poruka protiv Kralja Petra Drugog bila bezuspešna. Teslina odanost srpskoj kruni bila je do kraja života održana besprekorno.
Da li bi Tesla, da je danas među nama, od „linearne funkcije” skrenuo kao „sinusoidi” u navedenim temama? To je već domen pretpostavki. A ono što možemo pretpostaviti jeste da bi zbog gorkog iskustva Jasenovca, Jadovna i, na kraju, „Oluje” imao krajnje rezervisan stav prema nekoj novoj jugoslovenskoj ideji. Možemo slobodno pretpostaviti i to da bi se i danas zalagao za što bolje odnose Srba sa Hrvatima i Slovencima, koje je smatrao bratskim narodima. A ako ćemo suditi po ogromnom poštovanju koje je decenijama ukazivao Karađorđevićima – kao i ništa manjem poštovanju koje oni do dan danas ukazuju njemu – verovatno bi u naše vreme bio i počasni član Krunskog saveta.
*Osnivač Zadužbine „Petar Mandić”, dobročine ustanove koja neguje uspomenu na Tesline pretke

Rustem Mustafa svedoči na suđenju Tačiju
Suđenje Hašimu Tačiju i njegovim saučesnicima optuženima za ratne zločine na KiM nastavlja se sutra, a kako saznaju mediji u Prištini, sudsko veće saslušaće Rustema Mustafu, bivšeg komandanta oslobodilačke vojske Kosova (OVK) u Operativnoj zoni Lap, inače poznatog kriminalca i osuđivanog ratnog zločinca. Mustafa je jedan od retkih pripadnika OVK i jedini komandant te terorističke jedinice koji su u Prištini osuđeni za ratne zločine na KiM. On je potvrdio da je dobio poziv od Specijalizovanog tužilaštva u Hagu da se iduće sedmice pojavi kao svedok.
Mustafa će, kako se očekuje, svedočiti o funkcionisanju OVK, a u izjavama za medije kazao je da namerava da „brani istinu o ratu OVK”.
Rustem Mustafa poznat je kao komandant Remi, a tokom rata 1998–1999. bio je komandant regionalne zone Lap i član takozvane lapske grupe OVK. Posle rata, postao je poslanik i potpredsednik Demokratske partije Kosova. Uhapšen je u avgustu 2002. i izveden pred Okružni sud u Prištini u kojem su sudile međunarodne sudije Unmika. Osuđen je prvostepeno na 17 godina zatvora jer je utvrđeno da je sa još trojicom pripadnika OVK ubio petoro nelojalnih kosovskih Albanaca. Vrhovni sud Kosova preinačio je presudu 2005. i naložio novo suđenje pa je 2013. osuđen na četiri godine zatvora.
Bio je optužen da je zajedno sa drugim pripadnicima OVK držao zarobljenike u nehumanim uslovima, uskraćujući im adekvatnu zdravstvenu negu, hranu i vodu. Zatočenici su podvrgavani stalnom premlaćivanju, mučenju i pretnjama smrću od avgusta 1998. do juna 1999. godine.
Sumnja se da je tokom rata na KiM učestvovao u teškim zločinima nad Srbima kao i da je u zoni Lap osnivao logore u kojima su civili saslušavani, zlostavljani i ubijani. Grupe pod kontrolom Mustafe, prema podacima dostupnim medijima, posle rata proterivale su preostale Srbe i preprodavale napuštene stanove i drugu imovinu. Mustafa je pored terorističke grupe BIA formirao i „Skiftere” i „Crvenu ruku”, čiji su pripadnici progonili, kidnapovali i ubijali Srbe na području Prištine i Podujeva.
Prema podacima srpskih bezbednosnih službi, Mustafa je još od osamdesetih godina prošlog veka privođen zbog trgovine narkoticima, krijumčarenja oružja, ucena, napada na policiju i drugih teških krivičnih dela. Američke obaveštajne službe smatraju ga jednom od osoba od kojih preti opasnost po mir na Balkanu.
Prema obaveštajnim podacima, Mustafa u svojim kriminalnim aktivnostima, pre svega u trgovini drogom, sarađuje sa Ramušom Haradinajem, dok je do 2015, kada je pravosnažno osuđen, bio poslanik i potpredsednik stranke Hašima Tačija.
Rustem Mustafa jedan je od prvih pripadnika OVK koje je još krajem 2018. u predistražnom postupku saslušalo tužilaštvo u Hagu, pa se tada nagađalo da će on biti i jedan od prvih čije će se ime naći na nekoj od optužnica. Iako je Mustafa zbog svoje pozicije u komandi OVK pominjan odmah uz Tačija, Kadrija Veselija, Adema Čekua, Fatmira Limaja i ostalih, haški tužilac će ga saslušati kao svedoka, a ne kao okrivljenog.


  </body>
 </text>
</TEI>