<TEI version="3.3.0" xmlns="http://www.tei-c.org/ns/1.0">
 <teiHeader>
  <fileDesc>
   <titleStmt>
    <title>The shortest TEI Document Imaginable</title>
   </titleStmt>
   <publicationStmt>
    <p>First published as part of TEI P2, this is the P5
         version using a namespace.</p>
   </publicationStmt>
   <sourceDesc>
    <p>No source: this is an original work.</p>
   </sourceDesc>
  </fileDesc>
 </teiHeader>
 <text>
  <body>
Dedić: Nagrada uvek znači da vaš rad ostavlja trag
BEOGRAD - Istoričar umetnosti Nikola Dedić, ovogodišnji dobitnik nagrade” Lazar Trifunović” za najbolji tekst napisan o umetnostiu u 2010. godini, izjavio je danas Tanjugu da nagrada uvek znači da ono što radite ostavlja nekakvog traga. „Ovo mi je potvrda da pisanje o umetnosti nije nekakva usamljenička delatnost koju obavljate kod kuće sa samim sobom, već je pisanje o umetnosti, kao i proizvodnja umetnosti, neprekidan dijalog. Pisati o umetnosti znači voditi dijalog sa umetnikom, sa umetničkim delom, sa publikom, sa nekakvom esnafskom zajednicom, ali i društvom u celini”, rekao je Dedić.
Konstatujući da je ravnopravnost medija jedno od centralnih načela i karakteristika savremene umetnosti, on je mišljenja da je u čitanju i vrednovanju umetnosti bitan koncept ideja koje leže iza tih medija.
Danas govorimo o umetnosti i u smislu instalacije, videa, performansa, ali i slikarstva u tradicionalnom smislu, rekao je Dedić. „Svaka umetnost je nova u smislu da nastaje u aktuelnom sadašnjem trenutku. Na taj način svaka umetnost jeste promišljanje savremenosti. Ali, istovremeno, umetnost je i neka vrsta kontinuiteta sa prethodnim”, ocenio je on.
Savremeni umetnik je, smatra Dedić, neka vrsta medijskog nomada koji se kreće u različitim domenima u paleti medija gde nema onih privilegovanih.
Govoreći o radu „Cigani i psi” Zorana Todorovića o kome je napisao nagrađeni tekst, Dedić je rekao da je taj rad izazvao brojne kontroverze i polemike. To je, smatra on, umetnost koja deluje u konkretnom javnom prostoru, koja pokreće polemike, dijalog, ali i teška etička, ideološka, politička pitanja o Srbiji na kraju 20. veka. „Moje je uverenje da je najbolja umetnost ona koja najbolje korespondira sa svojim vremenom”, rekao je Dedić.

Karneval u Vevčanima
Svake godine sredinom januara seoce i najmanja opština po površini u Makedoniji Vevčani „poraste” znatno više nego preostalih 365 dana. Povodom dolaska Nove godine po julijanskom kalendaru i praznika posvećenog Svetom Vasiliju, zaštitniku sela, održava se, kako tvrde meštani, već 14 vekova – karneval.
Maske su strašne, komične, romantične i, kako tvrde predstavnici tamošnje turističke organizacije, karneval je jedan od najstarijih u ovom delu Evrope. Punopravni su članovi Svetske asocijacije karnevala. 
Dvodnevna maskarada je ujedno prilika da se u nerazvijeni kraj privuku brojni gosti. Ove godine stigli su iz desetak zemalja, ne samo iz okruženja već iz čitave Evrope. 
Maske kojima se „ulepšavaju” ne samo stanovnici Vevčana već i pridošlice za motive imaju najrazličitije prikaze i događaje iz ovog i onostranog sveta. 
Tu su princeze, strašila, životinje... Navodno tradicija karnevala je duga više od 14 vekova. U prošlosti su se na dan Svetog Vasilija, zaštitnika sela, stanovnici metaforično suprotstavljali osvajačima, zlim vladarima. Danas je to prilika da se igraju ali i ismeju globalnu stvarnost.

Odabrani radovi za Trafalgar skver
LONDON - Dečak na konjiću za ljuljanje i džinovski plavi petao skulpture su koje će se biti izložene na praznom podnožju na Trafalgar skveru u Londonu, saopštio je danas gradonačelnik britanske prestonice.
Na Trafalgar skveru gde je spomenik britanskom heroju admiralu Horejšiju Nelsonu, nalaze se i mnoge skulpture, a još 1841. postavljeno je takozvano četvrto postolje na kojem je trebalo da bude konjanička statua.
To četvrto postolje od 1999. služi za izlaganje radova savremenih umetnika, a za naredne eksponate, koje će publika moći da gleda tokom 18 meseci svaki, izabrani su dečak na konjiću za ljuljanje - kao pandan vojničkim spomenicima - i petao ultramarin plave boje.

Kolinu Firtu zvezda na Bulevaru slavnih
LOS ANĐELES - Britanki glumac Kolin Firt dobio je svoju zvezdu na Bulevaru slavnih, priznanje koje je posvetio svojoj supruzi Liviji.
„Želim da se svima zahvalim, ali najviše Liviji koja je verno pratila svaki moj korak uz osmeh”, izjavio je 50-godišnji glumac prilikom otkrivanja zvezde. „Kada pogledam u tu zvezdu, vidim njeno ime”, dodao je on.
Firt se proslavio ulogom u BBC-jevoj seriji „Gordost i predrasude”, a kasnije je glumio i u filmovima „Engleski pacijent”, „Dnevnik Bridžit Džons” i „Mama mia”.
Nominovan za Zlatni globus za ulogu u filmu „Kraljev govor”, važi i za jednog od favorita za nastupajućeg Oskara.
Ime britanskog glumca urezano je na 2.429. zvezdi na Bulevaru slavnih koja je postavljena pored zvezde njegove zemljakinje Eme Tomson.

Izlazi neobjavljena priča Dašijela Hameta
NjUJORK - Jedna neobjavljena priča američkog pisca Dašijela Hameta biće uskoro objavljena, nekoliko decenija posle njegove smrti.
Priča pod nazivom „So I Shot Him” dugačka je 19 stranica i biće objavljena 28. februara u Strand magazinu, saopštio je urednik Endru Guli.
Guli je naveo da je tu i još 14 drugih Hametovih priča, pronašao tragajući po arhivu Teksas univerziteta u Ostinu.
Strand nedavno je objavio nepoznate radove Grejama Grina, Marka Tvena i Agate Kristi. 
Dašijel Hamet, najpoznatiji po romanu „Malteški soko”, izvršio je samoubistvo 1961. u 67. godini.

Preminula Elen Stjuart, osnivač „La MaMa“
NjUJORK - Poznata američka pozorišna umetnica Elen Stjuart, osnivač avangardne pozorišne trupe La MaMa, preminula je juče u Njujorku nakon duge bolesti u 91. godini, izjavila je Mia Ju, umetnički direktor poznatog njujorškog teatra.
Trupu La MaMa osnovala je 1961. godine, a od tada je u njemu izvedeno oko 3.000 produkcija, uz gostovanja umetnika iz više od 70 zemalja, prenosi agencija AP.
La MaMa je prva u SAD predstavila neka od najvećih imena evropskog teatra 20. veka, poput Jiržija Grotovskog, Tadeuša Kantora, Pitera Bruka i Harolda Pintera.
U La MaMi je Elen Stjuart 1967. godine producirala prvu izvedbu čuvenog mjuzikla „Kosa”, a u njenom eksperimentalnom teatru započeli su karijeru mnogi glumci (Robert de Niro, Al Paćino, Bet Midler, Nik Nolti, Ričard Drajfus, Deni de Vito), pisci (Sem Šepard, Landford Vilson) i reditelji (Robert Vilson, Piter Šuman).
Elen Stjuart dobitnica je niza priznanja, uključujući počasne doktorate, prestižnu Mekartur nagradu „Genije” 1985. i Nagradu Toni za životno delo 2008.
Dobitnica je i prestižnog francuskog priznanja viteza umetnosti i književnosti, kao i japanskog carskog odlikovanja.
Prva je producentkinja van Brodveja koja je uvrštena u Brodvejsku kuću slavnih 1993.

Vikipedija slavi 10. godišnjicu rada
NjUJORK - Vikipedija, onlajn enciklopedija čije sadržaje svako može ne samo slobodno da koristi već i da uređuje, obeležiće sutra deset godina postojanja.
Besplatnu, danas i višejezičku enciklopediju, je 15. januara 2001. godine osnovao Amerikanac Džimi Vels, u želji da ubrza njenu prethodnicu, Nupediju, čiji su okviri bili prestrogi jer se od saradnika tražilo da imaju doktorat iz područja o kojem pišu, a članci su morali da prolaze kroz nekoliko faza provera i odobravanja.
Prilikom lansiranja sajta niko nije znao da li će ljudi pristati da pišu za Vikipediju i u kojoj meri će informacije koje će oni postaviti biti verodostojne.
Ispostavilo se, međutim, da su volonteri rado davali svoj doprinos novoj enciklopediji, a da njenim korisnicima nije nimalo smetalo što oni nisu plaćeni za svoj trud.
Vikipedija je, u međuvremenu, postala važan izvor informacija o više miliona različitih pojmova i mada je neretko kritikovana zbog netačnosti i obmana, ostaje jedan od najposećenijih sajtova, a njen sadržaj često citiran u medijima i akademiskim krugovima.
Danas Vikipedija ima izdanja na 253 različita jezika, od čega su aktivna 182 izdanja koja se svakodnevno unapređuju.
Premda obuhvata ogroman broj informacija - primera radi ima više od 3,5 miliona članaka samo na engleskom jeziku, ostaje još puno toga da se uradi. Sajt pokušava da regrutuje još više volontera iz najrazličitijih oblasti, posebno žena i starijih osoba, kao i onih koji pišu na manje rasprostranjenim jezicima.
Ljudi koji doprinose Vikipediji često potiču iz sfere tehnologije i pišu o oblastima koje su njima poznate, kao što su matematika i nauka, na uštrb društvenih tema, navodi Vels, dodajući da su gotovo 80 odsto volontera muškarci, mahom mlađi od 30 godina.
U nastojanju da poveća broj članaka i na drugim jezicima, Vikipedija planira uskoro da u Indiji otvori svoju prvu kancelariju u inostranstvu. Iskustvo koje će steći u toj zemlji pomoćiće joj da kasnije otvori nove kancelarije, najverovatnije u Egiptu i Brazilu.
Vikipedija će, takođe, raditi i na poboljšanju kvaliteta svojih sadržaja kroz partnerstvo sa 16 univerziteta i saradnju sa muzejima i stručnjacima iz raznih oblasti. Planira i da olakša i ubrza proces postavljanja novih članaka i fotografija, mada, kako Vels navodi, sajt nikada neće biti brz poput Fejsbuka ili Jutjuba.
Su Gardner, izvršni direktor fondacije Vikimedija, neprofitne organizacije koja nadgleda Vikipediju, kaže: „Vikipedija je skromna. To nije lep sajt. Deluje pomalo nezgrapno, a njegovi članci su ponekad čudno napisani, ali ga ljudi jednostavno vole”.

Umalo bruka već na startu
Najteže je dobiti unapred dobijene mečeve, a kada se jedan takav igra već na startu velikog takmičenja, situacija se dodatno komplikuje. U to smo se uverili sinoć u Lundu. Srbija je posle „Tantalovih muka“ savladala jednog od autsajdera grupe Alžir s 25:24 (13:9) i tako pobedom počela učešće na 22. svetskom prvenstvu za rukometaše u Švedskoj.
Planirani bodovi su upisani. Ipak, ostala je velika gorčina zbog činjenice da nas je pošteno namučila selekcija koja je trebalo da nam bude samo lakši sparing partner za mečeve koje slede. Ako se po jutru dan poznaje ne piše nam se dobro u mečevima s iole ozbiljnijim protivnicima. Ipak u veru u onu drugu narodnu „prvi se mačići se u vodu bacaju“ nadamo se da će već sutra protiv Australije, a pogotovo prekosutra u duelu s Dancima naši pokazati neko drugo lice.
– Posle uvodnih 0:4 nisam tražio tajm-aut. Na odmor smo otišli nervozni jer smo primili gol u poslednjoj sekundi prethodno prokockavši napad. U svlačionici sam skrenuo igračima pažnju na neke stvari koje su svima bile više nego vidljive. Kao da još nismo izbrisali duhove iz prošlosti. Sve u svemu srećan sam jer smo pobedili. Pre meča sam rekao da bih bio zadovoljan i s minimalnom razlikom, a to se desilo – kazao je selektor Srbije Veselin Vuković.
Krenulo je traljavo. Šest minuta nismo uspevali da načnemo mrežu protivnika koji nas je, delovalo je, zbunio dubokom i pomalo divljom odbranom 3-3, iako je i vrapcima na grani poznato da afričke selekcije najčešće igraju polupresing. Kako god dok smo mi pokušavali da prvi put u Švedskoj postignemo pogodak Alžirci su već na svom kontu imali četiri gola prednosti.
U rezultat na semaforu 4:0 retko koga nije začudio, ali ni selektor nije paničio. Nije posegnuo za ranim tajm-autom jer je bio ubeđen da je znao da je prednost rivala posledica nesigurnosti naših u želji da što pre probiju led. I bi tako. Stojković je svojim prvim golom na velikom takmičenju, ujedno i prvim pogotkom Srbije u Švedskoj, konačno u šestom minutu naterao golmana rivala da izvadi loptu iz mreže. Već u 10. minutu za nas je bilo 7:4 i svi su mogli da odahnu.
I dalje smo igrali nepovezano i bez rešenja na postavljenu zonu, ali smo verovali da Alžir nema niti snage niti znanja da zapreti još jednom kao na početku meča. Posao nam je u prvom periodu igre najviše olakšao fenomenalni golman Stanić koji je poput hobotnice branio sve što se braniti moglo.
Na odmor smo otišli s četiri gola razlike. To kao da je ohrabrilo Vukovića da u nastavku izmeša karte. Pejanović je zamenio briljantnog Stanića, Vučković Šešuma, Toskić Stojkovića. U 37. minutu smo povisili na 17:12, a nšai kao da su pomislili da je pitanje pobednika rešeno. Rival se, pak, nije mirio s tim. Serijom 7:1 poveo je u 46. minutu i uveo meč u neizvesnu završnicu. Vuković je brže-bolje vratio na teren Stanića. Do kraja se igralo gol za gol. Prednost je čas bila na jednoj, čas na drugoj strani. Prodanović je u 59. minutu postigao gol kojim smo poveli s 25:24. Alžir je imao više od minut da organizuje napad za izjednačenje, ali je šut Barkusa 30-tak sekundi pre kraja odbranio Stanić i tako samo potvrdio epitet igrača utakmice. Naši su uspeli da sačuvaju loptu do kraja, a kada je istekla i poslednja stotinka kao da im je pala stena sa srca.
– Mnogo mi je teško. Srce hoće da mi iskoči. Ne bih mogao da preživim da smo izgubili ili odigrali nerešeno. Izvukli smo se. Ali ovo treba da nam bude nauk i da nam ne padne na pamet da više ovako igramo – rekao je najbolji igrač na terenu Stanić.
Srbija je danas slobodna. Sutra od 18 časova igra protiv Australije, a tek posle tog meča za nas šampionat praktično tek počinje. Redom će nam protivnici biti Danci, Hrvati i Rumuni, ekipe s kojima će voditi glavnu bitku za plasman među 12 najboljih
Dvo­ra­na. Spar­bank are­na. Gle­da­la­ca: 1.000. Su­di­je: Al Nar­zu­ki i Al Na­u­mi (UAE). Sed­mer­ci: Sr­bi­ja 2(1), Al­žir 2(0). Is­klju­če­nja: Sr­bi­ja 6, Al­žir 2.
SR­BI­JA: Pri­bak, Še­šum 2, Vu­jin 6 (1), Nik­če­vić 3, Ćur­ko­vić, To­skić, Sta­nić, Ilić 2, Mar­ko­vić 2, Pe­ja­no­vić, Pro­da­no­vić 4, Stoj­ko­vić 4, Rnić, Vi­lov­ski, Vuč­ko­vić 2, Stan­ko­vić. Selektor: Vuković.
AL­ŽIR: Ra­him, Zu­ai 1, Če­ik 1, Ber­kus 7, Bu­dra­li 1, La­ban 1, Bul­tif 2, Ker­buh, Ha­mud Ajat, Bu­šmal, Be­ri­ah 3, Ha­mad 2 La­ja­di 1, Da­ud 3, Mo­kra­ni 1, Sla­hdji. Selektor: Aukrija.
-------------------------------------------------
Prvi krug bez Bojinovića i Marjanca
Selektor Veselin Vuković juče je odlučio da za prvu rundu ne prijavi beka Mladena Bojinovića i golmana Dragana Marjanca pošto je mogao da prijavi 16 igrača od 18 koliko je doputovalo u Švedsku. Inače, posle prve runde sastav može da se menja za nastavak takmičenja.

Marko Jarić potpisao za Sijenu
Košarkaški klub Montepaski iz Sijene saopštio je da je postigao dogovor sa srpskim košarkašem Markom Jarićem, koji će do kraja sezone igrati za taj klub.
Jarić će u ekipi Sijene zameniti Lestera Mekejleba, koji će se oko dva meseca oporavljati od operacije levog stopala.
Prošle sezone Jarić je igrao za Real Madrid, u Evroligi je prosečno postizao 7,1 poen, a u španskom prvenstvu 5,9 poena.
Jarić će tako ove sezone igrati protiv Partizana u TOP 16 fazi Evrolige, a u Grupi G nalaze se Efes Pilsen i njegov bivši klub Real Madrid.
Profesionalnu karijeru počeo je u Peristeriju, a igrao je još za italijanske klubove Fortitudo i Virtus i NBA timove Los Anđeles Klipers, Minesotu i Memfis.
Sa državnim timom osvojio je Evropsko prvenstvo u Turskoj (2001. godine) i Svetsko prvenstvo u Indijanapolisu (2002. godine).

Nemačka: akcija protiv nameštanja u kladionicama
BERLIN - Nemački tužioci optužili su danas šest osoba zbog prevare i nameštanja fudbalskog klađenja, čime su zaradili 2,8 miliona evra.
Tužioci u Bohumu naveli su u današnjem saopštenju da su dve osobe davale mito od oko 500.000 evra da bi uticale na ishode 26 prijateljskih utakmica, ali i na druge mečeve u evropskim takmičenjima.
Njihova imena nisu saopštena, ali su u veliki kladioničarski skandal umešani, između ostalih, igrači i sudije.

Viljnus zbog NATO samita kao tvrđava, sistemi Patriot usmereni ka Kaljiningradu
VILjNUS – NATO je pretvorio Viljnus, prestonicu Litvanije, u tvrđavu branjenu naprednim oružjem kako bi zaštitio američkog predsednika Džozefa Bajdena i druge lidere Alijanse na samitu sledeće nedelje, koji se održava 32 kilometra od litvanske granice sa ruskim saveznikom Belorusijom.
Više od 3.000 litvanskih vojnika brinuće o bezbednosti samita NATO-a u Viljnusu.
Šesnaest NATO saveznika poslalo je ukupno oko 1.000 vojnika da obezbeđuju dvodnevni samit 11. i 12. jula, koji se održava samo 151 km od same Rusije, prenosi Rojters.
 Mnogi od njih su poslali i napredne sisteme protivvazdušne odbrane koji nedostaju baltičkim državama.
„Bilo bi više nego neodgovorno da naše nebo bude nezaštićeno u trenutku kada Bajden i lideri 40 zemalja stižu“, rekao je predsednik Litvanije Gitanas Nauseda.
Nemačka je rasporedila 12 raketnih sistema Patriot, koji se koriste za presretanje balističkih i krstarećih raketa ili ratnih aviona.
Španija je dopremila sistem protivvazdušne odbrane NASAMS, Francuska šalje samohodne haubice Cezar, i uz Finsku i Dansku raspoređuje vojne avione u Litvaniji.
Ova zemlja je, uz Britaniju, isporučila sredstva protiv bespilotnih letelica.
Poljska i Nemačka su poslale snage za specijalne operacije pojačane helikopterima.
Drugi šalju opremu za borbu protiv bilo kakvih potencijalnih hemijskih, bioloških, radioloških i nuklearnih napada.
Litvanski predsednik vidi ove akcije saveznika kao potvrdu da je potrebno da NATO hitno uspostavi stalnu protivvazdušnu odbranu u baltičkim državama.
„Razmišljamo o tome šta će se desiti nakon završetka samita i radićemo sa saveznicima na stvaranju rotirajućih snaga za trajnu vazdušnu zaštitu“, rekao je on novinarima.
U selima pored beloruske granice, meštani su saopštili Rojtersu da se osećaju potpuno bezbedno, uprkos ponudi Minska da se tu nakon pobune smeste ruske plaćeničke trupe Vagner grupe i rusko nuklearno oružje.
Na aerodromu u Viljnusu, osam nemačkih raketnih bacača Patriot raspoređeno je sa cevima usmerenim u pravcu ruskog Kalinjingrada, a još dva prema Belorusiji.
„Znate gde se nalazite geografski i prilično dobro znate odakle pretnja dolazi. Litvanija je tražila od nas zaštitu samita, a takođe je NATO tražio pomoć od Nemačke. Ovo je naš odgovor“, rekao je potpukovnik Štefen Lib, komandant jedinice Patriota.
Litvanija je utrostručila jedinice pogranične straže na beloruskoj i ruskoj granici tokom leta, uz oficire iz Letonije i Poljske.
Dve zemlje su takođe poslale policiju da pomogne u patroliranju po Viljnusu.
Gradonačelnik Viljnusa je preporučio stanovnicima da odu na odmor van grada, ako žele da izbegnu gužve u saobraćaju, jer će veliki delovi centra prestonice biti zatvoreni tokom samita.
Kako javlja izveštač Tanjuga, deluje da su građani poslušali apel gradonačelnika, s obzirom na to da je na ulicama prisutan mali broj ljudi, policija patrolira i povremeno prolaze vozila pod njenom pratnjom.
Grad je okićen zastavama Litvanije, Ukrajine i NATO-a.

Zemljotres jačine 5,6 stepeni po Rihteru pogodio Tajvan
Zemljotres jačine 5,6 stepeni po Rihterovoj skali pogodio je danas Tajvan, saopštio je američki Geološki zavod.
Epicentar zemljotresa bio je 87 kilometara istočno od grada Hengčuna sa oko 31.200 stanovnika.
Do sada nema izveštaja o eventualnim žrtvama ili šteti.
Nije izdato upozorenje na cunami, preneo je Tas, prenosi Tanjug.

Petković: Svečlja kriminalizacijom Srba opravdava prisustvo parapolicije
Direktor Kancelarije za Kosovo i Metohiju Petar Petković ocenio je danas da je pokušaji ministra unutrašnjih poslova privremenih prištinskih institucija Dželjalja Svečlje da kriminalizuje Srbe sa severa KiM imaju za cilj da opravdaju, kako je naveo, protivpravno prisustvo parapolicijskih jedinica, „gde danonoćno terorišu srpski narod”.
„Lažni ministar, a pravi nasilnik i ekstremista Dželjalj Svećlja, zajedno sa njegovim okupacionim falangama preobučenim u odela Kosovske policije, jedini su kriminalci na severu Kosova i Metohije i tu nemaju šta da traže”, naveo je Petković u saopštenju. Poručio je da bi bilo najbolje da Svećlja „pođe od sebe i optužnice koja je godinama podignuta protiv njega zbog napada kamenicama na pripadnike tzv. Kosovske policije, ali i zbog prevrtanja vozila misije Euleks”.
Dodao je da bi Svećlja, umesto što „nezakonito da privodi Srbe navodnom poznanju pravde i prava”, trebalo prvo sam da prestane da beži od tog istog prava i pravde.
„Da li je sprovođenje reda i zakona to što je kukavički poslao svoje falange da duge cevi uperuju u sina predsednika Aleksandra Vučića zbog jedne majice? Da li je vladavina prava kada Kurtijevi specijalci pucaju u leđa Dragiši Galjku, Miljanu Deleviću, Milanu Jovanoviću, braći Stojanović iz Gotovuše? Ili, kada brutalno pretuku srpsku decu Daru i Kristijana”, zapitao je Petković. Naglasio je da „hibridni rat koji Svećlja kukavički vodi iz Prištine protiv svega srpskog i posebno severa Kosova i Metohije”, rezultirao time da „nema tog čestitog Srbina koji bi ni javno ni tajno pristao da bude alibi Svećlji u njegovoj bolesnoj opsesiji okupacije severa i proterivanja Srba sa Kosova i Metohije”.
„To mu nikada neće uspeti”, poručio je Petković. Svečlja je ranije danas u intervjuu portalu Košev rekao da nije protiv srpskog naroda, već, kako tvrdi â€žšovinističkih projekata Srbije i kriminalaca”.

Ferstapen: Srećan sam što smo pobedili 11. put uzastopno
Vozač Red Bula Holanđanin Maks Ferstapen izjavio je danas da je srećan što je svom timu doneo pobedu na Velikoj nagradi Velike Britanije u šampionatu Formule jedan, prenosi Bi-Bi-Si.
Ferstapen je Red Bulu doneo 11. uzastopnu pobedu u Formuli 1, čime je ovaj tim izjednačio 35 godina star rekord Meklarena..
„Naravno da sam vrlo srećan što smo opet pobedili. Tu mislim i na 11. uzastopnu pobedu za ekipu. Mislim da je to prilično neverovatno, ali danas nije bilo tako jednostavno”, rekao je Ferstapen, koji je u Silverstonu stigao do šeste uzastopne pobede ove sezone.
Vozač Red Bula je ove godine zabeležio osam pobeda. Drugo mesto na VN Velike Britanije pripalo je vozaču Meklarena Landu Norisu.
„Veliko hvala celom timu napravili su neverovatan posao. Ništa od ovoga ne bi bilo moguće bez napornog rada koji su uložili. Stavili su me na tvrde gume, ne znam zašto - još su nejasni po pitanju nekih stvari”, rekao je Noris.
Vozač Mercedesa Luis Hamilton je stigao do trećeg mesta u Silverstonu.
„Hvala svima koji su me podržavali. Osetio sam energiju, osetio podršku i to je takođe razlog zašto smo se vratili ovde”, izjavio je Hamilton.
Prvo mesto u generalnom plasmanu vozača drži Ferstapen sa 255 bodova, dok je njegov timski kolega Serhio Peres osvojio 156.
Naredna trka u šampionatu F1 biće vožena 23. jula za Veliku nagradu Mađarske na stazi Hungaroring, prenosi Tanjug.

Na prelazu Gradina, na izlazu iz Srbije, čeka se četiri sata
Prema informacijama uprave granične policije u 17.15 časova, putnička vozila čekaju četiri sata na graničnom prelazu Gradina, na izlazu iz Srbije a na Preševu, na izlazu iz zemlje, putnička vozila i autobusi š zadržavaju 35 minuta, navode iz Auto-moto saveza Srbije (AMSS).
Teretna vozila najduže čekaju na Batrovcima, na izlazu iz Srbije i to dva sata dok se na prelazu Horgoš i Šid, na izlazu iz Srbije, zadržavaju 90 minuta.
Na ostalim graničnim prelazima nema dužih zadržavanja za sve kategorije vozila, prenose iz AMSS-a.

Tesla i Karađorđevići
Dr Oliver Subotić*
Dok sam iščitavao primarne izvore za potrebe pisanja knjige „Tesla: Duhovni lik”, imao sam prilike da se lično uverim u ono što su gotovo svi Teslini biografi u manjoj ili većoj meri uočili u njegovoj ličnosti, a to su izrazite „oscilacije” (neretko i protivrečnosti) u raznim temama. Ipak, primetio sam da postoji nekoliko tema u kojima, slikovito rečeno, ne postoje „sinusoide” i izražene „amplitude”, već isključivo „linearna funkcija”. Jedna od tih retkih tema gde Tesla pokazuje jasnu konstantu u stavovima je odnos prema srpstvu, Kraljevini Jugoslaviji i Kraljevskom domu Karađorđevića.
Nikola Tesla je tokom američkog perioda svog života postao izrazit kosmopolita, ostavši istovremeno srpski patriota. Tokom američkog perioda se formirao i kao ubeđeni srpsko-jugoslovenski monarhista, te je poput većine srpskih intelektualaca tog vremena vatreno podržavao koncept Kraljevine Jugoslavije i bio veliki poštovalac kraljevske loze Karađorđević. To poštovanje se već može uočiti u dostupnim dokumentima iz perioda Prvog svetskog rata, kada on izražava divljenje podvizima srpske vojske predvođene svojim nezaboravnim voždom, kraljem Petrom Prvim Oslobodiocem. Tako, povodom inicijative jeromonaha Nikolaja Velimirovića iz 1915. godine, da zajedno sa Mihajlom Pupinom i Pajom Radosavljevićem potpiše „Vidovdanski proglas” i pozove Srbe u SAD da pomognu svojim sunarodnicima na Balkanu, Tesla iznosi stav da bi taj apel američki Srbi najpre poslušali ako bi ga potpisala dva srpska kralja: Petar Karađorđević i Nikola Petrović.
Ličnost u kraljevskoj lozi Karađorđević, koju je Tesla posebno izdvajao, bio je kralj Aleksandar, koji ga je odlikovao Ordenom Jugoslovenske krune prvog stepena 1931. godine. Kralja Aleksandra je doživljavao kao vladara koji je uspeo da napravi snažnu državu (Kraljevinu Jugoslaviju) i ujedini tri balkanska naroda (Srbe, Hrvate i Slovence). U svom posmrtnom slovu Kralju Mučeniku, objavljenom 1934. godine u „Njujork tajmsu”, Tesla ovako zbori: „Poput Vašingtona, bio je sposoban i neustrašiv general koji je oslobodio svoju zemlju od ugnjetavanja; poput Linkolna bio je mudar i patriotski vođa koji je pretrpeo mučeništvo.” Tesla je, pritom, verovao da će mučenička krv kralja Aleksandra definitivno ujediniti narode Kraljevine Jugoslavije (što se, kao što je dobro poznato, nije desilo). Sa druge strane, strahovao je za jedinstvo mlade države, zbog čega je javno podsetio sve Hrvate i Slovence na činjenicu da je njihova sloboda kupljena cenom srpske krvi u Prvom svetskom ratu. Kralj Aleksandar je za Teslu bio i ostao ličnost koja zaslužuje da bude na „pijedestalu srpskih velikana” – pišući pozdravno pismo Srbima u Geriju (Indijana, SAD) uoči Drugog svetskog rata, on za kralja Aleksandra koristi epitete „Veliki” i „Mučenik”.
Kada je reč o kralju Petru Drugom Karađorđeviću, Tesla i prema njemu pokazuje odnos dubokog poštovanja i izrazite odanosti, približan onome koji je ukazivao kralju Aleksandru. U jednom pismu iz 1938. godine upućenom inženjeru Slavku Bokšanu, Tesla kralja Petra Drugog naziva „mladim orlićem iz gnezda velikog orla”, a Srbe u SAD javno poziva da budu odani mladom monarhu, koga naziva „zenicom u oku naroda”. On kralja Petra Drugog veliča u nekoliko javnih objava u SAD želeći mu mnoga leta. Na koncu, poslednji Teslin izlazak u javnost – tačno pola godine pred smrt – bio je osmog jula 1942. godine u hotelu „Njujorker”. On tada, već prilično ugroženog zdravlja, izlazi u pratnji svog sestrića, diplomate Save Kosanovića, da pozdravi kralja Petra Drugog. Mladi kralj je u to vreme bio u poseti SAD, sa ciljem da od predsednika Ruzvelta izmoli vojnu pomoć za generala Dragoljuba Mihailovića (koga je Tesla, po rečima čuvenog američkog istraživača Lelanda Andersona, smatrao za „simbol drevne srpske borbe za krst časni i slobodu zlatnu”). „Hrvatski glas” izveštava o susretu mladog monarha i Tesle, navodeći kako je genijalni pronalazač rekao da mu je kralj svojom posetom učinio najveću čast i da će mu to biti „najmilija uspomena”. Svoj uvodni govor kralju Petru Drugom Tesla je završio rečima: „Veličanstvo, Bog Vas blagoslovio!”. Prema Kraljevim memoarima, obojica su tokom rastanka plakala, a Tesla ga je otpratio podsećanjem na zaveštanje kralja Aleksandra: da čuva jedinstvo naroda Kraljevine.
Važno je ovom prilikom istaći da je Tesli bila apsolutna strana bilo kakva ideja Jugoslavije bez srpske krune na njenom čelu – ostao je odan kralju Petru Drugom Karađorđeviću i pored stalnih ubeđivanja okoline da pređe na stranu Tita i njegovih komunista, koji su se od samog početka rata spremali za revolucionarni prevrat i nasilno preuzimanje vlasti. O čvrstom Teslinom stavu prilično argumentovano piše Margaret Čejni, pozivajući se na hrvatskog profesora Bogdana Radicu, diplomatu Kraljevine Jugoslavije u SAD, koji je tokom rata prešao na Titovu stranu. Iz njene studije saznajemo da je Sava Kosanović bezuspešno pokušavao da privoli svog genijalnog ujaka da se od kralja okrene ka Titu. O svemu navedenom u svojim memoarima svedoči i Konstantin Fotić, ambasador Kraljevine Jugoslavije u SAD, koji navodi da je svaki pokušaj da se od Nikole Tesle izvuče bilo kakva poruka protiv Kralja Petra Drugog bila bezuspešna. Teslina odanost srpskoj kruni bila je do kraja života održana besprekorno.
Da li bi Tesla, da je danas među nama, od „linearne funkcije” skrenuo kao „sinusoidi” u navedenim temama? To je već domen pretpostavki. A ono što možemo pretpostaviti jeste da bi zbog gorkog iskustva Jasenovca, Jadovna i, na kraju, „Oluje” imao krajnje rezervisan stav prema nekoj novoj jugoslovenskoj ideji. Možemo slobodno pretpostaviti i to da bi se i danas zalagao za što bolje odnose Srba sa Hrvatima i Slovencima, koje je smatrao bratskim narodima. A ako ćemo suditi po ogromnom poštovanju koje je decenijama ukazivao Karađorđevićima – kao i ništa manjem poštovanju koje oni do dan danas ukazuju njemu – verovatno bi u naše vreme bio i počasni član Krunskog saveta.
*Osnivač Zadužbine „Petar Mandić”, dobročine ustanove koja neguje uspomenu na Tesline pretke

Titula u Sidneju za Kineskinju Li Na
SIDNEJ - Kineska teniserka Li Na pobednica je WTA turnira koji je u Sidneju igran za nagradni fond od 618.000 dolara.
Četvrtu titulu u karijeri Na je osvojila osvojila savladavši danas u finalu trećeg nosioca, Belgijanku Kim Klajsters, rezultatom 7:6 (7:3), 6:3.

Parovi prvog kola Australijan open-a
MELBURN - Protivnik Novaku Đokoviću u prvom kolu Otvorenog prvenstva Australije u tenisu biće Španac Marselo Granoljers, Viktoru Troickom Rus Dmitrij Tursunov a Janku Tipsareviću Miša Zverev iz Nemačke, odlučeno je jutros žrebom u Melburnu.
Najbolji teniser sveta Španac Rafael Nadal u prvom kolu odmeriće snage sa Markosom Danielom iz Brazila, dok će rival Švajcarcu Rodžeru Federeru na startu prvog ovogodišnjeg Gen slem turnira biti Lukaš Lacko iz Slovačke.
Otvoreno prvenstvo Australije u tenisu počinje u ponedeljak 17. januara a završava u nedelju, 30. ovog meseca.
Parovi prvog kola su:
(1) Rafael Nadal (Španija) - Markos Daniel (Brazil)
kvalifikant - Daniel Himeno-Traver (Španija)
Bernard Tomić (Australija) - Žeremi Šardi (Francuska)
Alehandro Falja (Kolumbija) - (31) Felisijano Lopes (Španija)
(20) Džon Izner (SAD) - Floren Sera (Francuska)
Radek Štepanek (Češka) - kvalifikant
Rui Maćado (Portugalija) - Santjago Hiraldo (Kolumbija)
(15) Marin Čilić - kvalifikant
(10) Mihail Južnji (Rusija) - Marsel Ilhan (Turska)
kvalifikant - Kevin Anderson (Južna Afrika)
kvalifikant - Bjorn Fau (Nemačka)
Huan Ignasio Čela (Argentina) - (22) Mikael Ljodra (Francuska)
(27) David Nalbandian (Argentina) - Lejton Hjuit (Australija)
Ričard Berankis (Litvanija) - Marinko Matošević (Australija)
Majkl Rasel (SAD) - Metju Ebden (Australija)
Jarko Nieminen (Finska) - (7) David Ferer (Španija)
(4) Robin Soderling (Švedska) - Potito Staraće (Italija)
kvalifikant - kvalifikant
Denis Istomin (Uzbekistan) - kvalifikant
Rikardo Melo (Brazil) - (30) Tomaz Beluči (Brazil)
(24) Ernests Gulbis (Letonija) - Bendžamin Beker (Nemačka)
Aleksandr Dolgopolov (Ukrajina) - Mihail Kukuškin (Kazahstan)
Andreas Sepi (Italija) - Arno Klemon (Francuska)
Filip Pečner (Nemačka) - (13) Žo-Vilfred Conga (Francuska)
(11) Jirgen Melcer (Austrija) - kvalifikant
Karsten Bol (Australija) - Pere Riba (Španija)
Dudi Sela (Izrael) - Huan Martin Del Potro (Argentina)
(21= Markos Bagdatis (Kipar) - kvalifikant
(32) Giljermo Garsija-Lopes (Španija) - Mihael Berer (Nemačka)
Eduardo Švank (Argentina) - Leonardo Majer (Argentina)
Ilja Marčenko (Ukrajina) - Ruben Ramires Idalgo (Španija)
Karol Bek (Slovačka) - (5) Endi Marej (Britanija)
(6) Tomaš Berdih (Češka) - kvalifikant
Filip Kolšrejber (Nemačka) - Tobias Kamke (Nemačka)
Rajan Herison (SAD) - Adrian Manarino (Francuska)
(28) Rišar Gaske (Francuska) - kvalifikant
(23) Nikolaj Davidenko (Rusija) - Florijan Majer (Nemačka)
Fabio Fonjini (Italija) - Kei Nišikori (Japan)
Miša Zverev (Nemačka) - Janko Tipsarević (Srbija)
Rajner Šitler (Nemačka) - (9) Fernando Verdasko (Španija)
(14) Nikolas Almagro (Španija) - kvalifikant
Igor Andrejev (Rusija) - Filipo Volandri (Italija)
kvalifikant - Benoa Per (Francuska)
Piter Lučak (Australija) - (17) Ivan Ljubičić (Hrvatska)
(29) Viktor Troicki (Srbija) - Dmitrij Tursunov (Rusija)
Brajan Dabul (Argentina) - kvalifikant
Ivo Karlović (Hrvatska) - Ivan Dodig (Hrvatska)
Marsel Granoljers (Španija) - (3) Novak Đoković (Srbija)
(8) Endi Rodik (SAD) - Jan Hajek (Češka)
Mihal Psežni (Poljska) - Igor Kunjicin (Rusija)
Karlos Berlok (Argentina) - Robin Hase (Holandija)
Žulijen Beneto (Francuska) - (26) Huan Monako (Argentina)
(19) Stanislas Vavrinka (Švajcarska) - Teimuraz Gabašvili (Rusija)
kvalifikant - Andrej Golubjev (Kazahstan)
Frederiko Žil (Portugalija) - Pablo Kuevas (Urugvaj)
Tiemo de Baker (Holandija) - (12) Gael Monfis (Francuska)
(16) Mardi Fiš (SAD) - Viktor Hanesku (Rumunija)
Tomi Robredo (Španija) - Somdev Devvarman (Indija)
Sergej Stahovski (Ukrajina) - Daniel Brands (Nemačka)
Lukaš Kubot (Poljska) - (18) Sem Kveri (SAD)
(25) Albert Montanes (Španija) - Dastin Braun (Nemačka)
Pablo Anduhar (Španija) - Havier Malis (Belgija)
Lu Jen-hsun (Kineski tajpeh) - Žil Simon (Francuska)
Lukaš Lacko (Slovačka) - (2) Rodžer Federer (Švajcarska)
Ženska konkurencija 
U prvom kolu prvog ovogodišnjegGren slem turnira, Otvorenog prvenstva Australije u tenisu, Jelena Janković igraće protiv Ruskinje Ale Kudrjavceve, Ana Ivanović protiv njene zemljakinje Jekaterine Marakove, a Bojana Jovanovski protiv Čang Kai-čen iz Kineskog tajpeha, odlučeno je jutros žrebom u Melburnu.
Trenutno najbolje rangirana teniserka sveta Karolina Vozniacki iz Danske suprotstaviće se Argentinki Giselu Dulko, dok će rival drugom nosiocu, Veri Zvonarjevoj iz Rusije biti Austrijanka Sibim Bamer.
Parovi prvog kola su:
(1) Karolina Vozniacki (Danska) - Gisela Dulko (Argentina)
Tamira Pašek (Austrija) - Vania King (SAD)
Lucija Hradecka (Češka) - Alberta Brianti (Italija)
Angelika Kerber (Nemačka) - (29) Dominika Cibulkova (Slovačka)
(21) Janina Vikmajer (Belgija) - Jarmila Grot (Australija)
Polona Hercog (Slovenija) - Anastasija Sevastova (Letonija)
kvalifikant - Laura Pous-Tio (Španija)
Tatjana Garbin (Italija) - (15) Marion Bartoli (Francuska)
(11) Žistin Enan (Belgija) - kvalifikant
kvalifikant - Elena Baltača (Britanija)
Betani Matek-Sands (SAD) - kvalifikant
Alison Riske (SAD) - (23) Svetlana Kuznjecova (Rusija)
(32) Cvetana Pironkova (Bugarska) - Polin Parmentje (Francuska)
Timea Bačinski (Švajcarska) - Monika Nikulesku (Rumunija)
Rebeka Marino (Kanada) - Junri Namigata (Japan)
Aranča Para Santonja (Španija) - (6) Frančeska Skjavone (Italija)
(4) Venus Vilijams (SAD) - Sara Erani (Italija)
Sandra Zahlavova (Češka) - Renata Voracova (Češka) 
kvalifikant - kvalifikant
Džil Krajbas (SAD) - (30) Andrea Petković (Nemačka)
(20) Kaja Kanepi (Estonija) - Magdalena Ribarikova (Slovačka)
Julija Gergeš (Nemačka) - Edina Galovic (Rumunija)
Jelena Vesnina (Rusija) - Viržini Razano (Francuska)
Tamarine Tanasugarn (Tajland) - (14) Marija Šarapova (Rusija)
(9) Li Na (Kina) - Sofija Arvidson (Švedska)
Jevgenija Rodina (Rusija) - Olivija Rogovska (Australija)
Žužana Ondraškova (Češka) - Jelena Dokić (Australija)
Barbora Zahlavova Stricova (Češka) - (17) Aravan Rezai (Francuska)
(28) Danijela Hantuhova (Slovačka) - Regina Kulikova (Rusija)
Karolina Šprem (Hrvatska) - Šanel Šepers (Južna Afrika)
Patricija Majr (Austrija) - Andrea Hlavačkova (Česka)
kvalifikant - (8) Viktorija Azarenka (Belorusija)
(7) Jelena Janković (Srbija) - Ala Kudrjavceva (Rusija)
Katerina Bondarenko (Ukrajina) - Peng Šuai (Kina)
Karolina Garsija (Francuska) - Varvara Lepčenko (SAD)
Ajumi Morita (Japan) - (27) Aleksandra Dulđeru (Rumunija)
(24) Alisa Klejbanova (Rusija) - kvalifikant
kvalifikant - Simona Halep (Rumunija)
Sofi Ferguson (Australija) - kvalifikant
Kimiko Date-Krum (Japan) - (12) Agnješka Radvanska (Poljska)
(13) Nađa Petrova (Rusija) - Ksenija Pervak (Rusija)
Ališa Molik (Australija) - Roberta Vinči (Italija)
Pati Šnider (Švajcarska) - kvalifikant
Jekaterina Makarova (Rusija) - (19) Ana Ivanović (Srbija)
(26) Marija Hose Martines (Španija) - Greta Arn (Mađarska)
kvalifikant - Aliz Korne (Francuska)
Kristina Mekhejl (SAD) - Karla Suares Navaro (Španija)
Dinara Safina (Rusija) - (3) Kim Klajsters (Belgija)
(5) Samanta Stosur (Australija) - Loren Dejvis (SAD)
Marija Elena Kamerin (Italija) - Vera Duševina (Rusija)
Olga Govorcova (Belorusija) - Ana Čakvetadze (Rusija)
Sali Pirs (Australija) - (25) Petra Kvitova (Češka)
(22) Flavija Peneta (Italija) - Anastasja Rodionova (Australija)
Lourds Dominges Lino (Španija) - Johana Larson (Švedska)
Sorana Kirstea (Rumunija) - Mirjana Lučić (Hrvatska)
Matilde Johanson (Franuska) - (10) Šahar Per (Izrael)
(16) Anastasja Pavljučenkova (Rusija) - Kirsten Flipkens (Belgija)
Akgul Amanmuradova (Uzbekistan) - Kristina Barois (Nemačka)
Anabel Medina Gariges (Španija) - Iveta Benešova (Češka)
Romina Oprandi (Italija) - (18) Marija Kirilenko (Rusija)
(31) Lucija Safarova (Češka) - Žang Šuai (Kina)
Klara Zakopalova (Češka) - Melanie Udin (SAD)
Bojana Jovanovski (Srbija) - Čang Kai-čen (Kineski tajpeh)
Sibil Bamer (Austrija) - (2) Vera Zvonarjeva (Rusija)

Odlične partije Krstića i Miličića
BEOGRAD - Košarkaši Oklahome predvođeni Kevinom Durentom i Raselom Vestbrukom savladali su Orlando sa 125:124 i ostvarili četvrtu uzastopnu pobedu u NBA ligi.
Durent je na utakmici igranoj u noći između četvrtka i petka postigao 36 poena, dok je Vestbruk ubacio 32, ali uz 13 asistencija i 10 skokova, pa je stigao do četvrtog tripl-dabl učinka u karijeri.
Veliku podršku Durent i Vestbruk imali su i u kapitenu srpske reprezentacije Nenad Krstiću, koji je zabeležio 16 poena i 11 skokova.
Oklahoma je u duelu sa Orlandom postigla više poena nego na bilo kojoj drugoj ovosezonskoj utakmici završenoj u regularnom toku meča.
Najefikasniji igrač meča bio je Dvajt Hauard, koji je za Orlando postigao 39 poena, a imao je i 18 skokova.
Odličnu partiju pružio je i Darko Miličić, koji je u pobedi Minesote nad Vašingtonom od 109:97 ubacio 14 poena uz 11 skokova.
Junak meča bio je Kevin Lav sa 35 poena i 11 skokova.
Denver je pobedio Majami sa 130:102, pre svega zahvaljujući Džej-Ar Smitu, koji je pogodio osam trojki i postigao ukupno 28 poena.
Karmelo Entoni je pomogao sa 21 poenom, dok je najefikasniji u Klivlendu, koji je bio oslabljen odsustvom povređenog Lebrona Džejmsa, bio Kris Boš sa 24 koša.

Sjaj i beda naše tranzicije
Tranzicija srpskog društva donela je dalje raslojavanje, stvaranje novih (ne)moćnih klasa i slojeva i intenziviranje (ne)vidljivih sukoba interesa među njima. Mesta na društvenoj lestvici bogatstva, moći i ugleda radikalno su zamenjena, baš kao i priroda i značaj klasa koje su postale vladajuće i one kojima se vlada. Nastalo je kapitalističko društvo periferije, u kojem glavnu ulogu ima kapitalistička klasa, a do neslućenih razmera je deklasirana, marginalizovana u svakom pogledu, nekad „vladajuća” – radnička klasa. Položaj srednjih slojeva je izmenjen tako da mnogi ističu da su „nestali”, a drugi da se oporavljaju i stabilizuju. Seljaci su osiromašeni i od njih malo zavisi opšti pravac društvenih promena. Većina njih je nemoćna, a na selu ima i više od 100.000 najamnika. Bogati, malobrojan i moćan sloj su veliki zemljoposednici („latifundisti”) domaćeg i stranog porekla. Sve to je rezultat najvažnijih odluka i interesa vladajućih političkih i ekonomskih elita. Ukratko, u svakom društvenom sloju i klasi postoje prikriveni i otvoreni sukobi interesa, ali i između njih.
Posle 1990. godine društveni sukobi su bili „prigušeni” (zbog ratnih zbivanja, nerešenih državnih i nacionalnih pitanja). Ubrzavanjem tranzicije (pogrešno svedene na privatizaciju) oni su postali otvoreniji, češći i oštriji. Tome su doprineli tokovi tranzicije i najvažniji faktori koji su je oblikovali. Posle 2000. „međunarodni faktor” je takođe uticao na osnovna žarišta klasno-slojnih sukoba i postao je „limitirajući” činilac; u prvi plan su isticane „evroatlantske” integracije, da bi se umirili tranzicioni gubitnici. Nijedan važniji („reformski”) zakon ili odluka nisu doneti a da vlast nije navodila saglasnost sa EU i svetskim finansijskim centrima. Oni su postali najvažniji donatori, kreditori i kontrolori svega najbitnijeg u Srbiji.
Nova vladajuća klasa je kao drugi bitan element svog legitimiteta navodila državotvorne teme (očuvanje suvereniteta i integriteta zemlje). Ta dva faktora vladanja odlučujuće su usmeravala i vidljive sukobe interesa unutar i između kapitalističke i ostalih klasa i slojeva. Iza toga, dešavala se rekonstrukcija društva: uspon nove kapitalističke klase, propast radništva, raslojavanje seljaštva, oporavak i (sad već ubrzano) siromašenje srednjih slojeva.
Nejednakosti u materijalnom bogatstvu između tri i pet odsto stanovništva i većine siromašnih građana gotovo su nemerljive. Prvi (od tri do pet odsto stanovništva) pripadaju svetskoj ekonomskoj eliti, a drugi gubitnicima tranzicije, koji su to postali i pre „dolaska” svetske ekonomske krize. Sukob njihovih interesa je strukturno uslovljen i trajan, ali je zbog prirode moći i odnosa snaga i dalje „prigušen”, „raspršen”, bez realnih izgleda da doprinese ublažavanju postojećih nejednakosti i napretku društva. Vladajuća klasa poseduje najvažnije izvore moći i kontrole, a nova klasa najamnika je siromaštvom „okovana”. Prva poseduje većinu bogatstva, a drugoj ostaje neizvesnost, realna opasnost od gubitka posla, uz bedu i „isključenost” iz društva. Napetosti i sukobi se usložnjavaju, podgrevaju i prebacuju na privatni i porodični nivo.
U prvom planu su uspeh i profit, a odbacuju se grupna, klasna i međugeneracijska solidarnost. To najviše odgovara vladajućim elitama. Na strani „gubitnika” nema autentičnih sindikata, stranaka, strukovnih i drugih udruženja. Protiv njih su i mediji, koji ih olako i nepravedno nazivaju „bivšim samoupravljačima” i „kočničarima” reformi. Većina štrajkača glađu to su odavno doživeli.
Dnu socijalne piramide pripadaju: većina nezaposlenih (zvanično, njih 750.000), zatim većina zaposlenih u „sivoj” ekonomiji njih 600.000–700.000, 800.000 invalida (80 odsto živi u bedi), milion siromašnih penzionera, 800.000 socijalnih slučajeva, mladi bez šanse da se zaposle. Tu je i 550.000 onih koji su ostali bez posla od 2000. godine. (S tim što mnogi koji pripadaju jednoj od pobrojanih kategorija stanovništva istovremeno pripadaju i nekoj drugoj.) Završetak privatizacije i „reforme” javnog sektora uvećaće stopu nezaposlenosti (31 odsto, po Eurostatu), siromaštva (zvanično osam odsto), kao i dalje raslojavanje stanovništva. Oblici i intenzitet ispoljavanja nezadovoljstva sad se bitno razlikuju od onih u EU i u neposrednom okruženju. Jedan od razloga je siromaštvo, a „svetska kriza” i velika obećanja elita su „dimna zavesa” da se sve to prikrije. Ukratko, sukobi će se zaoštravati, a način ispoljavanja će zavisiti od moći onih koji ih usmeravaju.
*Magistar sociologije

Ljubomoran na dete
Danas ljudi ulaze u ozbiljne veze ili stupaju u brak zato što se vole. Iz istog razloga se odlučuju za rađanje deteta. Odnos dvoje ljudi se rođenjem deteta bitno menja. Više nisu samo partneri, muž i žena, već su postali i tata i mama.
U većini slučajeva ove nove, roditeljske uloge dodatno povezuju dvoje koji se vole. To stabilizuje njihovu zajednicu i čini je kohezivnijom, čini je porodicom. Nekada rođenje deteta donosi probleme u odnosu. Na primer, ako se jedan partner potpuno posveti novoj ulozi roditelja, zanemarujući ulogu muža ili žene. Ali postoje slučajevi kada jedan partner sasvim neopravdano ima doživljaj da mu je svojim rođenjem dete „ukralo” ljubav drugog partnera. Tada on reaguje više ili manje očiglednom ljubomorom svaki put kada voljena osoba svoju pažnju usmeri ka detetu.
Jedan od načina da razumemo odnos odrasle osobe prema deci je da u objašnjenju koristimo pojam „unutrašnje dete”. Reč je o ideji da svako od nas, bez obzira na to koliko ima godina, u sebi ima jedan deo ličnosti koji nazivamo unutrašnje dete. Ovo je veoma važan deo ličnosti koji doprinosi kvalitetu življenja. Odrasli ljudi koji su u dobrom kontaktu sa svojim unutrašnjim detetom pokazuju životnu vitalnost, duhoviti su, umeju da se zabavljaju, pokazujući da ni kao odrasli nisu prestali da se igraju. Ali sve je pitanje mere.
Jedna krajnost su ljudi kod kojih je ovo unutrašnje dete toliko snažno da upravlja celokupnom ličnošću tako da se ponašaju neodgovorno, impulsivno, lenjo, zbog čega ih doživljavamo kao detinjaste ili infantilne ličnosti. Sa druge strane su oni koji su potpuno isključili svoje unutrašnje dete tako da deluju bez energije, preozbiljno, umrtvljeno.
Kada je kod osobe koja je roditelj ovo unutrašnje dete veoma izraženo, tada ona može razviti dvostruki odnos prema stvarnom detetu (sinu ili kćerki). Ovaj infantilni roditelj je ambivalentan prema detetu: s jedne strane voli dete, a s druge strane ga odbacuje jer ga doživljava kao mlađeg brata (ili sestru) koji mu sputava slobodu i ne dozvoljava mu da ostvari svoje životne ciljeve.
Osoba je emocionalno spremna da postane roditelj onda kada je spremna da svoje unutrašnje dete „isključi” na nekoliko godina. Tada je spremna da na neko vreme odustane od svojih ambicija i da da prednost detetovim potrebama.
U tom slučaju na primer otac neće to što se njegova žena okrenula ulozi majke i detetu doživeti kao napuštanje i gubitak njene ljubavi, a dete kao rivala, već će mu biti drago što je tako. Tada bi bilo manje maltretiranja dece jer poput ljubomornog deteta, koje kinji brata ili sestru, ponaša se i ljubomorno unutrašnje dete.

Povratak M. M.
Merilin Monro može da proda sve ili se tako makar nada Džejmi Solter, marketinški mag koji je upravo kupio prava za korišćenje imena i lika legendarne M. M.
Merilin će se naći u reklamama za tašne i cipele, njen lik će krasiti bočice parfema, prenosi „Fajnenšel tajms”. Biće u kampanjama za otmene stvari, objašnjava Solter, ništa nalik na kalendare, postere i šolje koji se za manje od deset dolara prodaju na Tajms skveru. U planu je i digitalno animirani lik pa će M. M. ponovo glumiti skoro pedeset godina posle smrti.
Na pitanje zašto se upustio u ovako nešto Solter odgovara kontrapitanjem: šta mislite, zašto današnje zvezde kao što su Madona, Lindzi Lohan i Lejdi Gaga oponašaju M. M.? 
„Razlog je to što ona ima status ikone, stil i što je jednostavno elegantna. Ona predstavlja glamur i seksepil i – zapamtite ovo – dokazuje da veličina nije važna. Ona je žena sa oblinama, prava žena. Mlada generacija će se zaljubiti u nju kao što smo se mi zaljubljivali”, rekao je Solter.
On je otkupio prava od Ane Stresberg, udovice Lija Stresberga, učitelja glume koji je nasledio Merilin Monro. Ana Stresberg je zadovoljna što će lik M. M. biti sačuvan i u 21. veku, ali nije otkrila koliko je koštao ovaj posao.
Mediji pretpostavljaju da je Solter izbrojao između 30 i 50 miliona dolara, i da će mu se suma, ma kolika da je, višestruko isplatiti. Biznis sa mrtvim zvezdama nije ništa novo, što uostalom zna i sam Solter. Njegova kompanija „Autentik brends” već u ime porodice Boba Marlija odlučuje o tome kako će se koristiti lik pokojnog pevača. 
Majkl Džekson i Elvis Prisli u vrhu su „Forbsove” liste slavnih koji zarađuju i posle smrti. M. M. nije među rekorderima, ali je zahvaljujući njenom liku poslednjih nekoliko godina ipak zarađeno između četiri i pet miliona dolara. 
Solter će, po sopstvenom priznanju, agresivno oglašavati proizvode sa likom zvezde filmova „Muškarci vole plavuše” i „Neki to vole vruće”. Osim reklama i blokbastera, osmišljava rijaliti šou za devojke koje liče na  holivudsku ikonu. 
Marketinški stručnjaci veruju da će sve biti pun pogodak jer je Merilin Monro legenda prepoznatljiva svuda u svetu.

Imaju li životinje šesto čulo
Imaju li životinje šesto čulo – pitanje je koje postavljaju i naučnici i vlasnici ljubimaca, a na koje još niko nije dao pouzdan odgovor. Gotovo da nema vlasnika koji ne tvrdi kako njegov pas ili mačka mogu da predvide oluju, zemljotres ili loše vesti. To što se životinje u slučaju promene vremena ponašaju drugačije nauka objašnjava promenama koje u njihovom organizmu izazivaju meteorološki faktori. Ipak, da nekakva veza postoji, kao rezultat fizike, metafizike ili samo verovanja, svedoče iskustva onih koji imaju ljubimce.
Jedna internet-anketa u Americi pokazala je da dve trećine vlasnika kućnih ljubimaca misli da njihova životinja može da predvidi loše vreme, dok 43 odsto njih kaže to isto za loše vesti. Prema istom izjašnjavanju, psi imaju izraženije šesto čulo od mačaka. 
Jedan od vlasnika tvrdi da njegov pas reaguje 15 minuta pre zemljotresa i 45 minuta pre grmljavine: „Trči ukrug i gleda u vas. Ako sednete, sešće i on. Ako ste napolju, doći će do vas, trčaće naokolo, njuškaće vašu nogu. Tada je mnogo aktivniji. U slučaju zemljotresa, bio je veoma uznemiren, počeo je da laje i da trči”. 
Nauka ne može da otkrije šta to upozorava životinje na zemljotres i loše vesti, ili to samo tako izgleda u očima njihovih vlasnika. „Šesto čulo je nešto što ne možemo da objasnimo, ali skloni smo da verujemo u to. To je stvar verovanja”, kaže psiholog Američkog društva za prevenciju okrutnosti nad životinjama. Naučnici su uočili osećaj životinja za loše vreme zbog promena vazdušnog pritiska i drugih meteoroloških parametara koji kod njih dovode do hormonskih promena, dodaje ovaj psiholog. 
Jedno svoje iskustvo sa psom, međutim, ne ume da objasni: „Pas me je probudio u pola noći. Ubrzo posle toga primio sam neke veoma, veoma loše vesti. Bio sam budan kada je telefon zazvonio. Ne umem da objasnim zašto sam bio budan, osim što je pas bio pored mene i gurkao me. Kako je pas mogao da zna da mi je otac umro”.
Vlasnica četvorogodišnje ženke zlatnog retrivera po imenu Lejdi kaže da se njen pas neće ni pomeriti kada joj je pred vratima neko od prijatelja, ali da će reagovati ako je reč o nepoznatoj osobi. Njeno šesto čulo je veoma suptilno, ocenjuje vlasnica. Kada su lekari ovoj ženi pre 18 godina rekli da mora da leži uoči porođaja, njen tadašnji pas Silver ukopao se pored nje i nije hteo da se pomeri: „Znao je da se nešto dešava sa bebom i da je njegov posao da brine o tome”. 
Ako se sprema oluja, Ema, dugodlaki minijaturni jazavičar, i čivava Bela postaju bučne i kriju se ispod kreveta, svedoči njihov vlasnik koji veruje da su sve životinje rođene sa šestim čulom, a sklonije su da to pokažu ukoliko su njihove veze sa vlasnikom čvršće. U suprotnom, smatra on, ljudi veruju da imaju glupog, lenjeg ili bezvrednog psa.

Sunce vrluda, život krivuda
Zašto je život na našoj planeti toliko raznolik?
Uzroci iznenadne smene bujanja i opadanja ne kriju se na Zemlji, zato odgovor potražimo najpre u Sunčevom sistemu čija je ona jedna od članica, a potom u matičnoj galaksiji – samom Mlečnom putu.
Svakih 60 miliona godina (ili otprilike u tom vremenskom razmaku) poklope se, više ili manje, dva za našu planetu bitna kosmička događaja: Sunčeva porodica se ispne u najvišu tačku u odnosu na galaktičku ravan (tzv. severna strana), a obilje živog sveta spadne na najmanju meru. Zbog čega?
Naučnici su pretpostavljali da su prethodna zbivanja izazvala potonja, i to posredstvom pojačanog izlaganja visokoenergetskim subatomskim česticama, prozvanim kosmički zraci, koje stiže iz međugalaktičkog prostora. Takvo zračenje, dakle, pospešuje istrebljivanje živih stvorenja naveliko.
Najnovije istraživanje podržalo je pomenutu zamisao, potkrepljujući je prvi put čvrstim podacima za izlaganje ozračivanju. Kada se Sunce s brojnom nebeskom pratnjom izdigne najviše, iznos zračenja se poveća, čak, za 24 puta (činilac porasta, kako se to stručno kaže, iznosi 24)! Pun (maratonski) krug, inače, optrči za 225 miliona godina da rastojanja koje iznosi 28.000 svetlosnih godina od samog središta.
(Svetlosna godina je rastojanje koje svetlost, putujući brzinom od oko 300.000 kilometara u sekundi, prevali za godinu dana, a to je oko 9.600 milijardi kilometara.)
Nadvlačenje s Devicom
I s nižom procenom, to predstavlja ogromno opterećenje za biosferu (celokupno prostranstvo naseljeno životom – atmosfera, litosfera i hidrosfera) na Zemlji, obznanili su nedavno naučnici sa Univerziteta Kanzas na skupu Američkog geofizičkog udruženja.
Kosmički zraci se sastoje, prevashodno, od protona visokih energija, izbačenih u udarnih talasima posle rasprsnuća (eksplozija) supernova i sličnih razornih pojava u svemiru. I oni neprestano preplavljuju našu planetu, svaki kvadratni santimetar gornje atmosfere nekoliko puta u sekundi. Ali svi ne stignu do same površine, sudarajući se usput s raznoraznim atomima u gasovitom omotaču – kao u svojevrsnim slapovima – nastaju negativno naelektrisane čestice niže energije kao što su muoni (200 puta veće mase od elektrona).
Odemo li korak dalje u maštanju, možete to zamisliti kao izobilan nevidljivi pljusak koji nijednog časa ne prestaje.
Svakog minuta hiljade nepostojanih muona, koji pre raspada potraju tek milioniti delić sekunde, projuri kroz svačije telo. Iako su u stanju da jonizuju molekule izbacujući slobodne elektrone, i tako oštete DNK (dezoksiribonukleinska kiselina), ljudi i ostala živa bića se uspešno nose s tim ozračivanjem u uobičajenim granicama.
I sam život na našoj planeti se, uostalom, razvijao i menjao (evoluirao) pod delovanjem takvog zračenja.
A šta će se desiti ako bude uhvaćen u omču nastalu neočekivanim i obilnim izlivima kosmičkih zraka?
Ni to nije neobično u svekolikom kosmičkom prostranstvu, pomenimo samo iznenadno rasprskavanje obližnje supernove (veoma sjajna zvezda na nebu). Može li to, s vremena na vreme, razoriti Zemljine zaštitne slojeve?
Dosledno ponavljanje
Na tzv. severnoj strani Mlečnog puta (to znači iznad galaktičke ravni), oko 60 miliona svetlosnih godina od nas prostire se pozamašno sazvežđe Devica koje svojom snažnom težom (gravitacija) privlači našu galaksiju brzinom od 720.000 kilometara na sat!
U tom mahnitom nadvlačenju stvaraju se udarni talasi s mnoštvom visokoenergetskih kosmičkih zraka koji se ustremljuju ka severnom delu Mlečnog puta. Poznato je da magnetno polje naše galaksije zaštićuje Sunčev sistem od većine ovakvih smrtonosnih izliva čestica. Ali svaka 62 miliona godina (ili otprilike u tom vremenskom razmaku) naša zvezda sa svojim planetama, satelitima i ostalim pratiocima, vrludajući Mlečnim putem gore-dole svojom „smrtonosnom putanjom”, dospe iznad pomenutih severnih predela galaktičkog kotura (disk), izlažući Zemlju znatno većem prilivu kosmičkih zraka.
I to dosledno ponavljanje (periodicitet) na svojevrstan način poklopilo se sa smenjivanjem raznovrsnosti života na Zemlji u protekla 542 miliona godina. Svaka 62 miliona godina ukupan broj vrsta rastao je i opadao. Da li je to slučajno ili nije?
Kolebanja kosmičkog zračenja, kako nagovešćuje ova pretpostavka, čas osiromaši bogatstvo vrsta, čas ga obnovi. Skorašnji podaci su, prvi put, s tim u saglasnosti.
Imajući na umu da je to veoma zahtevan i zapetljan poduhvat, američki istraživači su nedavno pokušali da u superkompjuteru dočaraju promenu količine zračenja oponašajući putovanje Sunčeve porodice kroz matičnu galaksiju. Naposletku su dobili tačne brojeve za Zemlju: kada najmanje odskoči u odnosu na ravan Mlečnog puta, ozrači se 88 odsto više (1,88 prosečne doze); a kada se podigne najviše, količina se poveća za 24,5 puta!
Šta će se desiti sa životom na Zemlji u bliskoj budućnosti?
Sunce se sa svojim planetama, satelitima i ostalim pratiocima zaputilo ka severnim visinama Mlečnog puta. Ali veći priliv zračenja na našoj planeti očekuju se tek za oko deset miliona godina. A to je četvorostruko više vremena nego što je prohujalo otkako su se pojavili prvi ljudi.

Kratohvilova nadmašila Ovensa
Punih 25 godina i dva meseca, ili 9.211 dana Džesi Ovens je držao svetski rekord u skoku udalj sa 8,13 metara. Taj rezultat jedna od najblistavijih legendi, ne samo atletike već i svetskog sporta uopšte, postigao je 25. maja 1935. godine u En Erboru.
Zanimljivo je da je tada Ovens izveo samo jedan skok, jer za više nije imao vremena. Za manje od sata 21-godišnji Amerikanac postavio je četiri svetska rekorda, pored ovog u skoku udalj, i na 100 i 220 jardi i na 220 jardi s preponama. Ovensov skok nadmašio je tek 12. avgusta 1960. godine Ralf Boston, takođe Amerikanac, skokom od 8,21 metara.
Do danas Ovens je i svetski rekorder po dužini trajanja svetskog rekorda, ali samo u muškoj konkurenciji. Za petama mu je zemljak, Patrik Rajan, bacač kladiva čijih je 57,77 metara bio najbolji svetski rezultat 25 godina, ili 9.140 dana (od 17. avgusta 1913, do 27. avgusta 1938).
Međutim, ovog leta, najverovatnije, Rajan, pa i Ovens biće nadmašeni. Veoma dobre izglede da prežive i ovu godinu imaju svetski rekordi u bacanju diska i kladiva postavljeni još u leto 1986. godine. Postavili su ih reprezentativci država koje su nestale sa mapa – DR Nemačke i SSSR. Jirgen Šult je sa 74,08 metara postavio svetski rekord u bacanju diska 6. juna. Jurij Sedih 30. avgusta bacio kladivo 86,74 metara. Ni taj rezultat još nije nadmašen i, mada je u sportu „sve moguće”, sigurno neće biti nadmašni ni ove sezone.
Šultu se najbliže, na 20 santimetara (73,88) približio Litvanac Virgilijus Aleknna ali pre deset godina. Prošle godine najbolji je bio Estonac Gerd Kanter tek sa 71,45 metara, tek jer je 2006. bacio disk 73,38 metara. Očigledno, rezultati 32. godišnjeg Estonca krenuli su silaznom putanjom, a ostali diskobolosi današnjice još nisu nikad prebacili granicu od 70 metara.
Sedih je poslednji put strahovao za svoj rekord 3. jula 2007. kada je Belorus Ivan Cihan (poznatiji kao Ivan Tihon) bacio kladivo samo santimetar manje od njega. Od tada do 2008. Tihon je postizao slabije rezultate, a onda je uhvaćen u dopingu i poslednje dve godine nije se takmičio. Ujedno zabranjeno mu je učešće na Olimpijskim igrama u Londonu 2012. pa pošto već ima 35 godina verovatno više nije pretnja Sedihu. Prošle godine najbolji rezultat imao je Japanac Kodži Murofuši sa „samo” 80,99 m...
Maja prošle godine 20-godišnjicu proslavio je treći najstariji aktuelni svetski rekord u muškoj konkurenciji – 23, 12 metara Amerikanca Rendija Barnsa u bacanju kugle (postignut 1990), a ove po svemu sudeći 20-godišnjicu može da proslavi Majk Pauel, koji je svetski rekord u skoku udalj postavio 30. avgusta 1991, ali u ovoj disciplini on ima samo „bronzu” za dugovečnost – iza već pomenutih 8,13 m Džesija Ovensa i 8,90 m Boba Bimona, rekorda koji je trajao 22 godine i 10 meseci (8.351 dan). A srušio ga je baš Pauel...
Dve decenije trajanja naredne 2012. mogli bi da napune svetski rekordi Kubanca Havijera Stomajora (skok uvis – 2,45 m) i Amerikanca Kevina Janga (400 m prepone – 46,78).
Dugovečni svetski rekordi dugovečniji su u ženskoj konkurenciji. Rekordi reprezentativke Demokratske Republike Nemačke Marite Koh na 400 m (47,60) i štafeta 4 h 400 metara ove zemlje (41,37) letos su nadmašili starost Ovensovog rekorda, pošto su postignuti 1985. godine, ali apsolutni rekorder, računajući atletičare i atletičarke, po trajanju svetskog rekorda je Jarmila Kratohvilova.
Reprezentativka Čehoslovačke 26. jula 1983. pretrčala je 800 metara za 1:53,28 minuta i to ni jedna atletičarka već 27 godina i gotovo šest meseci nije uspela da nadmaši. A kada će, ne zna se.
Prošle sezone najbolji rezultat imala je Alisija Džonson (SAD) sa 1:57,34, a četiri sekunde prednosti na ovoj distanci je ogroman zaostatak. Kratohvilovoj bi glave mogla da dođe samo Kenijka Pamela Dželimo. Olimpijska šampionka iz Pekinga pretrčala je 800 m u Cirihu 2008. godine za 1:54, 01 i to je treći rezultat svih vremena. Brža od nje, pored Kratohvilove, bila je još samo Nadežda Olizarenko (SSSR) sa 1:53.43 1980. godine. Njen rekord srušila je Kratohvilova, a ostale sa liste najbržih svih vremena u ovoj disciplini odavno su prestale da se takmiče, mnoge i pre Kratohvilove.
Međutim, Dželimo je 2009. povredila ahilovu tetivu i na Svetskom prvenstvu u Berlinu nedovoljno spremna odustala u polufinalu, a prošle sezone vratila se prilično nezapaženo sa slabih 2:01,52. Ali, ne sme se zaboraviti da je Dželimo praktično na početku karijere (rođena 5. decembra 1989) i zato ona predstavlja najbolju šansu današnje atletike da nadmaši najstariji svetski rekord svih vremena.
SUTRA: Nezaboravna leta '68. i '88.
Najstariji važeći rekordi (žene)
1. Jarmila Kratohvilova (ČSSR)                800 m               1:53,28   26. jul 1983.
2. Marita Koh (DR Nemačka)                        400 m               47,60    6. okt. 1985.
3. DR Nemačka                                                4 h 100 m         41,37     6. okt. 1985. 
4. Natalija Lisovska (SSSR)                      kugla               22,63 m  7. jun 1987.
5. Stefka Kostadinova (Bugarska)               vis                  2,09 m   30. avgust 1987. 
6. Galina Čistajkova (SSSR)                      dalj                 7,62 m   11. jun1988.
7. Gabrijele Rajnš (DR Nemačka)                 disk                76,80 m  9. jul 1988.
8. Florans Grifit-Džojner (SAD)              100 m               10,49    16. jul 1988.
9. Jordanka Donkova (Bugarska)                    100 m prep.    12,21     20. avgust 1988.
10. Džeki Džojner-Kersi (SAD)                     sedmoboj         7.291     16. sept. 1988.
11. Florans Grifit-Džojner (SAD)            200 m               21,34     29. sept. 1988. 
12. SSSR                                                        4 h 400 m         3:15,17 1. okt. 1988.
Najstariji važeći rekordi (muškarci)
1. Jirgen Šult (DR Nemačka)                       disk                74,08 m 6. jun 1986.
2. Jurij Sedih (SSSR)                                  kladivo          86,74 m 30. avgust 1986
3. Rendi Barns (SAD)                                   kugla               23,12 m 20. maj 1990.
4. Majk Pauel (SAD)                                     dalj                 8,95 m   30. avgust 1991.
5. Havijer Sotomajor (Kuba)                        vis                  2,45 m  27. jul 1992.
6. Kevin Jang (SAD)                                                 400 m pr.        46,78    6. avgust 1992.
7. SAD                                                            4 h 400 m         2:54,29 22. avgust 1993.
8. Sergej Bubka (Ukrajina)                            motka              6,14 m  31. jul 1994.
9. Džonatan Edvards (V. Britanija)              troskok           18,29 m  7. avgust 1995.
10. Jan Železni (Češka)                               koplje             98,48 m  25. maj 1996.

Ko će u Melburn ushićen trijumfom: Troicki ili Simon
Ne bi bilo prvi put da Viktor Troicki pođe na turnir za gren-slem ushićen pobedom. Pretprošle godine bio je deo našeg tima koji je trijumfovao na Svetskom ekipnom šampionatu, a tradicionalno takmičenje u Diseldorfu igrano je nedelju uoči Rolan Garosa.
Ovom prilikom, u predvečerje Međunarodnog prvenstva Australije u Melburnu, sam je kovač svoje sreće. Naš drugoplasirani teniser, koji na svetskoj listi zauzima 30. mesto, ušao je u finale u Sidneju, a ni u polufinalu, kao i na prethodna dva meča, nije izgubio set. Savladao je Nemca Florijana Majera (37. mesto) sa 6:4, 7:6 (7:4). Još jednom se pokazalo da je, kad ga služi servis, njegovo ubojito oružje, pobeda protiv igrača iz drugog razreda izvesna. Imao je 13 asova (Majer dva), a kad mu je prvi servis bio tačan, samo je četiri puta ostao bez poena (32-36).
Danas, u 9,30 časova po našem vremenu, sastaje se s francuskim teniserom Žilom Simonom (41). Biće to njihov peti međusobni susret, a Troickom dosad nije pripao ni set. Simon, koji je pre dve godine u ovo vreme bio među deset najboljih na svetu, pobedio je u polufinalu vodećeg letonskog igrača Ernestsa Gulbisa (24) sa 7:6 (7:1), 6:0 (Letonac u drugom setu uzeo jedva dva poena). Ubedljivo je delovao i u prethodnim duelima, a imao je meč više od našeg tenisera koji je kao četvrti nosilac bio slobodan u prvom kolu.
Još su sveža sećanja na finale Dejvisovog kupa između Srbije i Francuske u Beogradu. Selektor gostiju Gi Forže nije imao veru u Simona pa je u odlučujuću bitku poslao Mišela Lodru, a Troicki je postao naš junak. Simon je, zapravo, bio samo žrtvovan da prvog dana namuči Novaka Đokovića što više može, ali je naš as diskreditovao njegovu konkurentnost u finalu. Danas ovaj francuski teniser, koji se otarasio povreda tek u smiraj prošle sezone, igra verovatno bolje nego pre mesec i po i ponovo ga odlikuje nepokolebljiva upornost.  
– Dejvis kup je završen. To je lepa uspomena srpskim igračima, a tužna za nas. I da pobedim Troickog sa 6:0, 6:0, ostaće žal za trofejem s tog meča. Vredan je trijumf i u Sidneju, ali Dejvis kup je Dejvis kup – kazao je Simon. – Poslednja tri meseca prošle godine zaigrao sam na zadovoljavajućem nivou. Pobedio sam u Mecu, a u Valensiji sam bio polufinalista. Koleno me više nije bolelo pa mi se vratilo samopouzdanje. Sada sam još više poboljšao kretanje i igru uopšte.  
I naš teniser je govorio u sličnom tonu upoređujući dva finala.
– Situacija je drugačija. Nikada nisam osećao toliki pritisak kao u petom meču u Beogradu. Sada sam opušten. Mogu da pobedim, mogu i da izgubim, sutra je novi dan, a da sam poražen u odlučujućem susretu finala Dejvis kupa, bio bih potpuno slomljen – objašnjava Troicki, koji je jedinu titulu na turnirima ATP osvojio na Kupu Kremlja u Moskvi prošlog oktobra, dok je poraze u finalu pretrpeo u Vašingtonu 2008. i baš protiv Simona (7:5, 6:3) pre dve godine u dvorani u Bangkoku.
Ubrzo posle okršaja u Tajlandu sastali su se poslednji put. U drugom kolu na turniru iz masters serije u Šangaju bilo je 6:3, 6:4.
-----------------------------------------------------------------
Trofej upornoj Kineskinji 
Na ženskom turniru u Sidneju pobedila je najbolja kineska teniserka Na Li (11. na svetskoj listi). U finalu je savladala Belgijanku Kim Klajsters (3) sa 7:6 (7:3), 6:3. Kineskinja, kojoj je to četvrti trofej s turnira VTA, nije klonula duhom ni uprkos vođstvu njene protivnice s 5:0 u prvom setu i 3:1 u taj-breku. Da je Klajstersova, svojevremeno prvi reket sveta, osvojila 41. titulu u karijeri, na Međunarodno prvenstvo Australije, koje počinje prekosutra, otišla bi kao drugoplasirana.

Viljnus zbog NATO samita kao tvrđava, sistemi Patriot usmereni ka Kaljiningradu
VILjNUS – NATO je pretvorio Viljnus, prestonicu Litvanije, u tvrđavu branjenu naprednim oružjem kako bi zaštitio američkog predsednika Džozefa Bajdena i druge lidere Alijanse na samitu sledeće nedelje, koji se održava 32 kilometra od litvanske granice sa ruskim saveznikom Belorusijom.
Više od 3.000 litvanskih vojnika brinuće o bezbednosti samita NATO-a u Viljnusu.
Šesnaest NATO saveznika poslalo je ukupno oko 1.000 vojnika da obezbeđuju dvodnevni samit 11. i 12. jula, koji se održava samo 151 km od same Rusije, prenosi Rojters.
 Mnogi od njih su poslali i napredne sisteme protivvazdušne odbrane koji nedostaju baltičkim državama.
„Bilo bi više nego neodgovorno da naše nebo bude nezaštićeno u trenutku kada Bajden i lideri 40 zemalja stižu“, rekao je predsednik Litvanije Gitanas Nauseda.
Nemačka je rasporedila 12 raketnih sistema Patriot, koji se koriste za presretanje balističkih i krstarećih raketa ili ratnih aviona.
Španija je dopremila sistem protivvazdušne odbrane NASAMS, Francuska šalje samohodne haubice Cezar, i uz Finsku i Dansku raspoređuje vojne avione u Litvaniji.
Ova zemlja je, uz Britaniju, isporučila sredstva protiv bespilotnih letelica.
Poljska i Nemačka su poslale snage za specijalne operacije pojačane helikopterima.
Drugi šalju opremu za borbu protiv bilo kakvih potencijalnih hemijskih, bioloških, radioloških i nuklearnih napada.
Litvanski predsednik vidi ove akcije saveznika kao potvrdu da je potrebno da NATO hitno uspostavi stalnu protivvazdušnu odbranu u baltičkim državama.
„Razmišljamo o tome šta će se desiti nakon završetka samita i radićemo sa saveznicima na stvaranju rotirajućih snaga za trajnu vazdušnu zaštitu“, rekao je on novinarima.
U selima pored beloruske granice, meštani su saopštili Rojtersu da se osećaju potpuno bezbedno, uprkos ponudi Minska da se tu nakon pobune smeste ruske plaćeničke trupe Vagner grupe i rusko nuklearno oružje.
Na aerodromu u Viljnusu, osam nemačkih raketnih bacača Patriot raspoređeno je sa cevima usmerenim u pravcu ruskog Kalinjingrada, a još dva prema Belorusiji.
„Znate gde se nalazite geografski i prilično dobro znate odakle pretnja dolazi. Litvanija je tražila od nas zaštitu samita, a takođe je NATO tražio pomoć od Nemačke. Ovo je naš odgovor“, rekao je potpukovnik Štefen Lib, komandant jedinice Patriota.
Litvanija je utrostručila jedinice pogranične straže na beloruskoj i ruskoj granici tokom leta, uz oficire iz Letonije i Poljske.
Dve zemlje su takođe poslale policiju da pomogne u patroliranju po Viljnusu.
Gradonačelnik Viljnusa je preporučio stanovnicima da odu na odmor van grada, ako žele da izbegnu gužve u saobraćaju, jer će veliki delovi centra prestonice biti zatvoreni tokom samita.
Kako javlja izveštač Tanjuga, deluje da su građani poslušali apel gradonačelnika, s obzirom na to da je na ulicama prisutan mali broj ljudi, policija patrolira i povremeno prolaze vozila pod njenom pratnjom.
Grad je okićen zastavama Litvanije, Ukrajine i NATO-a.

Zemljotres jačine 5,6 stepeni po Rihteru pogodio Tajvan
Zemljotres jačine 5,6 stepeni po Rihterovoj skali pogodio je danas Tajvan, saopštio je američki Geološki zavod.
Epicentar zemljotresa bio je 87 kilometara istočno od grada Hengčuna sa oko 31.200 stanovnika.
Do sada nema izveštaja o eventualnim žrtvama ili šteti.
Nije izdato upozorenje na cunami, preneo je Tas, prenosi Tanjug.

Petković: Svečlja kriminalizacijom Srba opravdava prisustvo parapolicije
Direktor Kancelarije za Kosovo i Metohiju Petar Petković ocenio je danas da je pokušaji ministra unutrašnjih poslova privremenih prištinskih institucija Dželjalja Svečlje da kriminalizuje Srbe sa severa KiM imaju za cilj da opravdaju, kako je naveo, protivpravno prisustvo parapolicijskih jedinica, „gde danonoćno terorišu srpski narod”.
„Lažni ministar, a pravi nasilnik i ekstremista Dželjalj Svećlja, zajedno sa njegovim okupacionim falangama preobučenim u odela Kosovske policije, jedini su kriminalci na severu Kosova i Metohije i tu nemaju šta da traže”, naveo je Petković u saopštenju. Poručio je da bi bilo najbolje da Svećlja „pođe od sebe i optužnice koja je godinama podignuta protiv njega zbog napada kamenicama na pripadnike tzv. Kosovske policije, ali i zbog prevrtanja vozila misije Euleks”.
Dodao je da bi Svećlja, umesto što „nezakonito da privodi Srbe navodnom poznanju pravde i prava”, trebalo prvo sam da prestane da beži od tog istog prava i pravde.
„Da li je sprovođenje reda i zakona to što je kukavički poslao svoje falange da duge cevi uperuju u sina predsednika Aleksandra Vučića zbog jedne majice? Da li je vladavina prava kada Kurtijevi specijalci pucaju u leđa Dragiši Galjku, Miljanu Deleviću, Milanu Jovanoviću, braći Stojanović iz Gotovuše? Ili, kada brutalno pretuku srpsku decu Daru i Kristijana”, zapitao je Petković. Naglasio je da „hibridni rat koji Svećlja kukavički vodi iz Prištine protiv svega srpskog i posebno severa Kosova i Metohije”, rezultirao time da „nema tog čestitog Srbina koji bi ni javno ni tajno pristao da bude alibi Svećlji u njegovoj bolesnoj opsesiji okupacije severa i proterivanja Srba sa Kosova i Metohije”.
„To mu nikada neće uspeti”, poručio je Petković. Svečlja je ranije danas u intervjuu portalu Košev rekao da nije protiv srpskog naroda, već, kako tvrdi â€žšovinističkih projekata Srbije i kriminalaca”.

Ferstapen: Srećan sam što smo pobedili 11. put uzastopno
Vozač Red Bula Holanđanin Maks Ferstapen izjavio je danas da je srećan što je svom timu doneo pobedu na Velikoj nagradi Velike Britanije u šampionatu Formule jedan, prenosi Bi-Bi-Si.
Ferstapen je Red Bulu doneo 11. uzastopnu pobedu u Formuli 1, čime je ovaj tim izjednačio 35 godina star rekord Meklarena..
„Naravno da sam vrlo srećan što smo opet pobedili. Tu mislim i na 11. uzastopnu pobedu za ekipu. Mislim da je to prilično neverovatno, ali danas nije bilo tako jednostavno”, rekao je Ferstapen, koji je u Silverstonu stigao do šeste uzastopne pobede ove sezone.
Vozač Red Bula je ove godine zabeležio osam pobeda. Drugo mesto na VN Velike Britanije pripalo je vozaču Meklarena Landu Norisu.
„Veliko hvala celom timu napravili su neverovatan posao. Ništa od ovoga ne bi bilo moguće bez napornog rada koji su uložili. Stavili su me na tvrde gume, ne znam zašto - još su nejasni po pitanju nekih stvari”, rekao je Noris.
Vozač Mercedesa Luis Hamilton je stigao do trećeg mesta u Silverstonu.
„Hvala svima koji su me podržavali. Osetio sam energiju, osetio podršku i to je takođe razlog zašto smo se vratili ovde”, izjavio je Hamilton.
Prvo mesto u generalnom plasmanu vozača drži Ferstapen sa 255 bodova, dok je njegov timski kolega Serhio Peres osvojio 156.
Naredna trka u šampionatu F1 biće vožena 23. jula za Veliku nagradu Mađarske na stazi Hungaroring, prenosi Tanjug.

Na prelazu Gradina, na izlazu iz Srbije, čeka se četiri sata
Prema informacijama uprave granične policije u 17.15 časova, putnička vozila čekaju četiri sata na graničnom prelazu Gradina, na izlazu iz Srbije a na Preševu, na izlazu iz zemlje, putnička vozila i autobusi š zadržavaju 35 minuta, navode iz Auto-moto saveza Srbije (AMSS).
Teretna vozila najduže čekaju na Batrovcima, na izlazu iz Srbije i to dva sata dok se na prelazu Horgoš i Šid, na izlazu iz Srbije, zadržavaju 90 minuta.
Na ostalim graničnim prelazima nema dužih zadržavanja za sve kategorije vozila, prenose iz AMSS-a.

Tesla i Karađorđevići
Dr Oliver Subotić*
Dok sam iščitavao primarne izvore za potrebe pisanja knjige „Tesla: Duhovni lik”, imao sam prilike da se lično uverim u ono što su gotovo svi Teslini biografi u manjoj ili većoj meri uočili u njegovoj ličnosti, a to su izrazite „oscilacije” (neretko i protivrečnosti) u raznim temama. Ipak, primetio sam da postoji nekoliko tema u kojima, slikovito rečeno, ne postoje „sinusoide” i izražene „amplitude”, već isključivo „linearna funkcija”. Jedna od tih retkih tema gde Tesla pokazuje jasnu konstantu u stavovima je odnos prema srpstvu, Kraljevini Jugoslaviji i Kraljevskom domu Karađorđevića.
Nikola Tesla je tokom američkog perioda svog života postao izrazit kosmopolita, ostavši istovremeno srpski patriota. Tokom američkog perioda se formirao i kao ubeđeni srpsko-jugoslovenski monarhista, te je poput većine srpskih intelektualaca tog vremena vatreno podržavao koncept Kraljevine Jugoslavije i bio veliki poštovalac kraljevske loze Karađorđević. To poštovanje se već može uočiti u dostupnim dokumentima iz perioda Prvog svetskog rata, kada on izražava divljenje podvizima srpske vojske predvođene svojim nezaboravnim voždom, kraljem Petrom Prvim Oslobodiocem. Tako, povodom inicijative jeromonaha Nikolaja Velimirovića iz 1915. godine, da zajedno sa Mihajlom Pupinom i Pajom Radosavljevićem potpiše „Vidovdanski proglas” i pozove Srbe u SAD da pomognu svojim sunarodnicima na Balkanu, Tesla iznosi stav da bi taj apel američki Srbi najpre poslušali ako bi ga potpisala dva srpska kralja: Petar Karađorđević i Nikola Petrović.
Ličnost u kraljevskoj lozi Karađorđević, koju je Tesla posebno izdvajao, bio je kralj Aleksandar, koji ga je odlikovao Ordenom Jugoslovenske krune prvog stepena 1931. godine. Kralja Aleksandra je doživljavao kao vladara koji je uspeo da napravi snažnu državu (Kraljevinu Jugoslaviju) i ujedini tri balkanska naroda (Srbe, Hrvate i Slovence). U svom posmrtnom slovu Kralju Mučeniku, objavljenom 1934. godine u „Njujork tajmsu”, Tesla ovako zbori: „Poput Vašingtona, bio je sposoban i neustrašiv general koji je oslobodio svoju zemlju od ugnjetavanja; poput Linkolna bio je mudar i patriotski vođa koji je pretrpeo mučeništvo.” Tesla je, pritom, verovao da će mučenička krv kralja Aleksandra definitivno ujediniti narode Kraljevine Jugoslavije (što se, kao što je dobro poznato, nije desilo). Sa druge strane, strahovao je za jedinstvo mlade države, zbog čega je javno podsetio sve Hrvate i Slovence na činjenicu da je njihova sloboda kupljena cenom srpske krvi u Prvom svetskom ratu. Kralj Aleksandar je za Teslu bio i ostao ličnost koja zaslužuje da bude na „pijedestalu srpskih velikana” – pišući pozdravno pismo Srbima u Geriju (Indijana, SAD) uoči Drugog svetskog rata, on za kralja Aleksandra koristi epitete „Veliki” i „Mučenik”.
Kada je reč o kralju Petru Drugom Karađorđeviću, Tesla i prema njemu pokazuje odnos dubokog poštovanja i izrazite odanosti, približan onome koji je ukazivao kralju Aleksandru. U jednom pismu iz 1938. godine upućenom inženjeru Slavku Bokšanu, Tesla kralja Petra Drugog naziva „mladim orlićem iz gnezda velikog orla”, a Srbe u SAD javno poziva da budu odani mladom monarhu, koga naziva „zenicom u oku naroda”. On kralja Petra Drugog veliča u nekoliko javnih objava u SAD želeći mu mnoga leta. Na koncu, poslednji Teslin izlazak u javnost – tačno pola godine pred smrt – bio je osmog jula 1942. godine u hotelu „Njujorker”. On tada, već prilično ugroženog zdravlja, izlazi u pratnji svog sestrića, diplomate Save Kosanovića, da pozdravi kralja Petra Drugog. Mladi kralj je u to vreme bio u poseti SAD, sa ciljem da od predsednika Ruzvelta izmoli vojnu pomoć za generala Dragoljuba Mihailovića (koga je Tesla, po rečima čuvenog američkog istraživača Lelanda Andersona, smatrao za „simbol drevne srpske borbe za krst časni i slobodu zlatnu”). „Hrvatski glas” izveštava o susretu mladog monarha i Tesle, navodeći kako je genijalni pronalazač rekao da mu je kralj svojom posetom učinio najveću čast i da će mu to biti „najmilija uspomena”. Svoj uvodni govor kralju Petru Drugom Tesla je završio rečima: „Veličanstvo, Bog Vas blagoslovio!”. Prema Kraljevim memoarima, obojica su tokom rastanka plakala, a Tesla ga je otpratio podsećanjem na zaveštanje kralja Aleksandra: da čuva jedinstvo naroda Kraljevine.
Važno je ovom prilikom istaći da je Tesli bila apsolutna strana bilo kakva ideja Jugoslavije bez srpske krune na njenom čelu – ostao je odan kralju Petru Drugom Karađorđeviću i pored stalnih ubeđivanja okoline da pređe na stranu Tita i njegovih komunista, koji su se od samog početka rata spremali za revolucionarni prevrat i nasilno preuzimanje vlasti. O čvrstom Teslinom stavu prilično argumentovano piše Margaret Čejni, pozivajući se na hrvatskog profesora Bogdana Radicu, diplomatu Kraljevine Jugoslavije u SAD, koji je tokom rata prešao na Titovu stranu. Iz njene studije saznajemo da je Sava Kosanović bezuspešno pokušavao da privoli svog genijalnog ujaka da se od kralja okrene ka Titu. O svemu navedenom u svojim memoarima svedoči i Konstantin Fotić, ambasador Kraljevine Jugoslavije u SAD, koji navodi da je svaki pokušaj da se od Nikole Tesle izvuče bilo kakva poruka protiv Kralja Petra Drugog bila bezuspešna. Teslina odanost srpskoj kruni bila je do kraja života održana besprekorno.
Da li bi Tesla, da je danas među nama, od „linearne funkcije” skrenuo kao „sinusoidi” u navedenim temama? To je već domen pretpostavki. A ono što možemo pretpostaviti jeste da bi zbog gorkog iskustva Jasenovca, Jadovna i, na kraju, „Oluje” imao krajnje rezervisan stav prema nekoj novoj jugoslovenskoj ideji. Možemo slobodno pretpostaviti i to da bi se i danas zalagao za što bolje odnose Srba sa Hrvatima i Slovencima, koje je smatrao bratskim narodima. A ako ćemo suditi po ogromnom poštovanju koje je decenijama ukazivao Karađorđevićima – kao i ništa manjem poštovanju koje oni do dan danas ukazuju njemu – verovatno bi u naše vreme bio i počasni član Krunskog saveta.
*Osnivač Zadužbine „Petar Mandić”, dobročine ustanove koja neguje uspomenu na Tesline pretke

Troicki protiv Simona u svom četvrtom ATP finalu
BEOGRAD - Srpski teniser Viktor Troicki plasirao se danas u finale turnira u Sidneju, pošto je pobedio 37. igrača sveta Florijana Majera iz Nemačke sa 2:0 (6:4, 7:6).
Rival Troickog u borbi za titulu u Sidneju biće Francuz Žil Simon, 41. teniser sveta koji je u polufinalu eliminisao Letonca Ernestsa Gulbisa sa 2:0 (7:6, 6:0) izgubivši pri tom samo tri poena u drugom setu.
Troicki i Simon su do sada igrali četiri meča na ATP turnirima, a svaki put pobedio je 26-godišnji Francuz i to bez izgubljenog seta. Poslednji meč igrali su 2009. godine na Mastersu u Šangaju.
Finale u Sidneju Troickom, 30. teniseru sveta, biće četvrto u singlu u karijeri.
Titulu je osvojio samo prošle godine u Moskvi, a finala je igrao i 2009. u Bangkoku i 2008. u Vašingtonu.
Polufinalni meč sa Majerom 24-godišnji Troicki je rešio u svoju korist posle 84 minuta igre.
Nagradni fond turnira u Sidneju iznosi 422.000 dolara, a pobedniku će pripasti 77.000 dolara i 250 ATP bodova. Poraženi će morati da se zadovolji sa 40.500 dolara i 150 ATP bodova.

„Ivković mora da vodi tim do Londona”
Ako je i od Svetislava Pešića – mnogo je! Kada je pre dva meseca trofejni trener preuzeo Valensiju niko nije mogao ni da pretpostavi da će „klinički mrtav” tim da uzdigne do neslućenih visina. Od 14 mečeva dobio je 13, devet za redom u ACB ligi, tek jedan poraz u Evroligi. Sa poslednje pozicije u Španiji (skor 1-6) Valensija se vinula do deobe četvrtog mesta i izborila učešće na „Kupu kralja”, a u Evroligi (1-4), do „Top-16” faze (5-5), u konkurenciji Panatinaikosa, Efes Pilsena, CSKA, Olimpije i Armani Džinsa. Hvalospevni naslovi u štampi, poput „Čudotvorc”, „Spasitelj” samo su deo ikonografije i navijačkog ludila u trećem španskom gradu po veličini i značaju, na koje Pešić gleda iz ugla koji ga je i doveo do pozicije jednog od najboljih kontinentalnih trenera.
– Tako je to u sportu. Kad dođu porazi isti ti će analizirati gde je grešio Pešić. Dugo godina sam u ovom poslu i znam kakve zamke krije euforija i zato je se klonim i pokušavam da zaštitim i igrače. A, narod neka se raduje, mi smo i plaćeni da ga uveseljavamo. Ipak, uspeh je evidentan, a s njim se menjaju i ambicije. Na početku su bile da se izvučemo, jer je ekipa bila na dnu u oba takmičenja. Sad nas svi gledaju drukčije, možda i štrčimo, ali daleko od toga da prija – ocenio je Pešić.
Ono što je iskusni trener doneo Valensiji možda najbolje ilustruju reči našeg reprezentativca Duška Savanovića – „Pešić nam je pokazao da je moguće pobediti svakog i kako da funkcionišemo kao tim. Izgleda prosto, ali verujte, nije”. Za samog Pešića „lakoća pobeđivanja” ima potpuno drugu dimenziju.
– Najbolje kao trener funkcionišem ako je sve regularno, gde važe ista pravila od početka do kraja. Španskoj ligi ne treba bolja reklama od toga, a kao neko ko je radio u Nemačkoj, Italiji, Rusiji i Srbiji mogu da upoređujem i pravim razliku. Poznato je da ne volim da se bavim suđenjem, ali u koliko liga ima toliko iznenađenja, da i timovi poput Barselone i Reala imaju veliku „prpu” kad igraju sa najslabijim rivalima. Naravno, ponekad se ne slažem sa sudijskim odlukama, ali i kad izgubim bez rezerve verujem u regularnost.
U Španiji ne postoji ni jedan trofej koji nije osvojio, od katalonske lige i kupa, do ACB titule i „Kupa kralja”, takmičenje koje Pešić izuzetno ceni. U Madridu će se od 10. do 13. februara okupiti osam najboljih ekipa, a Valensija nije bez šansi da ponovi uspeh iz 1998.
– „Kup kralja” je sigurno najbolja predstava u Evropi, praznik košarke koji traje četiri dana i mnogo znači klubovima u pogledu rezultata, imidža i sponzora. Ako budemo startovali sa četvrte pozicije u prvom krugu bi izbegli favorite Barselonu, Real i Kahu Laboral, ali pre toga nas očekuju okršaji u Evroligi, a Valensiji je mesto među 16 najboljih timova.
Potpuno je jasno zašto Svetislav Pešić važi za „skupog” trenera, a izvesno je i da će vlasnici kluba insistirati na produženju saradnje. Bez obzira na krizu, novac ne bi trebalo da predstavlja problem jer iza Valensije stoji lanac supermarketa „Merkador”, među tri najveća u Španiji koji zapošljava 70.000 ljudi.
– Dogovor je da radim do kraja sezone i u ovom trenutku ne razmišljam o daljim planovima. Svakako da će od njihovih ambicija zavisiti u kom pravcu će se eventualni razgovori odvijati, ali hajde da prvo završimo ovo što smo započeli jer mnogo toga još može da se popravi i uradi.
Da li je ova Pešićeva zadrška prouzrokovana i spekulacijama da bi mogao ponovo da se okuša u selektorskom poslu?
– Zasad nemam takvih planova, mada je bilo nekih razgovora sa Grcima. Prošlo me je to da gledam unapred, kad se završi sezona o svemu ću da razmislim. Apsolutno živim u stvarnosti.
Iako je neizvesno da li će Dušan Ivković nastaviti posao sa našim državnim timom, za Pešića to nije otvoreno pitanje.
– Ja sam svoje što se reprezentacije tiče odavno završio, a Ivković bi trebalo da nastavi ono što je započeo. Špekulacije me ne interesuju, na mene u KSS ne mogu da računaju– jasan je Pešić.
Čak i ako situacija to bude diktirala, Ivković stavi tačku?
– Prvo i osnovno, ako hoćemo da napravimo nešto značajno na Evropskom prvenstvu i kvalifikujemo za Igre u Londonu, ne treba praviti bilo kakve kombinacije sa trenerom. Jedino pravo rešenje je da Ivković završi olimpijski ciklus. Ozbiljni smo ljudi, ne znam kome treba da stvara atmosferu koja bi mogla da nanese veliku štetu reprezentaciji – izričit je Svetislav Pešić.

Hale Beri: Najpoznatija „zebra” na svetu
Trka za dobijanje „Zlatnog globusa” i „Oskara” odavno je počela i uporedo sa tim raste i uzbuđenje filmskih radnika, medija i ljubitelja velikog ekrana.
Za čitaoce TV revije u hotelu „For sizons” razgovarala sam sa megazvezdom, glumicom Hale Beri, dobitnicom „Oskara” za ulogu u filmu „Bal vampira” 2001. godine. Po mišljenju mnogih, ona je briljantno odigrala ulogu i u novom filmu „Franki i Elis” i plasirala se za još jenu trku za „Oskara” u kategoriji najbolja ženska uloga. Pored nje za ovu kategoriju nominovane su i glumice Nikol Kidman, za ulogu u filmu „Zečija rupa”, i Mišel Vilijams za film „Blue Valentine ”, te mlada Natali Portman, koja tumači glavnu ulogu u filmu „Crni labud” i Dženifer Lorenc za film „Winter’s Bone“.
Moram da priznam da će ove godine nama, akreditovanim stranim novinarima u Holivudu, biti teško da se opredelimo kome da damo svoj glas jer se radi o odličnim filmovima i glumcima koji zaslužuju sve pohvale za svoj rad.
Već od prvih dana prikazivanja u bioskopima u Sjedinjenim Državama film Hali Beri puni dvorane i inkasira ogroman novac na bankovni račun svoje filmske kuće. To nije veliko iznenađenje jer ljubitelji velikog ekrana prosto obožavaju Hale Beri koja je filmom „Franki i Elis”, kažu, nadmašila sve svoje dosadašnje uloge pa i onu u filmu „Bal vampira”. Kritičari prestižnog časopisa „Varajeti” nazivaju je brilijantnom glumicom koja gledaoce poput magneta privlači snagom svojih emocija.
U ovoj ekranizaciji istinite priče, Hale Beri tumači ulogu Frenki Mardok žene koja je usled velike patnji doživela poremećaj, odnosno postala je višestruka ličnost i u glavi „stvorila” tri žene različite generacije. Sve se događa sedamdesetih godina prošlog veka u Inglvudu, predgrađu Los Anđelesa, u doba kada je publika obožavala „crnu muziku” dok su istovremeno osobe crne puti i dalje svakodnevno osećale posledice rasizma. Beri napominje:
– Ceo život sam provela boreći se sa osećanjem pomanjkanja samopouzdanja. Osećala sam se kao da ne vredim dovoljno. Pa i sad kad sam postala Hali Beri, filmska zvezda, ja sam pre svega mala Hali, devojčica koja raste u okruženju koje ju je toliko puta povredilo. Ceo život sam provela nastojeći da to prevaziđem. Čim sam u ruke dobila scenario za film „Frenki i Elis”, ova priča me je neverovatno zainteresovala jer me podseća na sve ono što sam lično proživela. U detinjstvu sam bila zbunjena i dezorjentisana jer nisam znala da li da se zbog majke, koja je iz Liverpula u Engleskoj, osećam kao belkinja ili radi očevih gena, kao neko crne puti. Frenki koju igram u filmu radila je početkom sedamdesetih godina kao go-go igračica u Inglvudu u kome je tada njen opstanak uglavom zavisio od njenog drugog lica po imenu Alis koja je, zbog rasizma i nepravde prema „obojenim” stanovnicima, mrzi. Ima dana kada sebe vidi kao treću ličnost, dete koje se našlo u neizdrživoj situaciji.
Kao glumica, Hale Beri kaže da je slutila da ovakav film negde čeka na nju da bude snimljen. Osećala je da će igrati u filmu koji će objasniti emocije i ponašanja mnoge dece u Sjedinjenim Državama koja su mešavina rasa. Ovo je film koji objašnjava i njen lični život, njena osećanja koja su je sprečavala da doživi pravu sreću. Posebno je patila kad je u školi često čula da je druga deca pogrdno nazivaju „zebra”, te ističe:
– Snimanje filma počelo je u oktobru 2008. godine. Planirali smo da počnemo godinu dana ranije, ali sam tada bila u drugom stanju. A dete je bilo moj životni san. I posle rođenja ćerke bila sam još više motivisana da ovaj film učini nešto za svu decu ove zemlje koja su se, ne svojom odlukom, našla u situaciji koju sam ja proživela – kaže Hale Beri.
Čitajući scenario činilo joj se kao da se vraća u Los Anđeles sedamdesetih godina prošlog veka kada je išla u zabavište. Otac je napustio ćerku i suprugu Hajdi kada je Hale imala samo četiri godine, što je bio još jedan stres koji je ostavio traga na njoj. Jer, docnije, Hale nije imala mnogo sreće u emotivnom životu. Bila je udata za pevača Erika Beneta i za bejzbol igrača Dejvida Džastisa i oba braka su završila razvodom. Zabavljala se i sa velikim brojem glumaca crne puti poput Spajka Lija i Veslija Snajpsa.
Tek 2006. godine kada je, za vreme otvaranja Versači prodavnice u Menhetnu, upoznala Šveđanina Gabrijela Obria, ludo se zaljubila u njega i uverena da je ljubav za čitav život, odlučila da sa njim ima dete. U martu 2008. godine rodila im se ćerka Naksija Ariela Obri. Nažalost, Hale i Gabrijel su se rastali ovog proleća mada se mnogi njeni filmski ljubitelji nadaju da je sve to samo privremeno.
– Nikada u životu nisam bila ovako srećna kao što sam sada sa svojom ćerkom. Ona mi predstavlja sve ono što sam želela da imam u životu. Nastojaću da uradim sve, što je u mojoj moći, da joj omogućim da bude srećna i bezbrižna i da je mimoiđu sve nepravde koje sam ja proživela u detinjstvu i ranoj mladosti. Materinstvo je promenilo moje prioritete. Volim da snimam filmove, ali bih sve to prekinula da bih bila sa mojom kćerkom, jer je ona sada ljubav mog života. To malo biće me je promenilo, učinilo me boljom osobom, jer za sve što sada radim i kažem, za sve što želim ili ne želim, uvek prvo pomislim da li je to najbolje za nju. Svaki izbor koji sada napravim, uključujući čak i eventualnog partnera s kim bih provodila intimne časove, ne tiče se više samo mene, već pre svega zavisi od odgovora na pitanje da li je to dobro i za moju kćerku – kaže u svojoj ispovesti za čitaoce u Srbiji Hale Beri.
(Objavljeno u TV Reviji, 14.01.2011.)

O Dankinjama i ljubavi
Sastojci ovog teksta, baš kao i u nekom prelepom jelu, su: jedan život, dve zemlje, „X“ beogradskih devojaka, „Y“ danskih devojaka – gde je „Y>X“, i ljubav prema ženama – neko bi to nazvao erotskim nabojem. Imena su cenzurisana od strane pisca.
Moj veliki idol je danski romanopisac, pesnik, TV-komentator sa Tour de France, filmski reditelj i poznavalac žena, Jørgen Let (Leth). U znak protesta protiv feminističkog pokreta, i nekih drgugih stvari, napustio je Kopenhagen pre 20-tak godina i nastanio se na Haitiju. Bio je tamo danski konzul do pre dve godine, kada je izdao knjigu ”Erotski ljudi” u kojoj je opisao svoj odnos prema ženskom polu. Između ostalog je detaljno opisao svoj seksualni odnos sa ćerkom svoga kuvara – sluge u svojoj kući. To je kao bomba odjeknulo u Kopenhagenu, i te iste feministkinje su doprinele da izgubi titulu konzula, a time i sve privilegije koje idu uz to.
Jørgen je, na moju veliku radost, sve to šmekerski istrpeo i sada je prava kultna ličnost skandinavskog džet-seta. I upravo je Jørgen Let glavni krivac što sam počeo da skupljam u glavi svoja iskustva i razmišljanja o devojkama (to nekako lepše zvuči od ”žena”) sa kojima sam, kad se sve sabere, proveo veći deo svog zrelog života. Ovo je prvi put da te misli stavljam na parče papira, stoga hvala Politici Online.
Za par godina će mi se život podeliti tačno na dve polovine; prvi deo u rodnom Beogradu i drugi, ovaj aktuelni, u Kopenhagenu. Ostarilo se, sazrelo se, počinjem ozbiljno da se bavim politikom u Danskoj (tu sam na tatu – stari komunista), ekonomija mi je već odavno dnevna tema, i sve ostalo što ide sa godinama.
Imao sam sreću da me majka rodila lepog, visokog i pravog (fizički i u mozgu) – naravno sve je relativno – tako da sam sa zadovoljstvom jurio devojke i po Beogradu i po Kopenhagenu, postigavši nadprosečne rezultate. Sve su ostavile trag u mom životu, neke više a neke manje, i verujem da sam i ja tako prošao u njihovim životima.
Beogradske ulice, gimnazija i fakultet su imali veliki uticaj na izgradnju mog odnosa prema devojkama u smislu ”koja je lepa a koja nije”, ”koja je izazovna a koja nije”, ”koja je cool a koja nije”, ”koja je pametna a koja nije”, i tako u nedogled. Ih koliko puta sam jurio neku samo da bih se pohvalio ortacima u gimnaziji, mada sam na kraju ipak popio takvu ”dvojku” da sam se pušio tri dana. Ali tada je to vredelo, bilo je dovoljno bar što sam stigao do poljupca.
Ovde je kraći put do devojaka, pre svega zbog toga što dankinje imaju drugi odnos prema ljubavi i seksu. Ovde se često dešava da pri prvom susretu sa devojkom, u nekom kafiću ili na nekoj žurci, završis u krevetu. Jako racionalno – ”sviđam ti se, sviđaš mi se, pa šta čekamo?”. Ja naravno tu imam jako veliki problem jer sam naučio da je vreme ”prilagođavanja” novoj osobi duže od par sati pa se nikako ne proslavljam u tim situacijama.
Dankinje su veoma racionalne. Feministička revolucija sa kraja 60-tih ima ovde veliki uticaj na život žena: postoji jednakost polova na poslu u smislu visina plata, prosečna žena je sada obrazovanija nego prosečan muškarac, posle porođaja je čest slučaj da se narednih 12 meseci deli na ravne delove među roditeljima, itd. Naravno sve ima dobre i loše strane, pa tako i ova revolucija.
Ono što meni smeta kod dankinja sa kojima sam (ili sam bio) je da njihova ženstvenost i zanosnost zaostaje za onom ženstvenošću beograđanki koju pamtim. Nema zanosnog pogleda u masi na žurci, nema slučajnog dodira kolenom, nema čak ni stravstvenog stiskavca uz ”Wish you were here” od Pink Flojda. Ovde nećeš doživeti ”uh…ne mogu bez tebe”!
Svake godine trećina onih koji su se venčali se razvodi. Borba za zajednički život i ljubav je banalizovana na materijalne elemente u smislu nova kuhinja, kola, skijanje, tako da i nesto što deluje kao malo neslaganje završava razvodom. A razvod je onda jako racionalan, baš kao i život u dvoje – niko se ne dere, plače, ili slično. Jedan susret u sudu i sve je završeno.
Statistike pokazuju da razvedeni muškarci imaju mnogo više problema da se vrate u normalan život (posao, nova veza) nego žene. U zaključku, dok su žene uzele feminističku revoluciju jako ozbinjno i gradile svoj novi identitet muškarci su spavali na lovorikama i sada plaćaju ceh. Možete misliti da sada ovde postoje kursevi za muškarce na kojima se uče da kažu ”ućuti, molim te!”, sa naglaskom na ućuti.
Ja sam rođen u Beogradu i nekako lako sam ovu, uslovno rečenu neravnotežu polova spazio odavno. Moj relativni uspeh sa dankinjama se možda može i pripisati tome da imam drugačiji odnos prema njima nego prosečan Danac. To je odnos gde ja otvorim vrata dami, opazim da je bila kod frizera ili da je kupila cipele – ništa što većina mojih beogradskih ortaka ne bi uradila. Ovde to prolazi jako dobro!
Pa šta sad, verovatno se pitate. Pa ništa! Beograd nikada neće biti Kopenhagen, i obrnuto. Beograđanke nikada neće biti Dankinje, i obrnuto. Ja, ili ću živeti zadnje dane ovde ili ću se vratiti u Beograd. Verovatno ću, podsvesno, težiti nekoj uzvišenoj devojci koja je mešavina svega dobrog beograđanki i dankinja. Da li ću zbog toga završiti sam ili sa nekom ”dok nas smrt ne rastavi”, ne znam. Nadam se iskreno da će ovo drugo da me snađe, u svakom slučaju radim na tome jako ozbiljno.
Pozdrav sa severa i čuvajte i mazite vaše devojke dragi muškarci jer bez njih, na svu sreću sveta, ne možemo.

Nikolić i Koštunica se složili da se ne slažu
Lideri Demokratske stranke Srbije i Srpske napredne stranke Vojislav Koštunica i Tomislav Nikolić sastali su se juče povodom inicijative SNS-a za izmenu Ustava, a rezultat je – da su svi ostali na početnim stavovima. Koštunica je rekao da se sa Nikolićem nije saglasio oko ove inicijative naprednjaka i da DSS i SNS imaju „različito viđenje i različite politike oko tog temeljnog i najosnovnijeg problema”.
Prema saznanjima „Politike”, sastanak je bio „u četiri oka”, u klubu „Fonda Slobodan Jovanović”. Koštunica je u saopštenju dostavljenom agencijama naveo da je inicijativa SNS-a za promenu Ustava Srbije bila glavna tema razgovora sa Nikolićem.
Naprednjaci su u četvrtak predali Skupštini Srbije inicijativu za smanjenje broja poslanika sa 250 na 125 (što podrazumeva promenu odgovarajućeg člana Ustava) koju je potpisima podržalo više od 304.000 građana. „Pošto je za DSS Ustav Srbije najvažnije državno i nacionalno pitanje, jer sadrži odredbe koje se odnose na sva suštinska pitanja sa kojima se Srbija suočava, očigledno je da DSS i SNS imaju različito viđenje i različite politike oko ovog temeljnog i najosnovnijeg problema”, rekao je Koštunica.
Predsednik DSS-a je u saopštenju naveo da će DSS principijelno kritikovati i boriti se protiv svih inicijativa za promenu Ustava, bez obzira na to da li dolaze od vladajućih ili opozicionih stranaka, „jer je odbrana Ustava prvorazredna nacionalna obaveza kako bi se sačuvali naši suštinski državni i nacionalni interesi”.
Lider DSS-a je istakao da je Nikoliću izložio brojne argumente zašto nipošto nije dobra inicijativa da se menja Ustav samo četiri godine posle njegovog donošenja, tim pre što su u njegovoj izradi učestvovali lideri sadašnjih vladajućih i opozicionih stranaka. „Argumente koje sam izložio Nikolić nije prihvatio i ostao je pri stavu da se SNS zalaže za promenu Ustava”, rekao je Koštunica.
Podsećanja radi, DSS je u ponedeljak najoštrije osudio inicijativu SNS-a „zbog toga što njen cilj nije da se smanji broj poslanika nego da se promeni Ustav”. „Oni se na taj način pridružuju inicijativi vlasti za promenu Ustava, jer ih verovatno žulja preambula koja kaže da je Kosovo i Metohija sastavni deo Srbije”, rekao je portparol stranke Petar Petković i nazvao naprednjake „duplikatom vlasti”.
Lideri DSS-a i SNS-a poslednji put su imali zvaničan sastanak 20. septembra prošle godine kada su, najpre, izjavili za medije da su se dogovorili da treba odustati od politike da EU nema alternativu. Nikolić je tom prilikom rekao da samo Srbija, porodica i život nemaju alternativu i istakao da to ne znači promenu stava SNS-a u politici prema EU, te da su naprednjaci za Evropsku uniju.
Koštunica je tada izjavio da su se SNS i DSS saglasili da su potrebni vanredni izbori i da je zato potrebna saradnja dve partije, a Nikolić je naveo, pored ostalog, da su utvrđeni principi koji ih sastavljaju. Međutim, tri dana kasnije Nikolić je posle sastanka sa šefom delegacije EU u Srbiji Vensanom Dežerom izjavio da SNS i DSS neće moći da sarađuju ni pre ni posle izbora ako ostanu na tim pozicijama. Lider SNS-a je tom prilikom rekao da je nekim ambasadorima poslao stenograme razgovora sa novinarima (posle sastanka sa Koštunicom) i nekoliko intervjua u kojima je izložio stavove SNS-a.

Posle eksplozije radnici „Slobode” na bolovanju zbog stresa
Čačak – U objektu 77 gde radnici čačanske „Slobode” kompletiraju municiju, neposredno pre eksplozije 27. decembra prošle godine u 16.30 sati, bilo je 80 zaposlenih i svi su se spasili bekstvom. Međutim, 48 od njih obratilo se fabričkoj Službi bezbednosti zdravlja na radu tražeći bolovanje.
– Niko od njih 80 još nije počeo da radi. Oni, po nalogu pomenute službe, moraju proći psihofizičku kontrolu u Medicini rada u Čačku naredne sedmice. Kada dobiju lekarska uverenja počeće da rade u objektima gde je to moguće – kaže za „Politiku” Dragan Jekić, predsednik podružnice Samostalnog sindikata u kompaniji „Sloboda”.
Drugu smenu činilo je 60 žena i 20 muškaraca. Mnogi od njih spas i zaklon potražili suna obližnjem Jezinskom groblju, pa odatle mobilnim telefonom pozivali pomoć. Ta ružna zimska noć ostavila je trag na ljudima, ali je pitanje da li će se priznati kao povreda na radu. Posle eksplozije čak 44 radnika prijavilo se Urgentnom odeljenju Gradske bolnice u Čačku, žaleći se na traumatski događaj.
Međutim, u rukovodstvu fabrike ističu da je početkom prošle godine, prilikom eksplozije tenkovskog zrna od 125 milimetara iza zaštitnog zida, detonacija bila neuporedivo jača pa se niko nije žalio na stres.
Zbog velikih ugovorenih obaveza i obima posla, izvršni direktor proizvodnje u „Slobodi” doneo je 13. decembra naredbu koja je odmah preimenovana u obaveštenje da su „sve subote i nedelje do 30. decembra radne i plaćaće se kao prekovremeni rad”. U jednom stavu tog dokumenta kaže se i: „Ako se ukaže potreba za produženim radom u RJ `Pirotehnika`, to može biti samo na `neopasnim` poslovima, npr. kompletiranju pancirne municije, pakovanju, paletiranju...”
Samostalni sindikat fabrike, sa druge strane, tvrdi da je to u suprotnosti s Kolektivnim ugovorom kod ovog poslodavca, kojim je prekovremeni rad ograničen na osam sati nedeljno, odnosno četiri dnevno po čoveku.
Vojni istražitelji saopštili su da je požar izbio kad je, „prilikom odlaganja granate od 30 milimetara došlo do udara u upaljač, ali nije delovao upaljač već traser koji je počeo da gori”. Ta eksplozivna smesa težine 24 grama (traser), koja se presuje u košuljicu metka kako bi od njega načinila svetleće zrno pošto se sama pali tokom leta, buknula je na radnom mestu Tanje B.
– Stav sindikata je da ta radnica ne može snositi nikakve posledice, jer je radila svoj posao. Mi tvrdimo da je bilo premora kod ljudi i ukoliko bi neko trebalo da odgovara, to su mnogi drugi pre nje – navodi Dragan Jekić.
Uviđaj u „Slobodi”, na kojem radi istražni sudija Osnovnog suda u Čačku, Ljiljana Ćirić, sa kriminalističkim tehničarima i veštacima, još nije završen, pa se ne zna šta će Osnovno tužilaštvo u Čačku preduzeti po pitanju odgovornosti za događaj, u kojem je materijalna šteta veća od 10 miliona evra.
Inženjer Zoran Stefanović, generalni direktor „Slobode”, veruje da će se proizvodnja protivavionske municije od 30 mm po ugovoru za kupca iz inostranstva nastaviti početkom sledećeg meseca, najkasnije do 10. februara.

Severni medvedi nestaju s Aljaske za manje od 50 godina
VAŠINGTON - Glavno stanište severnih medveda, Arktički led, gde oni love hranu i podižu mladunce, ubrzano se topi i nestaje tako da je njihov opstank jako ugrožen.
Stručnjaci kažu da bi, ako se ništa ne promeni, severni medvedi mogli da nestanu tokom ovog veka, preneo je Glas Amerike.
Ukazuje se na gubitak staništa i topljenje arktičkog leda, a drugi problem je sve veće nagomilavanje otrovnih materija u ishrani severnih medveda.
Severni medvedi našli su se u samom središtu jedne ekološke rasprave: dok se nova bušenja u potrazi za naftom i gasom planiraju sve bliže staništima medveda, američka vlada se sprema da primeni propise o ispuštanju štetnih gasova i zaštiti američku divljinu. Naučnici su sve više zabrinuti da severni medved neće preživeti.
Robert Irvin potpredsednik ekološke organizacije Defenders of Wildlife kaže: „Prognoze su da, ako nastavimo putem kojim sad idemo, sa zagađenjem štetnim gasovima, severni medvedi na Aljasci će nestati za manje od 50 godina. Vrlo otrežnjavajuća misao!” Irvin govori o najnovijoj studiji o severnim medvedima, koju je objavila američka nacionalna geološka agencija. U studiji se kaže da bi severni medvedi mogli biti spaseni ako se drastično smanje ispuštanja štetnih gasova. Procjenjuje se da u celom svetu živi 22 hiljade severnih medveda.
Oni mogu da plivaju na velike udaljenosti, a kraće periode žive na kopnu. No, njihovo glavno stanište - led Arktičkog mora - ubrzano se topi, a na tom ledu love hranu i podižu svoju mladunčad, kaže Irvin. Druge studije pokazuju da u hrani severni mevedi imaju alarmantno visok nivo otrovnih materija. Radi se o hemikalijama koje se najviše koriste u poljoprivredi, odakle otiču u reke i s njima stižu u mora i okeane, gde ih struje odnose u arktički ekosistem.
Dag Inkli naučnik organizacije Nešenel Vajldlajf Federejšen (National Wildlife Federation) kaže da je najmanje sedam severnih medveda iz norveške regije imalo i muške i ženske polne organe, „što bi mogla biti posledica tog zagađenja”.
U poslednjih nekoliko nedelja američka vlada preduzima korake u skladu s nekoliko zakonskih mera koje se odnose na severne medvede. Agencija za zaštitu okoline najavila je da će regulisati smanjenje ispuštanja gasova da bi obuzdala uticaj globalnog zagrevanje. Ministarstvo unutrašnjih poslova označilo je gotovo pola miliona kvadartnih kilometara u Arktičkom moru i na obalnom području kao kritična staništa. I, treće, administracija je odlučila da ne proglasi severne medvede „ugroženom vrstom”, nego će ostaviti, kao dosad, da su „vrsta u opasnosti”.
Ekološki aktivisti kažu da je administracija podlegla pritisku lobista; promena oznake, naime, omogućila bi jaču zaštitu severnih medveda i njihove okoline. Posledica ove odluke je da naftna industrija može početi sa istraživanjima novih područja u Arktičkom moru već sredinom ove godine.
Aktivisti za zaštitu okoline kažu da bi izlivanje nafte na Arktiku - poput onog prošle godine u Meksičkom zalivu - predstavljalo katastrofu ne samo za severne medvede, nego i za kitove, foke i druge žive vrste.

Amfilohije: Crnogorski jezik je izmišljen
Od našeg stalnog dopisnika
Podgorica – Mitropolit crnogorsko-primorski Amfilohije (Radović) rekao je, pred nekoliko hiljada građana Podgorice na dočeku Pravoslavne nove godine, ispred Crkve Svetog Đorđa, da je crnogorski jezik „izmišljen” i da „njim niko i nikada nije govorio u Crnoj Gori i sve što je časno, čestito i prosvetiteljsko u njoj, od kada postoji, napisano je Ćirilovim pismom”. On je nakon molebana pozvao na obnovu bratske ljubavi i sloge, kao i na čuvanje ćiriličnog pisma.
„Kažu nam da promenimo crnogorski jezik a uvedemo neki novi, nepostojeći u istoriji, koji nikad niko nije govorio u Crnoj Gori. Možemo to da uradimo, ali znamo da se time ne obnavlja duša Crne Gore, njeno pamćenje i pamet”, poručio je mitropolit. „Ukoliko Crna Gora želi ići ka Evropi to mora činiti tako što će njeno pismo biti ćirilica, u suprotnom Crna Gora neće biti Crna Gora, već Zulu pleme. Neka Crna Gora ide u Evropu, ali se u Evropu ne ide kao prosjak.”
Amfilohije je kazao da „obnoviti se to znači duhovno se preporađati, obnavljati u sebi veru, ljubav, bratsku slogu i slobodu, kao i iskonsko pamćenje”.
„Tako to biva na narodom, njegovim jezikom, pismom i pamćenjem. Sve što je časno, čestito i prosvetiteljsko u Crnoj Gori, od kada postoji, napisano je Ćirilovim pismom, a danas, evo, na Cetinju, koje se hvali ’Oktoihom’ Ivana Crnojevića, nema više ćirilice”, rekao je Amfilohije. „Sada je novi jezik neka čirgilica. Čirgilica i ćirilica nisu iste azbuke i nisu to dva ista naroda koji menjaju svoje pamćenje, svoju dušu, svoju savest. Onaj koji prekida svoje pamćenje i svoju vezanost za svoje pretke, taj se iskorenjuje iz maslinovog drveta i ploda doneti neće”, upozorio je mitropolit.
Navodeći kao novi jezik „čirgilicu”, mitropolit je aludirao na Adnana Čirgića, jednog od autora pravopisa i gramatike crnogorskog jezika.
Amfilohije je, nakon obraćanja građanima, novinarima kazao kako je njegova kletva uoči Božića jezik ljubavi. On je negirao da je ono što je govorio u Baru i Podgorici na Badnji dan, kada je prokleo svakoga ko želi da sruši limenu crkvu na Rumiji, a predsednika Demokratskog saveza Mehmeta Bardhija uporedio s „Turcima koji su srušili časni krst”, nije jezik mržnje, nego „jezik ljubavi i najdublje brige o duhovno najslabišnijim”.
Vernike je ispred Crkve Svetog Đorđa zabavljala Jelena Tomašević. Među okupljenim građanima vijorile su se trobojke, a dočeku su prisustvovali predstavnici prosrpskih opozicionih partija, kao i savetnik predsednika Srbije, Mlađen Đorđević.
Svečani doček Pravoslavne nove godine organizovali su pravoslavna Mitropolija crnogorsko-primorska i crkvena opština Podgorica. Organizovani dočeci pravoslavne Nove godine na otvorenom u glavnom gradu Crne Gore počeli su 1998. godine.

Prodaja vila zbog paparaca
Nakon porodičnog pakla kroz koji je prošao posle burnog raskida od mlade ruske umetnice Oksane Grigorijeve, glumac Mel Gibson, kao da je mir pronašao u trgovini nekretninama. I to samo svojim, kojih ima na svim meridijanima.
Ogromno bogatstvo koje je stekao Mel je najviše ulagao u elitne nekretnine. Milionska vila u Malibuu u Kaliforniji, nekoliko nekretnina u Kostarici, njegovo privatno ostrvo Mago blizu Fidžija, Montana ranč u SAD, Tjudor vila u Konektikatu u SAD – samo su deo ogromne „imperije” raskošnih kuća u vlasništvu glumca.
Međutim, počev od 2007. počela je njihova velika rasprodaja. Razlog je u tome što je većina kuća postala stalna meta paparaca, koji su Mela „lovili” gde god bi krenuo na odmor. Ali, svojim izjavama o rasizmu, oduzimanjem vozačke dozvole zbog alkohola, pa i razvodom pred očima svetske javnosti samo je dolivao ulje na vatru i povećao „glad” medija o tome koji će sledeći skandal na priredi...
Prva na redu za prodaju bila je vila u Malibuu. Na njoj je Gibson zaradio čistih šest miliona dolara. Otišla je za 30, a kupljena je od glumca Dejvida Duhovnija za 24 miliona. Potom je prodao ranč u Australiji za šest miliona dolara, a onda i Montana ranč u SAD, posed od neverovatnih 180 kvadratnih kilometara zemljišta. Sledeći  je na red došao Tjudor ranč. Njega je, davne 1994. godine, kupio za devet a prodao nedavno za čak 40 miliona dolara nepoznatom kupcu! Od svih poseda ovaj je najluksuzniji. Ima nepreglednih 15.800 kvadrata stambenog prostora, 15 spavaćih soba, 18 kupatila. Nalazi se na 77 hektara. Ima i ribnjak, brvnare, staklene bašte, zelenilo od kojeg je skrojen pravi lavirint i posebno osoblje koje se 24 časa nedeljno, 365 dana u godini stara da sve ovde bude „pod konac”.
Za svoj lični krov nad glavom Mel i dalje bira raskošne i luksuzne objekte znajući da će ih, kada mu dosade, moći da ih dobro proda.

Andrić i Mutevelići ponovo među nama
Navršava se 50 godina od dodele Nobelove nagrade Ivi Andriću za celokupno književno stvaralaštvo u kojem centralno mesto zauzima roman „Na Drini ćuprija”. Ovaj istorijski događaj se već obeležava prigodnim svečanostima i besedama na svim stranama rasparane Jugoslavije koje se još uvek otimaju oko Andrića kao najveće dragocenosti iz još nepodeljene zaostavštine.
Upravo ovih dana, kao da je dopisan Andrićevom rukom, u Užicu se odigrao nesvakidašnji protest užičkog hirurga dr Edina Mutevelića, koji se, zajedno sa šestoro svojih pacijenata kojima su iz različitih razloga danima odlagane operacije, zatvorio u pripremnoj sali hirurškog bloka. Uprava Zdravstvenog centra u Užicu kaznila je dr Mutevelića suspenzijom, jer je bez ovlašćenja govorio za medije. Poznati i omiljeni užički hirurg ponovo je javno negodovao, izjavljujući da je tom sramotnom kaznom povređeno njegovo ustavno pravo na slobodno izražavanje mišljenja.
Ovaj neobičan događaj ima i svog neobičnog, glavnog junaka, potomka čuvene porodice Mutevelić, čijim predstavnicima – Daut-hodži i Ali-hodži, Andrić posvećuje najlepše stranice svog romana. Članovi te porodice, inače jedne od najstarijih i najuglednijih u višegradskoj kasabi, nikada se nisu isticali velikim imetkom već čestitošću, tvrdoglavošću, istinoljubivošću, odvažnošću i nepotkupljivošću.
Najstariji član njihove kuće bio je Daut-hodža Mutevelić, čuvar i upravljač Mehmed-pašinog vakufa u kasabi, koji je vodio brigu o čuvenom Kamenitom hanu, pored još čuvenijeg mosta na Drini u Višegradu. Daut-hodža je krajem 17. veka, kada se turska vojska povlačila iz Mađarske, činio sve da han spase i očuva u životu. Potrošio je sav svoj imetak, potom se i zaduživao kod rođaka, da bi održao u životu nadaleko znamenitu, skupocenu zgradu.„Taj mudri i pobožni, tvrdoglavi i uporni čovek, koga je kasaba dugo pamtila, nije se ničim dao odvratiti od svog bezizglednog napora. Radeći predano, on se odavno bio pomirio sa saznanjem da je naša sudbina na zemlji sva u borbi protiv kvara, smrti i nestajanja, i da je čovek dužan da istraje u toj borbi i onda kada je potpuno bezizgledna (...)
Kad već nije mogao da plaća nadničare, on je sam, onako star, svojim rukama plevio korov oko hana i vršio manje opravke na zgradi. Tako ga je i smrt zatekla, jednog dana kad se bio ispeo da popravi popuzli crep na krovu...”
Iako je Kameniti han postao samo ruševina („istopio se kao da je od voska”, reći će Ali-hodža), a od vezirove zadužbine ostao samo most, Mutevelićima je ostalo njihovo porodično ime kao ponosna uspomena na zvanje koje su godinama časno vršili. A ono je podrazumevalo brigu za most i odgovornost za njegovu sudbinu.
Dve stotine godina od Daut-hodžine smrti, u Višegradu je živeo jedan od njegovih potomaka – Ali-hodža Mutevelić, nesumnjivo glavni junak čuvenog Andrićevog romana. Ali-hodža je oduvek bio čovek svoje glave i odvojenog mišljenja, uvek i u svemu. Njegov život je bio neraskidivo vezan za Mehmed-pašin most u Višegradu, koji je čuvao i gledao kao najlepšu i najdragoceniju božju tvorevinu. Kroz Ali-hodžinu priču, Andrić opisuje nastanak prve ćuprije na svetu. Kada je Alah stvorio ovaj svet, zemlja je bila ravna i glatka kao najlepša tepsija. Šejtanu (đavolu) bi krivo na takvom božjem daru, pa je onako svežu, još nedopečenu, noktima izgreba što je mogao više i dublje. Nastadoše reke i provalije koje odvojiše ljude jedne od drugih i onemogućiše im kretanje, pa Alah posla svoje meleće (anđele) da pomognu ljudima. Meleći raširiše krila iznad izgrebanih lica božje zemlje i narod poče prelaziti preko njih sa jedne strane na drugu, naučivši od anđela i kako se grade ćuprije. Zato je posle česme najveći sevap sagraditi ćupriju i najveća grehota dirati u nju...
Ali-hodžin život je protekao u otporu prema tuđim, sumnjivim ili nametnutim idejama, osvajački nasilnim verama i shvatanjima, svemu što je novo i strano, zbog čega se nikakva promena u kasabi nije mogla dogoditi a da se prethodno nije obila o njegovu glavu. Ispostaviće se da je gotovo uvek bio u pravu.
I kad se 1878 g. odlučno i prkosno suprotstavio oholo ratobornom i razmetljivom Karamanliji koji je razjareno pozivao višegradske kasabalije u bezizgledan boj protiv nadirućih i nadmoćnih Austrijanaca, zbog čega je probodenog uha bio prikovan za gredu na mostu i tako sramno i bolno dočekao nove gospodare. I kad je podozrivo i zloslutno zagledao zeleni šator i gvozdeni kapak na mostu ispod kojeg su Austrijanci postavili eksploziv i, povlačeći se, aktivirali ga, presekavši most preko sedmog stuba, posle čega je od neverice, užasa i tuge za pogubljenim mostom prepuklo i Ali-hodžino izranavljeno srce.
Pre nego što će izdahnuti, Ali-hodža je grozničavo zaključio „Ko zna? Može biti da će se ova pogana vera što sve uređuje, čisti, prepravlja i doteruje da bi odmah zatim sve proždrla i porušila, raširiti po celoj zemlji; možda će od vascelog božjeg sveta napraviti pusto polje za svoje besmisleno građenje i krvničko rušenje, pašnjak za svoju nezajažljivu glad i neshvatljive prohteve? Sve može biti. Ali jedno ne može: ne može biti da će zauvek nestati velikih i umnih a duševnih ljudi koji će za božju ljubav podizati trajne građevine, da bi zemlja bila lepša i čovek na njoj živeo lakše i bolje. Kad bi njih nestalo, to bi značilo da će i božja ljubav ugasnuti i nestati sa sveta. To ne može biti.”
Kao što ne može biti da dr Edin Mutevelić, prepoznatljivi izdanak ugledne i čestite porodice Mutevelića, koji kao da je mistično dopisan, izašao iz najvećeg Andrićevog romana, upravo sada, posle više od 300 godina trajanja svojih svetlih predaka, u dugo iščekivanom, još neprevrelom vremenu demokratije, bude zauzdavan, ućutkivan i kažnjavan.
I to zbog poštovanja i ljubavi prema drugom, u nevolji. Kao pravi mutevelija, dostojan naslednik Daut-hodže i Ali-hodže Mutevelića.

Viljnus zbog NATO samita kao tvrđava, sistemi Patriot usmereni ka Kaljiningradu
VILjNUS – NATO je pretvorio Viljnus, prestonicu Litvanije, u tvrđavu branjenu naprednim oružjem kako bi zaštitio američkog predsednika Džozefa Bajdena i druge lidere Alijanse na samitu sledeće nedelje, koji se održava 32 kilometra od litvanske granice sa ruskim saveznikom Belorusijom.
Više od 3.000 litvanskih vojnika brinuće o bezbednosti samita NATO-a u Viljnusu.
Šesnaest NATO saveznika poslalo je ukupno oko 1.000 vojnika da obezbeđuju dvodnevni samit 11. i 12. jula, koji se održava samo 151 km od same Rusije, prenosi Rojters.
 Mnogi od njih su poslali i napredne sisteme protivvazdušne odbrane koji nedostaju baltičkim državama.
„Bilo bi više nego neodgovorno da naše nebo bude nezaštićeno u trenutku kada Bajden i lideri 40 zemalja stižu“, rekao je predsednik Litvanije Gitanas Nauseda.
Nemačka je rasporedila 12 raketnih sistema Patriot, koji se koriste za presretanje balističkih i krstarećih raketa ili ratnih aviona.
Španija je dopremila sistem protivvazdušne odbrane NASAMS, Francuska šalje samohodne haubice Cezar, i uz Finsku i Dansku raspoređuje vojne avione u Litvaniji.
Ova zemlja je, uz Britaniju, isporučila sredstva protiv bespilotnih letelica.
Poljska i Nemačka su poslale snage za specijalne operacije pojačane helikopterima.
Drugi šalju opremu za borbu protiv bilo kakvih potencijalnih hemijskih, bioloških, radioloških i nuklearnih napada.
Litvanski predsednik vidi ove akcije saveznika kao potvrdu da je potrebno da NATO hitno uspostavi stalnu protivvazdušnu odbranu u baltičkim državama.
„Razmišljamo o tome šta će se desiti nakon završetka samita i radićemo sa saveznicima na stvaranju rotirajućih snaga za trajnu vazdušnu zaštitu“, rekao je on novinarima.
U selima pored beloruske granice, meštani su saopštili Rojtersu da se osećaju potpuno bezbedno, uprkos ponudi Minska da se tu nakon pobune smeste ruske plaćeničke trupe Vagner grupe i rusko nuklearno oružje.
Na aerodromu u Viljnusu, osam nemačkih raketnih bacača Patriot raspoređeno je sa cevima usmerenim u pravcu ruskog Kalinjingrada, a još dva prema Belorusiji.
„Znate gde se nalazite geografski i prilično dobro znate odakle pretnja dolazi. Litvanija je tražila od nas zaštitu samita, a takođe je NATO tražio pomoć od Nemačke. Ovo je naš odgovor“, rekao je potpukovnik Štefen Lib, komandant jedinice Patriota.
Litvanija je utrostručila jedinice pogranične straže na beloruskoj i ruskoj granici tokom leta, uz oficire iz Letonije i Poljske.
Dve zemlje su takođe poslale policiju da pomogne u patroliranju po Viljnusu.
Gradonačelnik Viljnusa je preporučio stanovnicima da odu na odmor van grada, ako žele da izbegnu gužve u saobraćaju, jer će veliki delovi centra prestonice biti zatvoreni tokom samita.
Kako javlja izveštač Tanjuga, deluje da su građani poslušali apel gradonačelnika, s obzirom na to da je na ulicama prisutan mali broj ljudi, policija patrolira i povremeno prolaze vozila pod njenom pratnjom.
Grad je okićen zastavama Litvanije, Ukrajine i NATO-a.

Zemljotres jačine 5,6 stepeni po Rihteru pogodio Tajvan
Zemljotres jačine 5,6 stepeni po Rihterovoj skali pogodio je danas Tajvan, saopštio je američki Geološki zavod.
Epicentar zemljotresa bio je 87 kilometara istočno od grada Hengčuna sa oko 31.200 stanovnika.
Do sada nema izveštaja o eventualnim žrtvama ili šteti.
Nije izdato upozorenje na cunami, preneo je Tas, prenosi Tanjug.

Petković: Svečlja kriminalizacijom Srba opravdava prisustvo parapolicije
Direktor Kancelarije za Kosovo i Metohiju Petar Petković ocenio je danas da je pokušaji ministra unutrašnjih poslova privremenih prištinskih institucija Dželjalja Svečlje da kriminalizuje Srbe sa severa KiM imaju za cilj da opravdaju, kako je naveo, protivpravno prisustvo parapolicijskih jedinica, „gde danonoćno terorišu srpski narod”.
„Lažni ministar, a pravi nasilnik i ekstremista Dželjalj Svećlja, zajedno sa njegovim okupacionim falangama preobučenim u odela Kosovske policije, jedini su kriminalci na severu Kosova i Metohije i tu nemaju šta da traže”, naveo je Petković u saopštenju. Poručio je da bi bilo najbolje da Svećlja „pođe od sebe i optužnice koja je godinama podignuta protiv njega zbog napada kamenicama na pripadnike tzv. Kosovske policije, ali i zbog prevrtanja vozila misije Euleks”.
Dodao je da bi Svećlja, umesto što „nezakonito da privodi Srbe navodnom poznanju pravde i prava”, trebalo prvo sam da prestane da beži od tog istog prava i pravde.
„Da li je sprovođenje reda i zakona to što je kukavički poslao svoje falange da duge cevi uperuju u sina predsednika Aleksandra Vučića zbog jedne majice? Da li je vladavina prava kada Kurtijevi specijalci pucaju u leđa Dragiši Galjku, Miljanu Deleviću, Milanu Jovanoviću, braći Stojanović iz Gotovuše? Ili, kada brutalno pretuku srpsku decu Daru i Kristijana”, zapitao je Petković. Naglasio je da „hibridni rat koji Svećlja kukavički vodi iz Prištine protiv svega srpskog i posebno severa Kosova i Metohije”, rezultirao time da „nema tog čestitog Srbina koji bi ni javno ni tajno pristao da bude alibi Svećlji u njegovoj bolesnoj opsesiji okupacije severa i proterivanja Srba sa Kosova i Metohije”.
„To mu nikada neće uspeti”, poručio je Petković. Svečlja je ranije danas u intervjuu portalu Košev rekao da nije protiv srpskog naroda, već, kako tvrdi â€žšovinističkih projekata Srbije i kriminalaca”.

Ferstapen: Srećan sam što smo pobedili 11. put uzastopno
Vozač Red Bula Holanđanin Maks Ferstapen izjavio je danas da je srećan što je svom timu doneo pobedu na Velikoj nagradi Velike Britanije u šampionatu Formule jedan, prenosi Bi-Bi-Si.
Ferstapen je Red Bulu doneo 11. uzastopnu pobedu u Formuli 1, čime je ovaj tim izjednačio 35 godina star rekord Meklarena..
„Naravno da sam vrlo srećan što smo opet pobedili. Tu mislim i na 11. uzastopnu pobedu za ekipu. Mislim da je to prilično neverovatno, ali danas nije bilo tako jednostavno”, rekao je Ferstapen, koji je u Silverstonu stigao do šeste uzastopne pobede ove sezone.
Vozač Red Bula je ove godine zabeležio osam pobeda. Drugo mesto na VN Velike Britanije pripalo je vozaču Meklarena Landu Norisu.
„Veliko hvala celom timu napravili su neverovatan posao. Ništa od ovoga ne bi bilo moguće bez napornog rada koji su uložili. Stavili su me na tvrde gume, ne znam zašto - još su nejasni po pitanju nekih stvari”, rekao je Noris.
Vozač Mercedesa Luis Hamilton je stigao do trećeg mesta u Silverstonu.
„Hvala svima koji su me podržavali. Osetio sam energiju, osetio podršku i to je takođe razlog zašto smo se vratili ovde”, izjavio je Hamilton.
Prvo mesto u generalnom plasmanu vozača drži Ferstapen sa 255 bodova, dok je njegov timski kolega Serhio Peres osvojio 156.
Naredna trka u šampionatu F1 biće vožena 23. jula za Veliku nagradu Mađarske na stazi Hungaroring, prenosi Tanjug.

Na prelazu Gradina, na izlazu iz Srbije, čeka se četiri sata
Prema informacijama uprave granične policije u 17.15 časova, putnička vozila čekaju četiri sata na graničnom prelazu Gradina, na izlazu iz Srbije a na Preševu, na izlazu iz zemlje, putnička vozila i autobusi š zadržavaju 35 minuta, navode iz Auto-moto saveza Srbije (AMSS).
Teretna vozila najduže čekaju na Batrovcima, na izlazu iz Srbije i to dva sata dok se na prelazu Horgoš i Šid, na izlazu iz Srbije, zadržavaju 90 minuta.
Na ostalim graničnim prelazima nema dužih zadržavanja za sve kategorije vozila, prenose iz AMSS-a.

Tesla i Karađorđevići
Dr Oliver Subotić*
Dok sam iščitavao primarne izvore za potrebe pisanja knjige „Tesla: Duhovni lik”, imao sam prilike da se lično uverim u ono što su gotovo svi Teslini biografi u manjoj ili većoj meri uočili u njegovoj ličnosti, a to su izrazite „oscilacije” (neretko i protivrečnosti) u raznim temama. Ipak, primetio sam da postoji nekoliko tema u kojima, slikovito rečeno, ne postoje „sinusoide” i izražene „amplitude”, već isključivo „linearna funkcija”. Jedna od tih retkih tema gde Tesla pokazuje jasnu konstantu u stavovima je odnos prema srpstvu, Kraljevini Jugoslaviji i Kraljevskom domu Karađorđevića.
Nikola Tesla je tokom američkog perioda svog života postao izrazit kosmopolita, ostavši istovremeno srpski patriota. Tokom američkog perioda se formirao i kao ubeđeni srpsko-jugoslovenski monarhista, te je poput većine srpskih intelektualaca tog vremena vatreno podržavao koncept Kraljevine Jugoslavije i bio veliki poštovalac kraljevske loze Karađorđević. To poštovanje se već može uočiti u dostupnim dokumentima iz perioda Prvog svetskog rata, kada on izražava divljenje podvizima srpske vojske predvođene svojim nezaboravnim voždom, kraljem Petrom Prvim Oslobodiocem. Tako, povodom inicijative jeromonaha Nikolaja Velimirovića iz 1915. godine, da zajedno sa Mihajlom Pupinom i Pajom Radosavljevićem potpiše „Vidovdanski proglas” i pozove Srbe u SAD da pomognu svojim sunarodnicima na Balkanu, Tesla iznosi stav da bi taj apel američki Srbi najpre poslušali ako bi ga potpisala dva srpska kralja: Petar Karađorđević i Nikola Petrović.
Ličnost u kraljevskoj lozi Karađorđević, koju je Tesla posebno izdvajao, bio je kralj Aleksandar, koji ga je odlikovao Ordenom Jugoslovenske krune prvog stepena 1931. godine. Kralja Aleksandra je doživljavao kao vladara koji je uspeo da napravi snažnu državu (Kraljevinu Jugoslaviju) i ujedini tri balkanska naroda (Srbe, Hrvate i Slovence). U svom posmrtnom slovu Kralju Mučeniku, objavljenom 1934. godine u „Njujork tajmsu”, Tesla ovako zbori: „Poput Vašingtona, bio je sposoban i neustrašiv general koji je oslobodio svoju zemlju od ugnjetavanja; poput Linkolna bio je mudar i patriotski vođa koji je pretrpeo mučeništvo.” Tesla je, pritom, verovao da će mučenička krv kralja Aleksandra definitivno ujediniti narode Kraljevine Jugoslavije (što se, kao što je dobro poznato, nije desilo). Sa druge strane, strahovao je za jedinstvo mlade države, zbog čega je javno podsetio sve Hrvate i Slovence na činjenicu da je njihova sloboda kupljena cenom srpske krvi u Prvom svetskom ratu. Kralj Aleksandar je za Teslu bio i ostao ličnost koja zaslužuje da bude na „pijedestalu srpskih velikana” – pišući pozdravno pismo Srbima u Geriju (Indijana, SAD) uoči Drugog svetskog rata, on za kralja Aleksandra koristi epitete „Veliki” i „Mučenik”.
Kada je reč o kralju Petru Drugom Karađorđeviću, Tesla i prema njemu pokazuje odnos dubokog poštovanja i izrazite odanosti, približan onome koji je ukazivao kralju Aleksandru. U jednom pismu iz 1938. godine upućenom inženjeru Slavku Bokšanu, Tesla kralja Petra Drugog naziva „mladim orlićem iz gnezda velikog orla”, a Srbe u SAD javno poziva da budu odani mladom monarhu, koga naziva „zenicom u oku naroda”. On kralja Petra Drugog veliča u nekoliko javnih objava u SAD želeći mu mnoga leta. Na koncu, poslednji Teslin izlazak u javnost – tačno pola godine pred smrt – bio je osmog jula 1942. godine u hotelu „Njujorker”. On tada, već prilično ugroženog zdravlja, izlazi u pratnji svog sestrića, diplomate Save Kosanovića, da pozdravi kralja Petra Drugog. Mladi kralj je u to vreme bio u poseti SAD, sa ciljem da od predsednika Ruzvelta izmoli vojnu pomoć za generala Dragoljuba Mihailovića (koga je Tesla, po rečima čuvenog američkog istraživača Lelanda Andersona, smatrao za „simbol drevne srpske borbe za krst časni i slobodu zlatnu”). „Hrvatski glas” izveštava o susretu mladog monarha i Tesle, navodeći kako je genijalni pronalazač rekao da mu je kralj svojom posetom učinio najveću čast i da će mu to biti „najmilija uspomena”. Svoj uvodni govor kralju Petru Drugom Tesla je završio rečima: „Veličanstvo, Bog Vas blagoslovio!”. Prema Kraljevim memoarima, obojica su tokom rastanka plakala, a Tesla ga je otpratio podsećanjem na zaveštanje kralja Aleksandra: da čuva jedinstvo naroda Kraljevine.
Važno je ovom prilikom istaći da je Tesli bila apsolutna strana bilo kakva ideja Jugoslavije bez srpske krune na njenom čelu – ostao je odan kralju Petru Drugom Karađorđeviću i pored stalnih ubeđivanja okoline da pređe na stranu Tita i njegovih komunista, koji su se od samog početka rata spremali za revolucionarni prevrat i nasilno preuzimanje vlasti. O čvrstom Teslinom stavu prilično argumentovano piše Margaret Čejni, pozivajući se na hrvatskog profesora Bogdana Radicu, diplomatu Kraljevine Jugoslavije u SAD, koji je tokom rata prešao na Titovu stranu. Iz njene studije saznajemo da je Sava Kosanović bezuspešno pokušavao da privoli svog genijalnog ujaka da se od kralja okrene ka Titu. O svemu navedenom u svojim memoarima svedoči i Konstantin Fotić, ambasador Kraljevine Jugoslavije u SAD, koji navodi da je svaki pokušaj da se od Nikole Tesle izvuče bilo kakva poruka protiv Kralja Petra Drugog bila bezuspešna. Teslina odanost srpskoj kruni bila je do kraja života održana besprekorno.
Da li bi Tesla, da je danas među nama, od „linearne funkcije” skrenuo kao „sinusoidi” u navedenim temama? To je već domen pretpostavki. A ono što možemo pretpostaviti jeste da bi zbog gorkog iskustva Jasenovca, Jadovna i, na kraju, „Oluje” imao krajnje rezervisan stav prema nekoj novoj jugoslovenskoj ideji. Možemo slobodno pretpostaviti i to da bi se i danas zalagao za što bolje odnose Srba sa Hrvatima i Slovencima, koje je smatrao bratskim narodima. A ako ćemo suditi po ogromnom poštovanju koje je decenijama ukazivao Karađorđevićima – kao i ništa manjem poštovanju koje oni do dan danas ukazuju njemu – verovatno bi u naše vreme bio i počasni član Krunskog saveta.
*Osnivač Zadužbine „Petar Mandić”, dobročine ustanove koja neguje uspomenu na Tesline pretke

Teatrom vlada teror komercijalizacije
Trilogiju „Iz junačkog života građanstva“ ranoekspresionističkog nemačkog autora Karla Šternhajma ( 1878–1942), koja razobličava beskrupuloznost, gramzivost, licemerni moral, egoizam, rediteljka Iva Milošević postavlja na sceni „Ljuba Tadić“ Jugoslovenskog dramskog pozorišta. Ovo je ujedno prvo izvođenje nekog Šternhajmovog dela kod nas. Premijera je zakazana za petak, 21. januar.
Iva Milošević pripada generaciji uspešnih srpskih rediteljki, a pozorišnoj javnosti nametnula se suptilnim, originalnim scenskim rukopisom ( „Magično popodne“ V. Bauera, „Shopping& Fucking“ M. Rejvenhila, „Razvaljivanje“ N. Labjuta, „Zmijsko leglo“ V. Sigareva...) 
Napokon klasika na Vašem repertoaru. Do sada ste mahom radili provokativne savremene komade? Jeste li se umorili od avangarde?
Već duže vreme priželjkujem da radim klasiku, ali na svoj način.Kada ste pomenuli avangardu, komad koji sada radim u svoje vreme jeste bio avangarda, ali evo danas spada u klasiku. Drugim rečima, poželela sam da se kao reditelj oprobam na jednom slojevitijem i naizgled hermetičnijem materijalu. Da pokušam da jednu kompleksniju pozorišnu formu učinim živom, uzbudljivom, ubojito aktuelnom. Tu vrstu izazova sam pronašla u komadimaKarla Šternhajma.
Da li ta vrsta dramaturgije posustaje na našim scenama? 
Ne bih rekla da u potpunostiposustaje, ali činjenica je da je sve manje velikih produkcija klasike. Srozala se intelektualna kondicija publike. Uzrok tome vidim i u najezdi do vulgarnosti banalizovanoj, umetnički jeftinoj i zanatski osrednjoj domaćoj popularnoj kulturi, tu prvenstveno mislim na televizijski igrani program, kojom su ljudi bombardovani i koja neminovno, takva kakva je, ispira mozgove ljudima i ulenjuje imintelektualni duh. Taj trend,nažalost,nije u potpunosti mimoišao pozorište, pa je u svesti ogromnog broja ljudi pozorište postalo institucijaod koje očekuju da ih zabavi, zaseni i još više relaksira u njihovoj intelektualnoj hibernaciji. Zabrinjavajuće je koliko često u poslednje vreme čujem kako se neko raspituje za predstavu koja će da ga „odmori“.
 Predstava „Iz junačkog života građanstva“ Karla Šternhajma progovara o ljudskoj potrebi da zarad osvajanja moći gazimo sve pred sobom. Zašto je ovaj malo poznati pisac iz prošlog vremena kod nas sada tako aktuelizovan i bitan?
Trenutno se naša slika stvarnosti i duh vremena poklapaju sa Nemačkom uoči Prvog svetskog rata o kojoj je Šternhajm pisao. Sa gađenjem je nemilosrdno ismevao nesnosnu vulgarnost življenja svojih savremenika: površnih, samoživih, duhovno ograničenih, duboko frustriranih, ali iznad svega pohlepnih malograđana koje kroz život vodi isključivo nagon za osvajanjem moći, bogaćenjem i društvenim usponom.Ovo je slika sveta koju donosi trilogija„Iz junačkog života građanstva“, a koja obuhvata komade„Gaće”, „Snob” i„1913“. Kroz tri generacije porodice Maske pratimo uspon na društvenoj lestvici, od oca činovnika, preko sina bogatog industrijalca, do troje unuka koji su zahvaljujući činjenici da im je majka plemićkog porekla rođeni kao grofovi.Šternhajm je želeo da pokaže kako mali čovek ostaje mali i kada se popne visoko na društvenoj lestvici, i kako je njegove unutrašnje dimenzije nemoguće proširiti. Podsmevao se tome, ali na način koji ne dopušta publici da se oseti superiorno u odnosu na likove, već čini da se i sami prepoznaju kao saučesnici u jednom malignom društvenom poretku koji, istorija je pokazala, svaki čas dovede do rata, ili barem do velike krize, što je slučaj sa nama danas. Eto odgovora na pitanje o aktuelnosti Šernhajma danas. I naša lokalna stvarnost, kao i šira slika sveta u ovom trenutku, ukazuju na to da život koji svako od nas živi, sviđalo se to nama ili ne, kroji udružena pohlepa miliona i miliona građana širom planete. Šternhajm je ironičan u pogledu junačkog u građanima. Građanstvo o kojem on govori daleko je od građanskih vrednosti za koje se borila Francuska revolucija. Jasno je da ni aktuelna svetska kriza neće na duge staze promeniti ovakvo stanje sveta. Neće probuditi više empatije, senzibilnosti, ljudskosti.
I ovoga puta Vaš suprug reditelj Gorčin Stojanović potpisuje scenografiju. Ako se ne varamo, to je već 12 predstava koju zajedno radite. U čemu je ključ uspeha?
Gorčin kao scenograf ume sjajno dramaturški da odgovori na moje zahteve. Njegove scenografije podržavaju moju rediteljsku misao, omogućavaju mi da je kroz predstavu jasno saopštim i nadograđuju je. Isto to mogu da kažem i za muziku mog dugogodišnjeg saradnika i prijatelja, kompozitora Vladimira Pejkovića.
Reditelj Paolo Mađeli je pomenuto delo postavio u Hrvatskoj još osamdesetih godina prošlog veka. Zašto je ovaj pisac nepoznat? Zasluženo ili ne? Ima li još klasika koje ne poznajemo?
Šternhajm jednostavno nije prevođen na srpski jezik. Nemačka dramaturgija 20. veka je ogroman rasadnik fantastičnih dela i autora i očigledno se niko kod nas nije zainteresovao da igra ovog pisca. Mogući razlog je možda i to što je postavljati danas u Srbiji Šternhajma umetnički hrabro i riskantno,a iprodukcijski zahtevno. Vi ćete u našoj predstavi gledati tri komada i10 glumaca kojiigraju ukupno 24 uloge. To je u tehničkom, produkcijskom i umetničkom smislu zahtevan i ambiciozan pozorišni projekat.
Živimo u vremenu u kojem vlada teror uspeha. Kako se savremena teatarska scena u Srbiji nosi sa tim?
Nažalost, mislim da je pozorište u izvesnoj meri okuženo terorom komercijalizacije. Postoje pozorišta koja uspevaju da tome odole, ali pitanje smisla i svrhe pozorišta, pa i kulture u našem društvu je u velikoj krizi. Kao krivca za to vidimi kulturnu politiku vlasti koja je po mnogo čemu učinila da se kultura i umetnost shvataju kao nešto što mora biti isplativo, dakle komercijalno, a samim tim i populističko.
Pozorište je, po Vama, prostor za katarzu i intelektualni angažman. U isti mah i hram i dom. Kako se, kao reditelj, odnosite prema komentarima pojedinih kritičara da su se umorili od „dosadnih predstava”?
Dosadno je relativna kategorijai vrlo opasna reč kada se govori o pozorištu, jer može još više da stvori kod ljudi averziju prema teatru i da povlađuje primitivnoj potrebi da pozorište bude pitko i zabavno. Slažem se da se u našem pozorišnom životu često događaju manje uspele predstave, konvencionalne, mrtvačke, neuzbudljive, nedomašene... ali gotovo u svakoj predstavi je moguće pronaći barem jednu bravuru, jedno parče majstorstva zbog kojeg je vredelo kupiti kartu. Mislim da je u kontekstu današnje krize u koju je naša kultura zapala važnije raditi na tome da prosečan gledalac razvije više poštovanja za pozorišnu umetnost i sposobnost da razlikuje izuzetno od prosečnog, zanatsku solidnost od potpunog javašluka, a ne da se ohrabruje neznalačka arogancija.
Cirkus ne sme sebi da dozvoli da bude dosadan, a pozorište nije obavezno da razmišlja na taj način. Pozorište ima pravo da promaši, da izneveri očekivanja, ali nema pravo da podilazi, da se dodvorava i da samo sebe degradira.
Pre nekoliko godina postavili ste dramu „Fedrina ljubav”. Zašto smatrate da je sazrelo vreme za novu Saru Kejn? Koji njen komad najbolje korespondira sa našim sadašnjim trenutkom?
 Kada se Sara Kejn pojavila na svetskoj sceni kao svež, novi pisac izazvala je tektonske poremećaje i uzdrmala duboko i publiku i ljude koji se bave pozorištem. Napravila je izvesnu vrstu revolucije i uzburkala ustajalu vodu koja se svaki čas uspostavlja na umetničkoj sceni.Tada je potrebno da se desi nešto novo, sveže, što će iščašiti i publiku i umetnike iz osećanja udobnosti. Mislim da je osećaj udobnosti poguban za umetnost. Mnogo je bolje da nas nešto žulja i da se trudimo da kod drugih izazovemo nemir nego mir.

Vaclav Klaus, Evropa i EU
Sledećih dana u posetu Srbiji dolazi češki predsednik Vaclav Klaus, jedan od njenih prijatelja i veoma zanimljiva politička ličnost koja malo koga ostavlja ravnodušnim. U moru bezličnih političara koji ponavljaju uobičajene parole Klaus deluje kao visoki intelektualac kritičke orijentacije. Ima svoje mišljenje o svim bitnim savremenim problemima i uopšte ga ne krije.
Po ubeđenju je klasičan liberal: budući da potiče iz bivše komunističke zemlje, izuzetno mu je stalo do zaštite sloboda, i pojedinca i nacionalnih država, i ne prihvata njihovo ograničavanje ni iz kakvih razloga, a posebno ne onih loših. Kao ekonomista, zastupnik je slobodnog tržišta i protiv širenja državne regulacije. Razmišlja strateški i razvija prijateljske odnose sa Rusijom i Kinom, što mu se ponegde zamera, jednako kao i protivljenje proglašenju nezavisnosti Kosova i celoj politici prema Srbiji povodom Kosova. Ne veruje ni u savremenu mantru globalnog zagrevanja ljudskog porekla i time izaziva kritiku moćnog ekološkog lobija.
Ono što Klausa najviše razlikuje od većine kolega ne samo iz istočne, veći zapadne Evrope jeste složen stav prema Evropskoj uniji. Nazivaju ga često evroskeptikom, što, precizno govoreći, nije tačno. On jeste skeptik prema Evropskoj uniji onakvoj kakva je i u kom se pravcu razvija, ali ne i generalno prema ideji evropskog povezivanja.
Klausovi stavovi prema evropskim temama najjasnije su izraženi u knjizi Evropa i EU, koja je prošle godine objavljena i u srpskom prevodu. Radi se o zbirci tekstova nastalih u rasponu od gotovo dve decenije, pisanih različitim povodima i namenjeni različitoj publici.
Osnovna tema za Klausa je suštinski karakter Evropske unije: šta se hoće od političke integracije i da li je ona linearan proces koji će sve više napredovati u svim oblastima do stvaranja centralizovane države ili ne. U toj večnoj dilemi između nemačko-francuske orijentacije na produbljivanje i britanske na proširivanje EU Klaus je svakako na strani ovih drugih.
Klaus ne želi evropsku superdržavu koja bi se nosila sa američkim ili azijskim izazovima, već očuvanje nacionalnih država u svoj njihovoj različitosti. Ne prihvata evropsku federaciju u kojoj se postojeće države suštinski svode na federalne jedinice ili čak regione, budući da to podrazumeva nasilnu unifikaciju, homogenizaciju, standardizaciju evropskog prostora, već želi očuvanje identiteta svake države i svakog naroda.
Posebno mu smeta briselska birokratija. Prvi razlog je njena izrazita regulatorna ambicija, tj. neliberalna težnja da se reguliše socijalni i ekonomski život u velikoj meri – od tzv. socijalnih prava, koja narušavaju opšta ljudska, građanska, do trgovinskih, industrijskih i sličnih antitržišnih politika. Drugi razlog je njen demokratski deficit, odnosno činjenica da se ne bira na izborima nego imenuje. To što nema demokratski legitimitet čini je neodgovornom građanima i narodima Evrope, a što je usmerava na nepolitičko, tehničko i pragmatičko delovanje, uz negiranjeklasičnih političkih mehanizama. I treće, nervira ga nametnuta politička korektnost, gde se slobodno kritičko preispitivanje puta kojim ide Evropa predstavlja kao izdaja evropskih ideala, a onaj ko to pokuša kao čovek opasan po interese građana.
I šta je Klausov cilj? Kako reče, Evropa ekonomske slobode, Evropa malih vlada koje ne proširuju svoju moć, Evropa bez državnog paternalizma, Evropa bez pseudomoralističke korektnosti, Evropa bez intelektualističkog snobizma i elitizma, Evropa bez nadnacionalnih i celokontinentalnih ambicija. Jedna liberalna, kosmopolitska Evropa oslonjena na evolutivnu integraciju, što znači na slobodu kretanja ljudi, robe i kapitala, na konkurenciju pravila, politika i zakona, pa i konkurenciju kultura i obrazaca ponašanja. Zasnovanu na saradnji i prijateljstvu, bez svemoćnog Brisela i nepotrebne unifikacije.
Istorija je, bar za sada, izgleda dala za pravo Klausu. Projekt evropskog ustava je neslavno propao, a usvajanje njegove razvodnjene verzije bilo je moguće samo nedemokratskim izbegavanjem referenduma. Tekuća finansijska kriza ogolila je slabosti konstrukcije Evropske unije. Ponovo se otvaraju pitanja identiteta EU i principa na kojima (bi trebalo da)počiva. Evroentuzijazam je splasnuo i sve više ih se pita hoće li ovakva Unija preživeti ozbiljne izazove.

Saradnici sunca – carskim rezom
Mene nije iznenadio tekst „Saradnici sunca se ponovo rađaju“, jer sam ga ja izmamio iz „tastature“ Pop D. Đurđeva, direktora Zmajevih dečjih igara. Nekim kolegama sam tekst poslao elektronskom poštom, i oni su meni svoje mišljenje tako poslali. Neke sam usmeno pitao šta misle, da li da otvaram temu osnivanja udruženja pisaca za decu, pa sam dobio i njihove odgovore. A sasvim u skladu sa svojim domaćim seljačkim vaspitanjem, ugrađenim u tokove moderne mangupske demokratije, ponudio sam svoje stavove i javnosti, objavljujući ih u „Politici”.
Kolega Đurđev se odnekud našao pogođenim.
Meni jeste bio cilj da malo razbudim svesti i savesti, da izmamim argumente za trezveno promišljanje o statusu stvaralaštva za decu u Srbiji, a ne nikako da „prikazujem literaturu za decu u prilično ružnom svetlu“. Da pozovem kolege na ustanak, da sačuvamo autoritet stvaralaštva za decu koji su nam obezbedili Vučo, Desanka, Ćopić, Radović, Lukić, Antić... Da damo krila mladima, obdarenima, da uzlete. Dakle, ništa pro domo sua, jer ja sam svoje odguslao, nego upravo zbog onih rođenih „između pedeset i neke i sedamdeset i neke“, koje Đurđev brani od Radovića i mene.
Ali da krenemo od početka.
Đurđev piše: „Nejasno je otkud informacija da se Zmajeve dečje igre pridružuju predlogu da se pomenuto udruženje osnuje...“ „Čak ni ja lično nisam bio za osnivanje udruženja pisaca za decu...“ „Ideja o osnivanju tog udruženja krčka se već neko vreme...“ Dakle, iz ovih izvoda se lepo čita da nije „nejasno“, nego ne može biti jasnije otkud ta ideja. Kad se već „krčkala“ neko vreme zašto Zmajeve dečje igre (u daljem tekstu ZDI), ili Pop Đurđev lično, ili ti mladi pisci „kojima je dosadilo...“ nisu javno o tome progovorili, nego je to morao da uradi Ršum, „starac Fočo od stotinu ljeta“? Da ne zaboravimo da bi ZDI, kao institucija, morale da se pozabave ovakvim problemima, dilemama i temama, sudbonosnim za stvaraoce i stvaralaštvo za decu. Umesto da prednjače, one kaskaju za problemima i dilemama! A istina govori da se pravi uspeh ne postiže otaljavanjem problema i dilema nego korišćenjem novih ideja i šansi!
U ime te istine ja sam godinama tražio od Pop D. Đurđeva da pozove „pisce iz lektire“ (moj tadašnji izraz za D. Maksimović, D. Radovića, D. Lukića, M. Alečković, M. Danojlića, D. Erića, Lj. Ršumovića...) i sa nama porazgovara o jednoj jedinoj temi: Kako unaprediti rad ZDI? Obećavao je, nije održavao obećanja i dogurao je da se sad sprda sa „piscima iz lektire“ trpajući ih u nekakav izmišljeni sukob sa „novim snagama koje su stasale i stasavaju...“ Nije svestan da to vodi u nove nevolje. Zaboravlja da najveće nesreće nisu nastajale iz sukoba pravde i nepravde, nego iz sukoba dve pravde! Podmeće da „kolege rođene između dva svetska rata“ imaju „dobro uhljebljenje, sinekure i nacionalne penzije...“ I još „mnogo toga“ što nemaju „rođeni između pedeset i neke i sedamdeset i neke“. Žalosna insinuacija, da nije smešna! Prevideo je, recimo, da bi „nove snage“ dobile „nacionalne penzije“ moraju prvo da budu penzioneri, sa godinama staža ili godinama života!
A onda nam se servira priča o nagradi Udruženja književnika Srbije koja nosi ime Mihaila Ćupovića, za koju prvi put čujem! Ja već godinama nisam član UKS i o tome pojma nemam. Pitam se zašto P. D. Đ. pominje tu nagradu? Onda mi on sam daje odgovor: „Napravite anketu među piscima pa ćete videti da više od polovine, pod uslovom da nisu Zlatiborci, nemaju pojma ko je dotični...“ Ko maca oko vrele kaše, P. D. Đ. nagoveštava da je to neka moja „ujdurma i zvrčka“, jer sam i ja Zlatiborac!
Inače, u većem delu svog teksta Pop D. Đurđev se slaže sa mnom: „Otkud toliko skribomana i epigona u cehovskoj organizaciji pisaca...“ „Niko više ni za čiju ideju neće da izgara, ma kako ona bila dobra...“ „Svako ima pravo na svoj san, ali ako želi da ga dosanja i pretvori u javu moraće to sam...“ Posle ove rečenice sećanje me odvede u sedamdesete godine, kada se rodila ideja o Institutu koji bi se bavio fenomenima i tajnama detinjstva, koji bi se zvao ZMAJ i nalazio se u Novom Sadu. U to vreme direktor ZDI bio je Draško Ređep i podržao je svesrdno ideju. ZDI bi bile i ostale manifestacioni deo Instituta, koji bi izrastao u naučnu ustanovu. Čak su i neke pare obezbeđene tada za tu ideju. A onda se dogodilo da su ZDI objavile knjigu Miće Danojlića „Ovde potok, onde cvet“, koju su politički i borački jurišnici napali i primorali ZDI da uništi svoje izdanje. D. Radović, B. Ćosić, B. Crnčević. M. Danojlić i ja prestali smo da dolazimo na ZDI. Ova četvorica pre mene nikad više nisu, ali ja sam posle 15 godina počeo dolaziti, jer sam dobio obećanje da će se ZDI izviniti deci i M. Danojliću za ono što su učinile. Nisu ispunile obećanje, pa mene ponovo nema na ZDI. Toliko o „hrabrosti i poštenju“ koje P. D. Đ. pominje na kraju svog teksta. Doduše, on hrabrost i poštenje pominje povodom moje (narodne) izreke „reći popu da je pop, a bobu da je bob“, umislivši da narodna izreka govori o njemu („pop“), poredeći ga sa sunđerom iz crtaća („bob“), što ne može ni u snu da se dovede u vezu.
Što se tiče Saradnika sunca i Akademije koja bi se tako zvala, to je ideja koja se oslanja na onu davnu ideju o Institutu! Ona se još „krčka“ i jasno je da je to moj (i ne samo moj) davnašnji san, ali od koga ne odustajem i voleo bih da ga ostvarimo zajedno: Zmajeve dečje igre, nove snage i pisci iz lektire! Naravno, uz neophodnu, famoznu „političku volju“!
A ako to, iz bilo kog razloga, ne bude moglo, Bog će pomoći pa ću ga ostvariti sam, pre ili posle mog preseljenja u večna lovišta!

Likovi iz starih istorijskih čitanki
Iako istorija kao konvencionalno shvaćena tema nesumnjivo više nije najdominantnije obeležje savremenog srpskog romana, ona se i dalje pojavljuje u delima naših značajnih autora. Ali, za razliku od prethodnih godina, stvaralačka interpretacija istorije pokazuje značajno odstupanje od negdašnjih narativnih i idejnih modela i ulazak u znatno šire i relaksiranije postavljeno interpretativno polje. Tako smo u 2010. mogli da čitamo romane u kojima je istorija, na primer, bila interpretirana kao negativna utopija (Sreten Ugričić, „Neznanom junaku“), kao parodija i kriminalistički roman (Vule Žurić, „Nedelja pacova“), kao analitička rekonstrukcija epohe (Aleksandar Novaković, „Vođa“) ili kao porodična priča (Slavoljub Stanković, „Split“).                    
Svi srpski stereotipi
Ugričićevi junaci referiraju na ličnosti iz naše istorije i mitologije i nalaze se u oneobičenom svetu Srbije koja živi anestezirana stegama totalitarne diktature i diktatora koji kontroliše sve do čega misao seže
Sedamnaest godina nakon objavljivanja romana „Maja i ja i Maja“ Sreten Ugričić je objavio novi roman – „Neznanom junaku“ (Laguna) u kojem je na umetnički način pokušao da sublimiše niz problema kojima se, između ostalog, i esejistički bavio u prethodnoj deceniji. Reč je, naravno, o društveno-kulturno-političkom kontekstu i obrascima koji su doveli do toga da Srbija bude dugogodišnji evropski izopštenik. Zato se u svom novom delu Ugričić poigrava upravo tim tradicionalnim obrascima, podvrgavajući ih radikalno drugačijoj interpretaciji. Roman je napisan kao negativna utopija, sasvim uslovno smeštena u Srbiju 2014. godine, ali niti vrlo difuzne i višestruko isprepletane radnje (ovaj termin koristim u uslovnom značenju zbog skokovite asocijativnosti koja rukovodi Ugričićev tekst) sežu do Vidovdana 1914. i tako zatvaraju simbolički stogodišnji krug. Katkad zlokobni i karikaturalni, katkad bajkoviti i fantazmagorični, Ugričićevi junaci referiraju na ličnosti iz naše istorije i mitologije i nalaze se u oneobičenom svetu Srbije koja živi anestezirana stegama totalitarne diktature i diktatora koji kontroliše sve do čega misao seže. Sve srpske tradicionalne stereotipe i vrednosti koje su u prethodnom veku imale presudan uticaj na formiranje našeg društva (Vidovdan, crkva, hrabrost, poštenje, slobodarstvo itd.) Ugričić gleda iz neobičnih pozicija ili iz pozicije opozita te ih na ovaj način izlaže kritici, analizi i neretko podsmehu – pre svega zbog potpune apatije i pokornosti autoritetu svake vlasti koja vlada u svetu njegove knjige. Ipak, jasna i višestruko naglašena fikcionalizacija, dijaboličnost i distorzičnost slike romaneskne Srbije, kao i odsustvo želje da se konstituiše realistička priča, ali i stalno samoparodiranje samog pripovedača i njegovih pozitivnih junaka, umnogome oslobađaju ovaj roman od isključivo društvenog aktivizma (mada je sam autor to nedvosmisleno i želeo u određenoj meri) koji bi se iscrpljivao u odnosu na sada i ovde i otvara mogućnost za njegovu univerzalniju interpretaciju.
Razvoj jednog gnevnog crnorukca
Junak Novakovićevog „Vođe“ je oficir koji vodi srpske vojnike u borbama protiv Bugara, odlazećih Turaka u Makedoniji, kao i u bitkama u selima Albanije, okrutan i nemilosrdan kako prema protivnicima, tako i prema sopstvenim vojnicima, jer je za njega ljudski život bezvredan
Aleksandar Novaković se u romanu „Vođa“ (VBZ) opredelio za drugačiji pristup istoriji. Njegova knjiga je roman lika koji postaje svedok ali i simbol epohe u kojoj je delatan. Glavni junak je kapetan srpske kraljevske vojske Stojan Stamenković, a trenutak u kojem se radnja odvija je Vidovdan 1914. godine. Pijano teturajući od jedne do druge beogradske kafane, od Kalemegdana preko Terazija i Slavije do Voždovca, bežeći od utvara i stvarnih ljudi, Stojan se seća onoga što je doživeo boreći se u Makedoniji i Albaniji tokom 1912. i 1913. godine, istovremeno imajući vizije o onome što će se sa njim i zemljom dešavati do 6. aprila 1941. kada će nastradati u bombardovanju Beograda. Za razliku od Ugričićeve subverzivnosti u interpretaciji istorije koja je podjednaka i na planu forme i na planu sadržaja, Novaković se opredelio za drugačiji pristup temi. Njegovo pripovedanje poštuje realistički model naracije i on precizno i faktografski tačno opisuje epohu i događaje u kojima njegov junak učestvuje, a mnoge istorijske ličnosti sporedni su junaci ovog romana (Apis, Aleksandar Karađorđević, Jovan Cvijić, Slobodan Jovanović). Sam Stojan je crnorukac i učesnik balkanskih ratova i kao takav reprezentativan primer srpskog oficira koji je rukovodio ratnim operacijama u sukobima koje mi u našoj kolektivnom sećanju percipiramo kao pravedne i viteške. Uvid u njegovu svest, kroz unutrašnje monologe, jeste ono po čemu ova knjiga izlazi iz tradicionalnih okvira istorijske priče vezane za balkanske ratove i Prvi svetski rat. Naime, razgrađujući Stojanovu porodičnu priču, Novaković nam daje genezu razvoja jednog gnevnog i netrpeljivog čoveka, uskih vidika, nemilosrdnog, lukavog i pokornog autoritetu, a koji je bežeći od seoskog siromaštva otišao u vojsku dobijajući tako viši društveni status i gotovo nedodirljivu poziciju. Takav oficir vodi srpske vojnike u borbama protiv Bugara, odlazećih Turaka u Makedoniji, kao i u bitkama u selima Albanije. U svim tim sukobima  Stojan je okrutan i nemilosrdan kako prema protivnicima, tako i prema sopstvenim vojnicima, jer je za njega ljudski život bezvredan, a želja za slavom i odličjima opravdanje i razlog koji nadjačava svaku razložnost, tako da ubijanje bez potrebe i osvetoljubivost postaju nešto po čemu je prepoznatljiv i zbog čega ga i njegovi vojnici i saborci preziru. Upravo ovaj element karakterizacije glavnog junaka romana onemogućava generalizaciju Stojanovog lika na sve Srbe onoga vremena, jer stvara od njega jedinku (a ne glas „kolektiva“), istinski upečatljiv književni lik, ali ipak kritički upire prst na ljude, ideje i organizacije koje su, u ovoj literarnoj interpretaciji, jednu državu i narod podredili svojim interesima, vodeći ga putem koji je izazvao niz tragedija, upotrebljavajući i potom dajući opravdanje i zaklon ljudima poput Stojana. Kao i u svakom drugom ratu, uostalom.
Misterija ubistva Nikoletine Bursaća
Roman Vuleta Žurića, oslobođen političko-mitskih dimenzija duhovito parodira likove partizanskih vođa – Tito, Đilas, Pijade, i britanske vojne misije uoči Drugog zasedanja AVNOJ-a
U svom novom romanu „Nedelja pacova“ (Laguna) Vule Žurić nam je pružio uvid u istorijske događaje kakav nismo imali priliku da čitamo do sada. U njegovoj interpretaciji Drugi svetski rat je postao (posle decenija mita i njegove potonje negacije) i parodija, i to sa kriminalističkim zapletom. Žurić radnju smešta u Jajce, u nedelju koja je prethodila istorijskom Drugom zasedanju AVNOJ-a i stvaranju socijalističke Jugoslavije. Ali, glavni zaplet više nije vezan za tu istorijsku činjenicu (što bi nekada bilo nužno), veća za jedno misteriozno ubistvo – Nikoletine Bursaća, pred boks-meč sa Randolfom Čerčilom (koji je pijan u svojoj svlačionici). Ovaj incident u nekoliko narednih dana pred zasedanje pokušavaju da razreše članovi britanske vojne misije – poručnik Roberts, kapetan Dikin i Randolf Čerčil, ali i Jovica Jež, Branko Ćopić, Skender Kulenović, Tito, Koča Popović, Milovan Đilas, Moša Pijade i ostali likovi iz starih istorijskih čitanki. Izuzetno duhovito Žurić je jezički i motivaciono okarakterisao sve od navedenih junaka, vešto se poigravajući istorijskim stereotipima u njihovom predstavljanju, pa je tako, na primer, razlog zbog kojeg Tito baš  Britancu poverava da vodi istragu o Nikoletininom ubistvu to što oni imaju Šerloka Holmsa, a mi nemamo. Oslobođeni političko-mitskih dimenzija, izmešani sa literarnim junacima iz NOB-a, ali uz poštovanje svih zakonitosti romana detekcije, Žurićevi akteri deluju kao pravi aktanti, živo, upečatljivo i istinski smešno u svojim rolama, a ne kao obesmišljene karikature. I upravo to ostavlja prostor čitaocima svih političkih uverenja da u ovoj knjizi uživaju zarad nje same, dakle zarad inteligentnog zapleta i humora, a ne zbog literarnog obračunavanja sa prošlošću ili njene nove nekritičke mitologizacije. Baš zbog toga i baš kroz Žurićev roman, kroz sofisticiran humor, naša savremena književnost je zaista napravila značajan iskorak u polju romana sa istorijskom tematikom.
Beograđanin u Splitu
Naknadno otkrivanje porodičnih veza i njihova nova kontekstualizacija u Stankovićevom romanu pokazuje koliko život može biti komplikovan i bolan i koliko ga još komplikovanijim i bolnijim mogu učiniti političke i nacionalne podele
Drugi roman Slavoljuba Stankovića pod nazivom „Split“ (Geopoetika), za razliku od prethodnih dela, svoju istorijsku priču veže za naše vreme i prelama je kroz intimistički intoniranu povest o dva brata. Istorija ovde nije ni mračna bajka, ni rekonstrukcija epohe, ni parodija, već takozvana „obična“ životna priča u koju se savremena balkanska istorija utkala i pocrtala njene rubove. Ona u očima glavnog junaka i pripovedača nije glavni uzročnik i svemoguće objašnjenje za sve ono što mu se na porodičnom planu dešava, ali jeste okvir koji je mnogo šta podelio. Otuda i dvostruko značenje naslova romana: grad u Dalmaciji u kojem živi polubrat glavnog junaka (a kojega nije video tridesetak godina, zapravo čitav svoj i njegov život), ali i podela, vidljiva i nevidljiva granica između Srbije i Hrvatske. Upoznajući najzad nakon tri decenije polubrata, tokom boravka kod njega u Splitu, glavni junak, Beograđanin, iznova otkriva i svoju porodicu, s obzirom na to da podaci koje tada dobija bacaju sasvim novo svetlo na život njihovog zajedničkog oca, majki i ostalih bliskih rođaka. To naknadno otkrivanje porodičnih veza i njihova nova kontekstualizacija i prihvatanje višestrukosti identiteta pokazuje koliko život može biti komplikovan i bolan i koliko ga još komplikovanijim i bolnijim mogu učiniti političke i nacionalne podele. O svemu tome Stanković pripoveda bez lažnog patosa, ležernim glasom ispovesti svog pripovedača – glavnog junaka koji je pisac reklamnih slogana i hedonistički usmeren na svoj svakodnevni život i koga se velika politika ne dotiče. Zato su njegove opservacije srpsko-hrvatskih veza pre svega zasnovane na ličnim, pojedinačnim odnosima, a ne generalizacijama, pa su otuda nekonvencionalne, duhovite i humane jer nam pokazuju da su, kada se barijere podignu, i ljudi i život isti i tamo i ovde, sa svim radostima i problemima. I da se samo ljudi, a ne narodi, mogu voleti i mrzeti.  
Može se reći da je romaneskna 2010. godina bila raznovrsna i kvalitetna i da je srpska književnost i roman kao njen najeksponiraniji deo vrlo vitalan i kvalitetan deo naše celokupne kulture koji je kadar da inventivno apsorbuje prošlost i sadašnjicu, anticipira budućnost čije su tvoračke moći, u najvećem broju slučajeva, podignute na vrlo visok stvaralački nivo.

U paklu se pesme obično ne pišu
U najnovijoj knjizi izabranih pesama „Anđeo mi banu kroz rešetke”, koju je objavio Kulturni centar Novog Sada, jer je Stevan Tontić dobitnik nagrade „Miroslav Antić”, pesnik kaže: „Razlupane ulice. Razlupani koraci”, „Razlupane lobanje u razlupanim bolnicama”, „Razlupani fetusi u razlupanim matericama”, „Razlupane majke nad razlupanim humkama” (pesma „Groza”).
Stevan Tontić (1946, Grdanovci kod Sanskog Mosta) završio je studije filozofije i sociologije u Sarajevu, gde je živeo do 1993. godine. Posle višegodišnjeg egzila u Nemačkoj, vratio se u krajem 2001. u Sarajevo. Autor je, između ostalih, zbirki pesama: „Nauka o duši i druge vesele priče”, „Hulim i posvećujem”, „Crna je mati nedjelja”, „Prag”, „Sarajevski rukopis”, „Blagoslov izgnanstva”, „Sveto i prokleto”... Objavio je roman „Tvoje srce, zeko”, dve knjige eseja, antologiju „Moderno srpsko pjesništvo”. Sa pesnikom Viktorom Kalinkeom preveo je na nemački „Liriku Itake” Miloša Crnjanskog.
U više svojih knjiga (poezija, proza, esejistika) opisujete sarajevsku ratnu dramu. To je, i dalje, za vas opsesivna tema? 
Svako ko je izneo živu glavu iz te klanice, iz tog brodoloma „južnoslovenske civilizacije” i države Jugoslavije, nosiće do kraja života pečat tog apokaliptičnog iskustva. Čovek ne zaboravlja ni običnu pretnju smrću, a kamoli takav međunacionalni turnir u ubijanju, mučenju i progonu ljudi kojem je bio izložen mesecima ili godinama. Utoliko je to kod mene „opsesivna tema”, vezana ne samo za rat u Bosni, već uopšte za poražavajuće otkriće neverovatnog potencijala i moći zla u čoveku i njegovom svetu, u istoriji koja se pravi sredstvima brutalne sile.
Kako sa ove vremenske distance gledate na građanski rat u Bosni i Hercegovini? 
Rat je počeo pošto su na referendumu za nezavisnost BiH pripadnici bošnjačkog i hrvatskog nadglasali pripadnike srpskog naroda. Na taj rat uvek sam gledao kao na najveću zajedničku ludost vođa, političara i generala sva tri naroda, i onih koji su im, na ovaj ili onaj način, verno služili. Vremenska distanca nije promenila moj osnovni stav o besmislu i perverznosti toga višegodišnjeg krvoprolića. Samo što je, po prirodi stvari, intenzitet neposrednih doživljaja iz središta ratnih zbivanja, iz sarajevskog grotla, intenzitet patnje i očajanja, bitno drugačiji, pretopljen u sećanje. To je učinak vremena i potiskivanja kojim živ stvor brani svoje mentalno zdravlje. Inače bi loše završio. U BiH je u posleratnom periodu oko hiljadu bivših ratnika izvršilo samoubistvo. To nešto govori o vrednosti društva za koje su se borili. Većina je, prosto, oterana u rat. Znamo da nije bilo ni volje ni pameti za mirnu disoluciju zajedničke države, ili njen preobražaj u nekakvu konfederaciju. A srljanje u tu katastrofu podstakla je i nadgledala tzv. međunarodna zajednica.
Pesme „Sarajevskog rukopisa” (1993), jedan nemački list je nazvaoizveštajima iz pakla. Knjiga je lirsko svedočanstvo, pesnički dnevnik, o strašnom vremenu? 
, ali mene je moj anđeo čuvar obavezao da prizore i, uopšte, „raskošno” iskustvo tog užasa, straha i patnje, pokušam preneti u jezik poezije. Svoju i egzistenciju drugih osećao sam već poživinčenom i uništenom, pa sam pomislio da je pesničko svedočenje o tom razgoropađenom bezumlju jedino što bi moglo imati nekog smisla. Kao trag koji ostavljam po nalogu savesti i same pesničke umetnosti. Veliki svežanj tih pesama poslao sam najpre kao „poruku u boci” u Beograd, gde ih je Mihajlo Pantić objavio u „Književnim novinama”, 1. januara 1993.
Da li je sve moralo da bude tako surovo? 
Kad je već bilo – moralo je. Sa budalastom verom u efekte upotrebe grube sile, sa bagatelnom cenom ljudskog materijala (vojničkog i civilnog), nije ni moglo biti drugačije. I kakav bi to rat bio ako se ne bi pokazao u svom punom pljačkaško-ubilačkom „sjaju”!
U naslovnoj pesmi „Anđeo mi banu kroz rešetke”, nalaze se i stihovi: „To što si spoznao muke pakla,/ prošao kroz strah, šibe i metke – / primi ko dar, milost i sudbinu:/ sama te Božja ruka takla”. Otkuda toliki mir, stišanost, spokojstvo?
To je „stišanost” pesničkog subjekta u liku anđela koji objavljuje svoje šokantno, ali važno saznanje o svetskom zlu od kojeg je ipak (ko bi rekao!) jači – glas poezije. Jer – „sve je u tome: pjev tvoj ne gine”. Tako se bar taj pesnički subjekt nada, i ta nada je sve što mu je preostalo. Bez te nade i vere, ako i neosnovane, morao bi da digne ruke od svega, da kapitulira. A ako se tu oseća neki mir, onda je to mir sabijen u strogu formu izraza, u čijoj dubini ipak vri.
Poruka anđela je: „Ko smrt natpjeva, to je moj pjesnik”. Da li je slavljenje života – pesnikov put ka besmrtnosti?
Pesnik misli na nasilnu smrt, jer ona prirodna – ma koliko „neshvatljiva” – može da dođe kao milost, spas. A „natpevati” smrt, osobito nepravednu smrt nevinih, zahtev je života koji se upravo tada ukazuje kao svetinja – nikakva sila nema pravo da nam ga uzme. To je i osnovni poriv duha, verovali mi u besmrtnost ili ne. A poezija je oduvek slavila čudo života, i onda kada je otkrivala njegove najmračnije strane.
Zanimljiv je vaš odnos prema Bogu, prema religiji, veri?
Oduvek sam vodio svoje razgovore s Bogom, ponekad ga slavio ili blago začikavao, ponekad se i žestoko parničio. Samo što i parničenje ide njemu u slavu. Ko je video na šta je sve čovek u ratu (bogme i u miru) spreman, poželeo je da ga neka viša sila urazumi.
Vi ne vičete, ne proklinjete, pokazujete skrušenost, pomirenost 
sa onim što se dogodilo. U vašim stihovima nema mržnje?
Vikanje i proklinjanje u poeziji ne vrede ništa, mržnja još manje.
Nisam pomiren sa svim što se zbilo, najmanje sa zločinom bilo kojeg predznaka. No kako sve to, sada i zauvek, ostaje neizmenljivo, prima se u korpi životnog sledovanja otrovnih plodova istorije, „darova” sudbine.
Skoro jednu deceniju proveli ste u Nemačkoj. Kakva su vam sećanja na te dane?
Dvojaka. Bio sam sve vreme bez posla, odvojen od porodice, s mukom produžavao vizu i menjao boravišta, ali sam objavio nekoliko knjiga i knjižica na nemačkom, i ipak preživeo isključivo kao pisac. Stekao sam i dosta prijatelja, upoznao značajne pesnike koje sada, kao „slobodnjak”, prevodim.
Neposredno pred povratak iz Nemačke, objavili ste zbirku „Blagoslov izgnanstva”. U svemu pokušavate da nađete i nešto pozitivno?
Nijedno izgnanstvo nije blagosloveno, ali za prognanike iz ratnih područja i diktatorskih režima predstavlja nekakvu „luku spasa”. Svim novim nevoljama uprkos.
Ponovo ste u Sarajevu. Da li je to onaj grad koji ste napustili 1993. godine? 
Svakako da nije, posle svekolikog razaranja i pogibije, „pedagogije” nepoverenja prema verski i nacionalno drugome. Grad je, zna se, kulturno-istorijski jedinstven po mnogo čemu, zanimljiva turistička destinacija, ali je sastav stanovništva bitno izmenjen, mnoge vrednosti i simboli naprosto su prekodirani. Vratio sam se zbog stana, da bismo supruga i ja (ona je sve vreme mog egzila preživela kao izbeglica u Beogradu) imali negde krov nad glavom.
Vaše rodno selo pod Grmečom, koje danas pripada Federaciji Bosne i Hercegovine, spaljeno je potkraj rata. Ostali ste bez zavičaja, šta pesniku znači zavičaj?
Spaljene su u tom ratu hiljade sela i zaselaka, ubijeno sto hiljada i proterano milion i po ljudi! Tu je onda neukusno naricati samo nad svojim zavičajem. Poštujem svoj zavičaj, njegovu lepotu kao i njegov vekovni jad, no davno je rečeno da je pesnikov zavičaj jezik u kojem živi i stvara. Istovremeno, pesnik je često stranac u sredini kojoj ne podilazi.
Kakva je, po vama, budućnost Bosne i Hercegovine?
Voleo bih da ta silno postradala zemlja i svi njeni ljudi dožive mirna vremena napretka i blagostanja. Danas mogu samo da kažem: neka im je Bog na pomoći!
Da li razmišljate o još jednoj seobi?
Čovek razmišlja o svemu pa i o seobi, samo što ne zna uvek ni kako ni kuda.
Crni humor i ironija karakteristični su za vašu poeziju. 
Takvo je i vreme u kojem živimo?
Nema tog crnog humora i te ironije koji bi nadmašili crnilo i ironiju stvarnosti u kojoj živimo. Zato se mnogi pisci vraćaju prokaženom realističkom prikazivanju, a i sama fantastika poprima ukus realnosti – sve je postalo moguće.

Život kao repriza
Saterani nemaštinom i turbulentnim godinama uz televizore, ograđeni mrežom repriza, kao šarani u plitkoj vodi neposredno pre izlova, gledamo šta nam rade. A TV ribolovci podvikuju: „Vi ste to tražili! Hteli ste TV serije! Prihvatili ste ih kao svoj drugi život, a svaka serija mora da ima i svoj kraj!”
Pratimo iste domaće serije po više puta, iste domaće filmove i pitamo se. Ima li razlike kod takvih repriza od onih u pozorištu, kada svake večeri glumci pokušavaju da načine novu predstavu, ili na koncertima, kada izvođači istih dela od „repriza” uspevaju da naprave premijere? Kako to da sa istom pažnjom gledam u 2010. godini trideset i drugu reprizu istog Čaplinovog filma, a da mi film nisu učinili dosadnim? 
Pred Novu godinu ponovio se film Lajanje na zvezde prepun mladih talentovanih glumaca koji su, posle, postali poznati i uspeli glumci. Mladalački humor tog filma, dramski motivisan, vrcav, deluje kao osveženje, ima u njemu dovoljno kiseonika da se i pod stare dane praćnemo od radosti što je načinjen. A onda, po deseti put, gledamo reprize plitkih filmova u slavu pevačice, nedostojne TV spotova, zbog kojih više dana menjamo program kada čujemo njenu pesmu koja nam je uvek bila draga. Posle uslede projekcije filmskih komedija sa Gidrom koje su delovale kao reprize i kada su prvi put emitovane. U njima jedino Jelena Žigon glumi kao da veruje u plitku „folklornu” priču nastalu od montaža gotovih situacija u raznim varijantama.
 S druge strane, ne smeta nam što se po ne znam koji put ponovi božićna priča o namćorastom, zadrtom advokatu koji se na Badnje veče sasvim izmeni, ali nas zaboli kada na više kanala gledamo isti tok-šou – petoro ili sedmoro pevača ili voditelja sedi i tobož priča o sebi, smejući se na sve i svašta – u kojem učesnici zbog lične afirmacije papagajski ponavljaju istu rečenicu da je protekla godina za njih bila dobra i da takvu žele i sledeću. Još teže nas pogode reprize rijaliti programa, namešteni sukobi u njima, birani tipovi koji ne bi postojali bez nadimaka, stajaći zapleti. Ne, to su sve nove emisije, koje se, doduše, na parče repriziraju dok traju, ali one podsećaju na reprize u celini zato što ih isti mozgovi smišljaju.
I majstoru Meštroviću dato je previše prostora za spomen-obeležja! Ispalo je da se ponavljao. Njegove spomen-skulpture isuviše liče jedna na drugu, poput dijaloga u seriji Pavićevih serija. U paradi mladih pevačkih talenata čitave generacije propevaju naprasno. Lepo je imati toliko dobrih pevača, ali, zaboga, oni pevaju jednu te istu pesmu. Za njih se štancuje muzika koja će ostaviti za sobom neznatan trag. Ti mladi ljudi, često, gotovo ne veruju u čemu su se našli. U šemi repriziranja ni ovde se ne biraju sredstva. Ako su, po ugledu na Dominga, Pavarotija i Karerasa, više kao dosetka, mogli u frakovima da zapevaju Ilić, Cune i Tozovac, tri mlada pikolo pingvina u novogodišnjem programu 2010/2011. delovala su jadno. Siguran sam da bi lepše plivali no što su pevali. Da nije, srećom, istovremeno repriziran nastup trija Ilić – Cune – Tozovac, ne bismo znali zašto su ovi pevači iz pikolo – parade farmerke zamenili frakovima. 
Reprize TV serija najpogubnije su, jer dugo traju. Tu se mi, šarani u plitkoj vodi, načisto treznimo. Ipak, naša najduža TV serija jeste prenos sednica Skupštine. Podseća na reprizu TV serije jer u njemu nastupaju isti glumci. Tako unapred znamo kako će da glase replike pojedinih političara, kakve će da prave grimase. Reprizirana TV serija Bela lađa ipak je samo bleda parodija onoga što se zbiva u višepartijskom jednoumlju. Jer, poslanici se, sada, lepše oblače, bolje se izražavaju, za govornicom nam sve lepše i lepše stvari obećavaju. Plašim se da ćemo jednoga dana i sami poželeti da nam emituju sednice Skupštine. Makar i reprizno. 
Ali, reprize odistinskih TV serija treba zadenuti za pojas. Za nama je rekordna godina repriza TV serija, a to može i da škodi. Ako smo i uživali u TV seriji Selo gori, a baba se češlja, makar zbog duševnosti ljudi (uspelih likova) i živopisnosti Pomoravlja, posle dugih spotova kojima se najavljuju nastavci, posle produženja serije čak i po cenu da sin Dragan doživi i treći pubertet, posle uvođenja aktuelnih tema: bela kuga, sudbina Srba u Bosni, izmirenje četnika i partizana – reprize su nam pomogle da naslutimo da je neko ovu seriju shvatio kao nacionalni propagandni projekat. To je pomelo i autora. Umesto da nastavi da piše scenario srcem, uleteo je u TV seriju „s tezom”. Upravo je to doprinelo otklonu od nje. Da ne bi bilo dileme o čemu je reč, kao i da neko ne bi uspeo da izbegne gledanje, jer serija dugo traje, emitovan je film montiran od snimljenog materijala. I repriza, i nastavak serije, i film, sve u jednoj godini.
Toliko je tokom 2010. godine građanski TV servis reprizirao TV serija da ne može da se opredeli koju da izdvoji, pa su sve ispale „najgledanije”. A to obilje repriziranih TV serija kao na dlanu otkriva čitavu našu TV prošlost, pozamašan deo naše duhovnosti. Shvatimo da se i naš život reprizira, da je postao deo TV serije o našim životima u Srbiji poslednjih decenija. Iz godine u godinu život nam određuju isti likovi i iste situacije. Posle nekadašnjeg popularnog lika: „Izvinjavamo se, mnogo se izvinjavamo!”, sada nam se iz ugašenog moravskog sela obraća Dragojlo, u ime autora svih domaćih TV serija: „Nemojte da se ljutite!” Ne ljutimo se, Dragojlo, jer smo mi to tražili.
A onda započne repriza TV serije Vreme fresaka. O njoj gotovo da nema ni traga u štampi, iako se reprizira posle trideset godina. Iako je to posve novi pristup freskama, drugačiji od onih šablonskih turističko-obrazovnih. Sa malo reči, slikom i zvukom, promiču pred nama slojevi fresaka, nižu se likovi, grupni, ruke, oči, iza izbledelih lica počinjemo da prepoznajemo i sebe, kamera podiže u nebo razvaljena svetilišta. Sve to praćeno je muzikom beloga šuma, do kojega se dolazi kada zagledani u sunce od bola zažmurimo. Tad čujemo svetlost. Beli šum ove TV serije prati kadrove u kojima se ljudi mire sa Bogom i vekovima. TV seriju Arsenija Jovanovića Vreme fresaka gledam i slušam prvi put. Ostaće za mene premijera i kada, i ako, bude reprizirana.

Porez na luksuz obuhvatiće sve čamce
Porez na luksuz, koji je dosad plaćan za plovila čiji motori imaju više od deset konjskih snaga, ubuduće će dužiti sve čamce. Taj namet, koji je vlada zavela pre dve godine pravdajući ga nuždom punjenja budžeta koji je pojela kriza, ukinut je za mobilne telefone. Gubitak tog prihoda, međutim, teško da će biti nadoknađen proširenjem baze obveznika među vlasnicima čamaca. Oni su već i zbog prethodnog kriterijuma duženja masovno izbegavali da se registruju, za šta im je bila neophodna potvrda o izmirenom porezu, a sada će evidencija u lučkoj kapetaniji sigurno biti još praznija. 
U konačnom ishodu, moguće je da će država namaći još manje para nego što je ranije dobijala od čamdžija dok će bezbednost na rekama biti neizvesnija, jer uslov za registraciju čamca je da on bude podvrgnut tehničkom pregledu. Ako na „generalku” ne budu primorani, možda će vlasnici čamaca da se uzdaju u svoje majstorske veštine i tako uštede novac umesto da plovilo, uz honorar, predaju stručnim institucijama.
Ironično, obuhvatanje svih čamaca ovim porezom ispravlja jednu nelogičnost, ali tako što produbljuje opštu čudnovatost zakona. Jedrilice koje se ne bi postidele ni u lukama Azurne obale mogu imati slabije motore od deset konjskih snaga, koliki je ranije bio minimum da bi plovilo bilo oporezovano, pa one nisu bile obavezne da plate, dok su mnoge domaće šiklje, malo bolje od plutajućih konzervi, opremljene jačim mašinama. Ispalo bi da će novim kriterijumom vlada uspeti da zavuče ruku u džep vlasnika istinski luksuznih plovila. Ali, većina njih je registrovana u Delaveru i državama koje brodovima i jahtama ne naplaćuju nikakve takse. Pravo pitanje za Ministarstvo finansija, koje su nezvanično postavljali i stručnjaci iz ustanova zaduženih za reke, jeste zašto se ne oporezuje vrednost plovila umesto snaga motora.
Revolt vlasnika čamaca zbog toga je odmah srozao procenat registracije. Prošle sezone je i u odnosu na prethodnu broj prijava potonuo za dodatnih 30 odsto. 
– Već ranije su se ljudi dovijali, registrovali čamce u Pančevu, gde barem nema gradske takse, ili potpuno odustajali od prijavljivanja. Sada može biti samo još gore. Ili se niko neće registrovati, ili ćemo svi početi da primenjujemo trik usavršen prošle godine. Ja tebi, tobože, prodam motor, potpišemo ugovor da sve bude kako zakon traži, a ti na motor bez vozila nemaš nikakvu taksu. Onda registrujem čamac bez motora, za šta takođe nema poreza, i od tebe „pozajmljujem” motor – objašnjava vlasnik jedne beogradske marine.
Jedina primedba pogođenih i stručnih krugova koja je usvojena poslednjim izmenama propisa jeste što su poreza na luksuz oslobođena plovila za privrednu delatnost, to jest brodovi za prevoz putnika i robe, kao i splav-restorani i noćni klubovi na vodi. Neće sve njihove gazde, međutim, osetiti olakšanje pošto je istovremeno povišena gradska komunalna taksa za splavove.
– Ona se ranije obračunavala po tome koliko metara obale je restoran zauzeo i mogla je biti povećana samo u skladu sa porastom cena, što je za prošlu godinu iznosilo malo više od deset odsto. Odsad će se plaćati po kvadratu splava, što može da bude povećanje od 100, čak i 500 odsto. Splav od 450 kvadrata, kakva je većina na beogradskim rekama, po staroj računici morao je da izdvoji 450.000, a ubuduće će davati 1.350.000 dinara. Restoranima na obali su taksu smanjili za trećinu, a nama su je ovako zacepili – kažu u Udruženju vlasnika restorana na vodi „Reka”.
Uprava za vode obrazlaže promenu kriterijuma obračuna time što, kako navode, nikada nije ni imalo logike da se taksa plaća po metru obale.
– Pod tim uslovima, taksa je zavisila od toga da je splav parkiran tako da celom dužinom prati liniju obale ili je prema njoj okrenut samo vrhom. Daleko je pravičnije naplaćivati taksu prema kvadratu. Ovako će nekima ispasti i jeftinije – stav je Uprave za vode.
I oni kojima će ispasti skuplje tek treba da se preračunaju da li će sa ukidanjem poreza i povišenjem gradske takse na kraju proći bolje ili gore. Otežava im i to što već dve godine, otkako je udarila kriza, mušterije kao da su propale u vodu, pa je i prihod manji. Splavari nezvanično pričaju da u poslednje vreme jedini koji mogu sebi da priušte posedovanje kluba na vodi jesu oni koji gubitke mogu pokrivati iz drugih poslova. Približava se i ko zna koliko puta odlagani konkurs za dobijanje mesta na vodi, posle kojeg će opstati samo oni koji budu uredno plaćali sve dažbine. Navodno, grad neće umanjiti sadašnji broj lokacija za splavove, već će ga povećati, ali pitanje je da li će ostati dovoljno rečnih restorana da sva ta mesta popune.

Oskrnavljen spomenik knezu Mihailu
Komad po komad kitnjastih figura od bronze na pijedestalu kneza Mihaila Obrenovića na Trgu Republike kidali su u poslednje vreme huligani i oni željni brze zarade od preprodaje ove legure na „crnom tržištu”. Srpski knez i dalje ponosno na svom konju krasi najpoznatiji prestonički trg, ali njegovo postolje se iz dana u dan sve više kruni.
Arhitekta konzervator Zoran Tucić, iz gradskog Zavoda za zaštitu spomenika kulture, juče je pregledao spomenik, a prvi zaključak je da bi Centralni institut za konzervaciju trebalo da načini procenu štete.
– Gradski sekretarijat za kulturu, koji ćemo obavestiti o oštećenjima, trebalo bi na osnovu te procene da izdvoji novac za restauraciju – objasnio je Tucić.
I ranije je bilo skrnavljenja grafitima, ali nije poznato da su huligani kidali bronzane figure.
– Spomenik knezu Mihailu, nažalost, nije jedini koji povremeno biva naružen grafitima. Kada se tako nešto dogodi, Sekretarijat za kulturu nam daje novac za hitne intervencije pa angažujemo firme koje ga očiste – objasnio je Tucić, dodajući da jedino rešenje vidi u pojačanom nadzoru.
Sprejevi i lakovi nisu jedina pretnja zaštićenim delima kojima Beograd treba da se diči. Kradljivci legura bakra i bronze očerupali su i spomenik Nikoli Tesli u Bulevaru kralja Aleksandra, odneli skulpturu dečaka sa Čukur česme, na njihovoj meti dva puta je bila spomen-ploča Petru Konjoviću, golubovi sa fontane „Buđenje” na Kalemegdanu, spomenik rodoljubima obešenim na Terazijama 1941...
----------------------------------------
Dar blagodarne Srbije
Spomenik knezu Mihailu Obrenoviću podignut je 1882. godine, a izradio ga je firentinskivajar Enriko Paci. Na postamentu su imena gradova Beograd, Smederevo, Kladovo, Šabac, Užice i Soko, tu su i reljefne scene iz srpske istorije, rađene prema nacrtu arhitekte Konstantina Jovanovića. Na pročelju spomenika uklesan je srpski grb, a na suprotnoj strani napisano: „Knezu Mihailu M. Obrenoviću. Blagodarna Srbija”.

Novo lice „Male Albanije“
Kraljevo – Kraljevačka stambena četvrt, davno poznata pod nazivom „Mala Albanija“ a pred Drugi svetski rat i kasnije kao „pic“ mala, mogla bi za tri, četiri građevinske sezone da bude potpuno obnovljena. Prema našim saznanjima tu bi, umesto postojećih 15 stambenih zgrada, smeštenih pokraj Dositejeve ulice a na prostoru između kraljevačke gimnazije i Osnovne škole „Jovo Kursula“, niklo deset novih stambenih objekata.
To bi bilo najracionalnije rešenje, tvrde urbanisti, a nedavno su to javno objasnili i Ljubiša Simović, gradonačelnik Kraljeva, i ministar Milan Marković, koordinator Vlade Srbije za pomoć Kraljevu. Jer, postojećih 15 stambenih zgrada sa oko tri stotine stanova, među kojima je i 40 soba u dva objekta namenjena samcima, nije moguće rekonstruisati bez velikih ulaganja. Naime, na ovom prostoru između dva svetska rata nicale su kuće „prizemljuše“, većinom su bile neomalterisane, do kojih su vodile prašnjave i blatnjave ulice pa je sve to povratnike sa Solunskog fronta podsećalo na albanska naselja tako da je, kako legenda kaže, ovaj kraj najpre nazvan „Mala Albanija“. Kasnije, krajem tridesetih godina, s početkom rada Fabrike vagona, tu je nikla stambena četvrt, radnička kolonija u kojoj je radilo desetak restorana, kafana, pivnica... ali i nekoliko javnih kuća, pa je naselje dobilo ime „pic“ mala. Naselje je postalo poznato po neodoljivim damama a malo kasnije i po momcima iz tog kraja, koji su bili žestoki, snažni i vični pesničenju, pa sredovečni Kraljevčani danas pamte mnoge urbane legende, poznate kao „picmalci“.
Međutim, vremenom se sve menjalo pa i zgrade zidane pre i posle Drugog svetskog rata, koje obično imaju prizemlje, dva sprata i potkrovlje. Pod teretom godina sve su oronule tako da se u pojedinim sada živi u veoma lošim uslovima. A, tek posle novembarskog zemljotresa svaki ovaj objekat je teže oštećen pa je najpovoljnije rešenje – potpuno novo naselje.
Stoga je u toku priprema tehničke i urbanističke dokumentacije, a prema prvim rešenjima tu bi se gradilo osam stambenih šestospratnih zgrada i dva veća poslovna objekta sa prizemljem i spratom. Bilo bi tu oko sedam stotina stanova, prosečne površine od po 50 kvadrata, u koje bi se, postepeno, kako se gradnja koje zgrade okonča, useljavale porodice iz postojećih stambenih objekata. Jedan deo stanova koristio bi i za raseljavanje domaćinstava kojima su u samom gradu kuće stradale, a usled nepovoljnih urbanističkih i tehničkih uslova tu sada nije moguće podizati nove montažne kuće. Gradilo bi se brzo, uz zapošljavanje takoreći svih kapaciteta lokalnih građevinskih firmi pa bi za novo naselje, tvrde urbanisti, bile potrebne tri, četiri građevinske sezone.
Za ovu investiciju potrebno je prilično novca jer se računa da bi kvadrat koštao oko 400 evra, a najveći deo para, govori se o oko deset miliona evra, koristio bi se od međunarodnih finansijskih organizacija, pre svega od evropskih razvojnih banaka.
– To je tačno i ti pregovori predstavnika Vlade i grada Kraljeva sa predstavnicima pomenutih bankarskih institucija za sada dobro napreduju i u pogledu obezbeđenja finansijskih sredstava trenutno samo to mogu reći – kazao je ukratko za „Politiku“ gradonačelnik Ljubiša Simović.
M. Dugalić

Dani dobre pršute
Mačkat kod Užica – Usred crkvene porte beli se golema šatra, a pod šatrom mnoštvo drvenih tezgi povijenih pod teretom pršute, slanine, kobasice. Počela je ovde juče 11. „Pršutijada“ i gužva je oko svake tezge: domaćini nude najbolje komade na probu, seckaju i ne žale, a posetioci prilaze i probaju zlatiborske specijalitete. Bude li pogodbe, vade se pare, pravi pazar. Galamu okupljenih svirkom nadjačavaju trubači, za njom ide i izvorna pesma „iz vika“.
– Tri-četiri meseca su trajale pripreme i odvajanje najboljih komada. Zato i držimo cene: eto, pršutu svinjsku i goveđu ovde prodajemo od 1.300 do 1.600 dinara, mesnatu slaninu od 600 do 900, kobasicu od 600 do 700 dinara za kilogram – kazuje nam domaćin iz Mačkata Rade Šopalović zvani Širet, koji ima svoje tovilište sa 20 bikova.
Tri dana „Pršutijada“ traje u Mačkatu, ukupno 21 proizvođač iz ovog i okolnih sela izložio je svoje prerađevine, hiljade posetilaca s raznih strana već su prvog dana pritisle neveliku crkvenu portu. A u njoj nije samo šatra s pršutama i ostalim dimljenim mesom, nego i kafane pred kojima se puši vruće pečenje i u zemljanim loncima kuva svadbarski kupus, pa vašarske tezge na kojima se prodaju liciderska srca, drvena zlatiborska burad, proizvodi od meda i koješta drugo.
– Ovi vredni domaćini čuvaju običaje i tradiciju našeg kraja. Opština Čajetina nastaviće da im pomaže gradnjom infrastrukture, da lakše proizvode ovo čime se svi ponosimo – kaže Miloje Rajević, predsednik čajetinske opštinske skupštine.
– Svi ovi proizvođači vode računa o kontroli sistema kvaliteta, što je bitno da proizvodi budu bezbedni za prodaju na tržištu. Ovaj njihov brend, svuda poznat i priznat, treba sačuvati, to je posao i samih proizvođača, ali i inspekcija i države. Nadam se da će najnovije mere Ministarstva poljoprivrede, donošenje uredbe o povećanju subvencija za mleko i rasna grla, doprineti daljem razvoju stočarske proizvodnje na ovom području, a to pomaže da brend ima sigurnu osnovu porekla – naglasio je Zoran Mićović, direktor Uprave za veterinu Ministarstva poljoprivrede. Posetioci će na listićima glasati, pa će u nedelju biti proglašen proizvođač koji je dobio najviše glasova. A potom slede i nagrade za najsrećnije posetioce: prva je džak pršute, druga kvadratni metar slanine, treća 20 metara kobasice.
B. Pejović

Viljnus zbog NATO samita kao tvrđava, sistemi Patriot usmereni ka Kaljiningradu
VILjNUS – NATO je pretvorio Viljnus, prestonicu Litvanije, u tvrđavu branjenu naprednim oružjem kako bi zaštitio američkog predsednika Džozefa Bajdena i druge lidere Alijanse na samitu sledeće nedelje, koji se održava 32 kilometra od litvanske granice sa ruskim saveznikom Belorusijom.
Više od 3.000 litvanskih vojnika brinuće o bezbednosti samita NATO-a u Viljnusu.
Šesnaest NATO saveznika poslalo je ukupno oko 1.000 vojnika da obezbeđuju dvodnevni samit 11. i 12. jula, koji se održava samo 151 km od same Rusije, prenosi Rojters.
 Mnogi od njih su poslali i napredne sisteme protivvazdušne odbrane koji nedostaju baltičkim državama.
„Bilo bi više nego neodgovorno da naše nebo bude nezaštićeno u trenutku kada Bajden i lideri 40 zemalja stižu“, rekao je predsednik Litvanije Gitanas Nauseda.
Nemačka je rasporedila 12 raketnih sistema Patriot, koji se koriste za presretanje balističkih i krstarećih raketa ili ratnih aviona.
Španija je dopremila sistem protivvazdušne odbrane NASAMS, Francuska šalje samohodne haubice Cezar, i uz Finsku i Dansku raspoređuje vojne avione u Litvaniji.
Ova zemlja je, uz Britaniju, isporučila sredstva protiv bespilotnih letelica.
Poljska i Nemačka su poslale snage za specijalne operacije pojačane helikopterima.
Drugi šalju opremu za borbu protiv bilo kakvih potencijalnih hemijskih, bioloških, radioloških i nuklearnih napada.
Litvanski predsednik vidi ove akcije saveznika kao potvrdu da je potrebno da NATO hitno uspostavi stalnu protivvazdušnu odbranu u baltičkim državama.
„Razmišljamo o tome šta će se desiti nakon završetka samita i radićemo sa saveznicima na stvaranju rotirajućih snaga za trajnu vazdušnu zaštitu“, rekao je on novinarima.
U selima pored beloruske granice, meštani su saopštili Rojtersu da se osećaju potpuno bezbedno, uprkos ponudi Minska da se tu nakon pobune smeste ruske plaćeničke trupe Vagner grupe i rusko nuklearno oružje.
Na aerodromu u Viljnusu, osam nemačkih raketnih bacača Patriot raspoređeno je sa cevima usmerenim u pravcu ruskog Kalinjingrada, a još dva prema Belorusiji.
„Znate gde se nalazite geografski i prilično dobro znate odakle pretnja dolazi. Litvanija je tražila od nas zaštitu samita, a takođe je NATO tražio pomoć od Nemačke. Ovo je naš odgovor“, rekao je potpukovnik Štefen Lib, komandant jedinice Patriota.
Litvanija je utrostručila jedinice pogranične straže na beloruskoj i ruskoj granici tokom leta, uz oficire iz Letonije i Poljske.
Dve zemlje su takođe poslale policiju da pomogne u patroliranju po Viljnusu.
Gradonačelnik Viljnusa je preporučio stanovnicima da odu na odmor van grada, ako žele da izbegnu gužve u saobraćaju, jer će veliki delovi centra prestonice biti zatvoreni tokom samita.
Kako javlja izveštač Tanjuga, deluje da su građani poslušali apel gradonačelnika, s obzirom na to da je na ulicama prisutan mali broj ljudi, policija patrolira i povremeno prolaze vozila pod njenom pratnjom.
Grad je okićen zastavama Litvanije, Ukrajine i NATO-a.

Zemljotres jačine 5,6 stepeni po Rihteru pogodio Tajvan
Zemljotres jačine 5,6 stepeni po Rihterovoj skali pogodio je danas Tajvan, saopštio je američki Geološki zavod.
Epicentar zemljotresa bio je 87 kilometara istočno od grada Hengčuna sa oko 31.200 stanovnika.
Do sada nema izveštaja o eventualnim žrtvama ili šteti.
Nije izdato upozorenje na cunami, preneo je Tas, prenosi Tanjug.

Petković: Svečlja kriminalizacijom Srba opravdava prisustvo parapolicije
Direktor Kancelarije za Kosovo i Metohiju Petar Petković ocenio je danas da je pokušaji ministra unutrašnjih poslova privremenih prištinskih institucija Dželjalja Svečlje da kriminalizuje Srbe sa severa KiM imaju za cilj da opravdaju, kako je naveo, protivpravno prisustvo parapolicijskih jedinica, „gde danonoćno terorišu srpski narod”.
„Lažni ministar, a pravi nasilnik i ekstremista Dželjalj Svećlja, zajedno sa njegovim okupacionim falangama preobučenim u odela Kosovske policije, jedini su kriminalci na severu Kosova i Metohije i tu nemaju šta da traže”, naveo je Petković u saopštenju. Poručio je da bi bilo najbolje da Svećlja „pođe od sebe i optužnice koja je godinama podignuta protiv njega zbog napada kamenicama na pripadnike tzv. Kosovske policije, ali i zbog prevrtanja vozila misije Euleks”.
Dodao je da bi Svećlja, umesto što „nezakonito da privodi Srbe navodnom poznanju pravde i prava”, trebalo prvo sam da prestane da beži od tog istog prava i pravde.
„Da li je sprovođenje reda i zakona to što je kukavički poslao svoje falange da duge cevi uperuju u sina predsednika Aleksandra Vučića zbog jedne majice? Da li je vladavina prava kada Kurtijevi specijalci pucaju u leđa Dragiši Galjku, Miljanu Deleviću, Milanu Jovanoviću, braći Stojanović iz Gotovuše? Ili, kada brutalno pretuku srpsku decu Daru i Kristijana”, zapitao je Petković. Naglasio je da „hibridni rat koji Svećlja kukavički vodi iz Prištine protiv svega srpskog i posebno severa Kosova i Metohije”, rezultirao time da „nema tog čestitog Srbina koji bi ni javno ni tajno pristao da bude alibi Svećlji u njegovoj bolesnoj opsesiji okupacije severa i proterivanja Srba sa Kosova i Metohije”.
„To mu nikada neće uspeti”, poručio je Petković. Svečlja je ranije danas u intervjuu portalu Košev rekao da nije protiv srpskog naroda, već, kako tvrdi â€žšovinističkih projekata Srbije i kriminalaca”.

Ferstapen: Srećan sam što smo pobedili 11. put uzastopno
Vozač Red Bula Holanđanin Maks Ferstapen izjavio je danas da je srećan što je svom timu doneo pobedu na Velikoj nagradi Velike Britanije u šampionatu Formule jedan, prenosi Bi-Bi-Si.
Ferstapen je Red Bulu doneo 11. uzastopnu pobedu u Formuli 1, čime je ovaj tim izjednačio 35 godina star rekord Meklarena..
„Naravno da sam vrlo srećan što smo opet pobedili. Tu mislim i na 11. uzastopnu pobedu za ekipu. Mislim da je to prilično neverovatno, ali danas nije bilo tako jednostavno”, rekao je Ferstapen, koji je u Silverstonu stigao do šeste uzastopne pobede ove sezone.
Vozač Red Bula je ove godine zabeležio osam pobeda. Drugo mesto na VN Velike Britanije pripalo je vozaču Meklarena Landu Norisu.
„Veliko hvala celom timu napravili su neverovatan posao. Ništa od ovoga ne bi bilo moguće bez napornog rada koji su uložili. Stavili su me na tvrde gume, ne znam zašto - još su nejasni po pitanju nekih stvari”, rekao je Noris.
Vozač Mercedesa Luis Hamilton je stigao do trećeg mesta u Silverstonu.
„Hvala svima koji su me podržavali. Osetio sam energiju, osetio podršku i to je takođe razlog zašto smo se vratili ovde”, izjavio je Hamilton.
Prvo mesto u generalnom plasmanu vozača drži Ferstapen sa 255 bodova, dok je njegov timski kolega Serhio Peres osvojio 156.
Naredna trka u šampionatu F1 biće vožena 23. jula za Veliku nagradu Mađarske na stazi Hungaroring, prenosi Tanjug.

Na prelazu Gradina, na izlazu iz Srbije, čeka se četiri sata
Prema informacijama uprave granične policije u 17.15 časova, putnička vozila čekaju četiri sata na graničnom prelazu Gradina, na izlazu iz Srbije a na Preševu, na izlazu iz zemlje, putnička vozila i autobusi š zadržavaju 35 minuta, navode iz Auto-moto saveza Srbije (AMSS).
Teretna vozila najduže čekaju na Batrovcima, na izlazu iz Srbije i to dva sata dok se na prelazu Horgoš i Šid, na izlazu iz Srbije, zadržavaju 90 minuta.
Na ostalim graničnim prelazima nema dužih zadržavanja za sve kategorije vozila, prenose iz AMSS-a.

Tesla i Karađorđevići
Dr Oliver Subotić*
Dok sam iščitavao primarne izvore za potrebe pisanja knjige „Tesla: Duhovni lik”, imao sam prilike da se lično uverim u ono što su gotovo svi Teslini biografi u manjoj ili većoj meri uočili u njegovoj ličnosti, a to su izrazite „oscilacije” (neretko i protivrečnosti) u raznim temama. Ipak, primetio sam da postoji nekoliko tema u kojima, slikovito rečeno, ne postoje „sinusoide” i izražene „amplitude”, već isključivo „linearna funkcija”. Jedna od tih retkih tema gde Tesla pokazuje jasnu konstantu u stavovima je odnos prema srpstvu, Kraljevini Jugoslaviji i Kraljevskom domu Karađorđevića.
Nikola Tesla je tokom američkog perioda svog života postao izrazit kosmopolita, ostavši istovremeno srpski patriota. Tokom američkog perioda se formirao i kao ubeđeni srpsko-jugoslovenski monarhista, te je poput većine srpskih intelektualaca tog vremena vatreno podržavao koncept Kraljevine Jugoslavije i bio veliki poštovalac kraljevske loze Karađorđević. To poštovanje se već može uočiti u dostupnim dokumentima iz perioda Prvog svetskog rata, kada on izražava divljenje podvizima srpske vojske predvođene svojim nezaboravnim voždom, kraljem Petrom Prvim Oslobodiocem. Tako, povodom inicijative jeromonaha Nikolaja Velimirovića iz 1915. godine, da zajedno sa Mihajlom Pupinom i Pajom Radosavljevićem potpiše „Vidovdanski proglas” i pozove Srbe u SAD da pomognu svojim sunarodnicima na Balkanu, Tesla iznosi stav da bi taj apel američki Srbi najpre poslušali ako bi ga potpisala dva srpska kralja: Petar Karađorđević i Nikola Petrović.
Ličnost u kraljevskoj lozi Karađorđević, koju je Tesla posebno izdvajao, bio je kralj Aleksandar, koji ga je odlikovao Ordenom Jugoslovenske krune prvog stepena 1931. godine. Kralja Aleksandra je doživljavao kao vladara koji je uspeo da napravi snažnu državu (Kraljevinu Jugoslaviju) i ujedini tri balkanska naroda (Srbe, Hrvate i Slovence). U svom posmrtnom slovu Kralju Mučeniku, objavljenom 1934. godine u „Njujork tajmsu”, Tesla ovako zbori: „Poput Vašingtona, bio je sposoban i neustrašiv general koji je oslobodio svoju zemlju od ugnjetavanja; poput Linkolna bio je mudar i patriotski vođa koji je pretrpeo mučeništvo.” Tesla je, pritom, verovao da će mučenička krv kralja Aleksandra definitivno ujediniti narode Kraljevine Jugoslavije (što se, kao što je dobro poznato, nije desilo). Sa druge strane, strahovao je za jedinstvo mlade države, zbog čega je javno podsetio sve Hrvate i Slovence na činjenicu da je njihova sloboda kupljena cenom srpske krvi u Prvom svetskom ratu. Kralj Aleksandar je za Teslu bio i ostao ličnost koja zaslužuje da bude na „pijedestalu srpskih velikana” – pišući pozdravno pismo Srbima u Geriju (Indijana, SAD) uoči Drugog svetskog rata, on za kralja Aleksandra koristi epitete „Veliki” i „Mučenik”.
Kada je reč o kralju Petru Drugom Karađorđeviću, Tesla i prema njemu pokazuje odnos dubokog poštovanja i izrazite odanosti, približan onome koji je ukazivao kralju Aleksandru. U jednom pismu iz 1938. godine upućenom inženjeru Slavku Bokšanu, Tesla kralja Petra Drugog naziva „mladim orlićem iz gnezda velikog orla”, a Srbe u SAD javno poziva da budu odani mladom monarhu, koga naziva „zenicom u oku naroda”. On kralja Petra Drugog veliča u nekoliko javnih objava u SAD želeći mu mnoga leta. Na koncu, poslednji Teslin izlazak u javnost – tačno pola godine pred smrt – bio je osmog jula 1942. godine u hotelu „Njujorker”. On tada, već prilično ugroženog zdravlja, izlazi u pratnji svog sestrića, diplomate Save Kosanovića, da pozdravi kralja Petra Drugog. Mladi kralj je u to vreme bio u poseti SAD, sa ciljem da od predsednika Ruzvelta izmoli vojnu pomoć za generala Dragoljuba Mihailovića (koga je Tesla, po rečima čuvenog američkog istraživača Lelanda Andersona, smatrao za „simbol drevne srpske borbe za krst časni i slobodu zlatnu”). „Hrvatski glas” izveštava o susretu mladog monarha i Tesle, navodeći kako je genijalni pronalazač rekao da mu je kralj svojom posetom učinio najveću čast i da će mu to biti „najmilija uspomena”. Svoj uvodni govor kralju Petru Drugom Tesla je završio rečima: „Veličanstvo, Bog Vas blagoslovio!”. Prema Kraljevim memoarima, obojica su tokom rastanka plakala, a Tesla ga je otpratio podsećanjem na zaveštanje kralja Aleksandra: da čuva jedinstvo naroda Kraljevine.
Važno je ovom prilikom istaći da je Tesli bila apsolutna strana bilo kakva ideja Jugoslavije bez srpske krune na njenom čelu – ostao je odan kralju Petru Drugom Karađorđeviću i pored stalnih ubeđivanja okoline da pređe na stranu Tita i njegovih komunista, koji su se od samog početka rata spremali za revolucionarni prevrat i nasilno preuzimanje vlasti. O čvrstom Teslinom stavu prilično argumentovano piše Margaret Čejni, pozivajući se na hrvatskog profesora Bogdana Radicu, diplomatu Kraljevine Jugoslavije u SAD, koji je tokom rata prešao na Titovu stranu. Iz njene studije saznajemo da je Sava Kosanović bezuspešno pokušavao da privoli svog genijalnog ujaka da se od kralja okrene ka Titu. O svemu navedenom u svojim memoarima svedoči i Konstantin Fotić, ambasador Kraljevine Jugoslavije u SAD, koji navodi da je svaki pokušaj da se od Nikole Tesle izvuče bilo kakva poruka protiv Kralja Petra Drugog bila bezuspešna. Teslina odanost srpskoj kruni bila je do kraja života održana besprekorno.
Da li bi Tesla, da je danas među nama, od „linearne funkcije” skrenuo kao „sinusoidi” u navedenim temama? To je već domen pretpostavki. A ono što možemo pretpostaviti jeste da bi zbog gorkog iskustva Jasenovca, Jadovna i, na kraju, „Oluje” imao krajnje rezervisan stav prema nekoj novoj jugoslovenskoj ideji. Možemo slobodno pretpostaviti i to da bi se i danas zalagao za što bolje odnose Srba sa Hrvatima i Slovencima, koje je smatrao bratskim narodima. A ako ćemo suditi po ogromnom poštovanju koje je decenijama ukazivao Karađorđevićima – kao i ništa manjem poštovanju koje oni do dan danas ukazuju njemu – verovatno bi u naše vreme bio i počasni član Krunskog saveta.
*Osnivač Zadužbine „Petar Mandić”, dobročine ustanove koja neguje uspomenu na Tesline pretke

Ljubav sa glavom u torbi
U najužem izboru za NIN-ovu nagradu i u izboru od 16 dela za „Vitalovu” nagradu, našao se i roman kragujevačkog pisca Zorana Petrovića (1954), pod naslovom „Kamen blizanac”, koji je objavila „Geopoetika” iz Beograda. Petrović je na književnu scenu stupio 1978. godine zbirkom pesama: „Pan i ogledalo”. Usledile su pesničke knjige: „Aleksandrijska kritična misao”, „Svakodnevna molitva”, „Apsolutna nula”, „Prisutni su odsutni”, „Stav u trostavu”, „Spasiti spasioca”, zbirke za decu: „Pesme iz trbuha”, „Priča o slovima”. Petrović je autor zbirke priča „Raspadanje dekadnog sistema”. „Kamen blizanac” je njegov prvi roman.
U romanu se bavite srpsko-turskim odnosima kroz istoriju. Saradnja se ponovo uspostavlja, kao da nikada i nije prekidana? 
Da, i to sada kada Turska prestaje da bude laička država.
Glavni junak romana je – selam, odnosno selamski jezik. On se kao lajtmotiv pojavljuje u svim poglavljima. Šta je, zapravo, selam. Kakva je to metafora? 
Selam je dobra poruka. Najčešće ljubavna. To ja tajni jezik kojim se služe dvorjani jednog despotskog režima koji, za razliku od svih ostalih, zabranjuje čak i ljubav među njima. Ič oglami, dvorski paževi „obučavani da budu savršeni” žive pod istim krovom sa haremskim lepoticama. Uzavrela mladalačka krv je smislila jedan simbolički jezik koji se sastojao u tumačenju predmeta koje su jedni drugima upućivali. To je apsolutno poetski jezik, jezik bez glasova, sa bezbroj simboličkih mogućnosti i samo jednom porukom koja znači ljubav. Ljubav bez ostatka i bez kalkulacija, ljubav sa glavom u torbi. Uhvaćeni selam značio je sigurnu smrt. Ako postoji ikakva metafora, ona je u pitanju: da li je danas jedan takav jezik moguć?
U selamskom jeziku nema reči za izdaju, a kod nas izdaja nije izdaja ako nisi izdao nekog svog?
Nema je zato što je nenormalno izdati svoju emociju, svoje snove, sebe kojega vidite sa distance.
Naslov romana je „Kamen blizanac”. Dva kamenčića igraju važnu ulogu u romanu i kriju veliku tajnu? 
Da. U narativnom kontekstu ta dva kamena praktično rešavaju zaplet. U metaforičkom smislu oni označavaju činjenicu da je blizanaštvo kategorija koju poznaju samo živi organizmi, odnosno duše. Duša je, pored ljubavi, još jedan termin koji je danas ne samo relativizovan, nego stavljen na svojevrsni indeks i skoro izbačen iz komunikacije. Platonova ideja o traženju srodne duše grubo je svedena samo na odnose polova. Blizanci jesu i oni koji su srodni po temperamentu, idejama, principima, karakteru i etici. Sve će biti jasnije ako se samo zapitamo šta toliki milioni ljudi neumorno traže na Fejsbuku.
U prološkoj pesmi: „Moja generacija”, na početku romana, kažete: „Prevarili smo život kroz koji smo prošli”. Da li je vaša generacija iskoristila šansu koju je imala? 
Ako ostanemo u kontekstu romana, mislim da ni jedna generacija nije ostvarila svoje snove. Najmanje one, revolucionarne, koje su nešto i uspevale da promene. Te promene su se u vremenu preobraćale u prave katastrofe. U dolazećim generacijama je umontiran jedan paradoks, koji moj junak Agon jasno simbolizuje, a to je da su negovani i obrazovani prema roditeljskim idealima savršenosti, a redovno zaticali svet svojih očeva sa blatom i krvlju do kolena.
Agon je naše gore list, koji je vaspitavan na islamskom dvoru, a obrazovan na grčkim artefaktima koje je tamo zaticao. Prefinjeni maniri i izvanredno znanje slabi su mu saveznici kada se obre usred jedne ratno-diplomatske zavrzlame na njemu nepoznatom balkanskom prostoru.
Neki naši janičari – postali su paše i veziri u Otomanskom carstvu. Janičari se i danas dobro snalaze? 
Agon jeste otišao kao paket „danka u krvi”, ali je tamo izabran, kako bi se danas reklo, za batlersku službu između samo četrdeset momaka. On nije bio janičar, odnosno sultanov gardista. Za razliku od domaćih janičara, turski su imali takav status da je on u to vreme predstavljao jedinu pukotinu kroz koju je nešto malo demokratskog moglo da uđe u neograničeni despotizam. I vlada i sultan su ozbiljno uzimali u obzir zahteve janičara.
Junaci knjige su i neke istorijske ličnosti: car Dušan, Karađorđe, Milenko Stojković, Petar Dobrnjac, Sali-aga... U kojoj meri ste poštovali istorijske činjenice u građenju likova? 
Ovako nabrojani mogu da izgledaju kao da su proizvoljno nabacani. Međutim, van likova koji su vezani za Prvi srpski ustanak, svi oni koji se pominju jesu junaci nekoliko priča Agonovog dede koje je upamtio i koji su ga nesigurnim nitima vezivali za ovo tlo. Ostalo je naučio. Roman je, zapravo, apologija priči. I to onim bazičnim koje smo refleksno zapamtili u detinjstvu i pamtimo ih čitavog života i ne znajući zašto, a onda se dogodi da nam jednom, u teškom času, dođu u svest i ponude rešenja za trenutne probleme. Pomognu nam da preživimo, prevedu nas preko ponora. Kao da nam je davno umrli pripovedač dao da progutamo nekakvu „kremaljsku kapsulu”, koja će početi da deluje kada se bolest i opasnost pojavi.
Inače sve što se pominje u knjizi, potiče iz validnih istorijskih izvora.
Danas se sve češće čuje da su turski porezi bili „mala deca” u odnosu na današnje? 
Bilo ih je mnogo manje i bili su stalni i predvidivi, a od njih su mogli da se plate i izrade defteri, odnosno popisi stanovništva na osnovu kojih su razrezivani i prikupljani. Današnji porezi, ma kako bili brojni, ne mogu da isfinansiraju popis poreskih glava.
Roman se završava tragično – kijametom, što je na turskom kraj sveta. Svet se raspada, pakao izlazi na površinu. Nigde ne vidite nadu? 
Agon, kao jedini čovek na svetu koji zna jedan jezik, zapravo sve vreme drži kurs tog jezika koji je jezik ljubavi. Zaglavljen negde u međusvetu on čeka svog blizanačkog para i ponavlja u sebi i za sebe jezik selama kako ga ne bi zaboravio. Odozgo, iz realnog sveta padaju mu pod noge simboli potonjih ratova: Prvog i Drugog svetskog. I jedan i drugi preživljava zahvaljujući svojoj veri u ljubav i strašnoj izolovanosti koja se graniči sa nepostojanjem. Ali, Agon će se pojaviti u drugoj knjizi trilogije, usred poslednjih ratova na balkanskom tlu, i to onda kada treba da pomogne jednom čoveku sasvim sličnom sebi.

Sretenović: Visok nivo nepravilnosti u ministarstvima
Predsednik Državne revizorske institucije (DRI) Radoslav Sretenović izjavio je da je nivo nepravilnosti u ministarstvima zabrinjavajuće visok i da je revizijom budžeta za 2009. godinu utvrđeno da pet ministarstava nije poštovalo Zakon o javnim nabavkama, u iznosu od preko 298 miliona dinara.
Sretenović nije želeo da se izjašnjava kojim ministarstvima će najpre biti upućene prijave i najavio da će do kraja meseca biti podnete odgovarajuće prekršajne prijave protiv korisnika budžeta za 2009. godinu, „a u nekim slučajevim postoji sumnja da je bilo i krivičnih dela”.
Gostujući u vestima B92, Sretenović je rekao da se DRI nije detaljno bavila zloupotrebom Zakona o javnim nabavkama, napominjući da je kod gotovo svih ministarstava utvrđen prekršaj nesprovođenja postupka javne nabavke bonova za gorivo.
„Moja pretpostavka je da je razlog tome što su do 31. decembra 2008. ministarstva nabavljala gorivo direktno od NIS-a, kao naručioca, i tada nije bila obaveza da se sprovede nabavka bonova u skladu za zakonom. Međutim, izmenom zakona koji je stupio na snagu 1. januara 2009. obaveza je za sve revidirane subjekte da vrše nabavku goriva u skladu sa zakonom „, objasnio je on.
Sretenović je primetio da je nepravilnosti bilo i prilikom izvođenja građevinskih radova, čija vrednost prelazi 200 miliona dinara, a najčešći model za nesprovođenje zakona u potpunosti - jeste da se „nešto nabavi po hitnom postupku”.
„Kod jednog ministarstva smo utvrdili da je sproveden postupak bez objavljivanja javnog poziva, po hitnom postupku, odnosno zbog nekih vanrednih okolnosti, ali u postupku revizije utvrdili smo da nisu postojali takve okolnosti i na ovaj način su narušena četiri osnovna načela Zakona o javnim nabavkama”, naveo je predsednik DRI.
Time je, dodao je državni revizor, onemogućen način transparentnosti, nije bilo konkurencije među izvođačima, što je uticalo i na cenu izvođenja radova.
Sretenović nije želeo da se izjašnjava kojim ministarstvima će najpre biti upućene prijave, ali je dodao da je u načelu kod svih ministarstava bilo nepoštovanja Zakona o budžetskom sistemu i Zakona o javnim nabavkama.
On je najavio da će do kraja meseca biti podnete odgovarajuće prijave protiv korisnika republičkog budžeta za 2009. godinu, zbog osnovane sumnje da su izvršili prekršaj, a u nekim slučajevima, dodao je Sretenović, „postoji sumnja da je bilo i krivičnih dela”.
DRI je sprovela kontrolu trošenja budžeta za 2009. godinu, čime je bilo obuhvaćeno oko 70 odsto rashoda državne kase.
Kontrola je sprovedena u sedam ministarstava - prosvete, omladine i sporta, poljoprivrede, rada i socijalne politike, nauke, finansija, infrastrukture, kao i u Narodnoj banci Srbije i u Upravi za Trezor, pri čemu je samo NBS dobila pozitivno mišljenje.

Oporavak svetskih tržišta uz postkrizne šokove
Svetska tržišta kapitala, posebno akcija pratila su prošle godine ekonomska kretanja država. Pojedini berzanski pokazatelji, poput nemačkog DAX-a ili američkog indeksa tehnoloških akcija NASDAQ, odskočili su preko 15 odsto u 2010. godini (indeks Beogradske berze Beleks15 je u minusu od 1,7 odsto). Neke kompanije su tržišnim učesnicima donele ogromne dobitke, a pojedine to tek najavljuju svojim ambicioznim planovima za 2011. godinu. Proizvođač automobila iz MinhenaBMW je, recimo, uvećao svoju kapitalizaciju za čak 86 odsto 2010. godine zbog odlične prodaje svojih četvorotočkaša u zemljama u razvoju. Akcija „Epla“, pronalazača i proizvođača popularnih ajpodova, od početka godine skočila je preko 50 odsto, telekomunikacionog giganta „Movil“ 15 odsto, a „Sitigrupe“ 45 odsto.
Kao što je veliki pad svetskih berzi s kraja 2008. najavio tešku ekonomsko-finansijsku krizu u 2009. godini, tako i ovaj oporavak globalnih tržišta, koja su u decembru dosegla čak dvogodišnje maksimume, može biti putokaz snažnog privrednog rasta u 2011. godini. Prema izveštaju Goldman Saksa, svetska ekonomija će porasti 4,6 odsto 2011. i 4,8 procenata 2012. godine. Najveći doprinos tome daće zemlje u razvoju predvođene Kinom (10 odsto), Indijom (8,7), Rusijom (5,3) i Brazilom (pet odsto), ali će i razvijene privrede upisati odlične performanse. Rezultanta njihovog rasta biće 2,5 odsto u 2011. i čak tri procenta 2012. godine.
Zbog ubrzanog oporavka koji se najavljuje naredne dve godine realan je nastavak skakanja cena kako realne tako i finansijske aktive. Nedovoljna proizvodnja i ponuda, s jedne, i ubrzani rast tražnje, s druge strane, povećaće cene robe na svetskim tržištima. Goldman Saks tvrdi da bi ove godine najviše trebalo da poskupi zlato (20 odsto) i da vredi 1.690 dolara po unci, zatim bakar (16) i nafta (13 odsto) čije će se cene kretati oko 11.000 i 105 dolara respektivno, dok će soja s rastom od 13 odsto 2011. godine završiti na nivou od 14 dolara. Kada je reč o tržištima efekata, očekivanja su velika i svi indeksi bi trebalo da dobiju na vrednosti minimum 10 odsto. Tako analitičari očekuju da FTSE100, koji je 2010. godinu okončao na 5.900, narednu završi u intervalu od 6.600 do 6.900 (rast 10-15 odsto). Još optimističnije prognoze, bar za narednih dvanaest meseci, daju se američkom S&P500. Oporavak svetske tražnje uticaće na poboljšanje imovinskog i rentabilitetnog položaja većine američkih kompanija sledeće godine. Bolja finansijska slika izazvaće velike skokove cena njihovih akcija što bi posledično moglo prouzrokovati rast indeksa i 20 odsto (sa sadašnjih 1.260 na 1.500 poena). Ukoliko bi prešao gornju granicu od 1.500 poena, S&P500 bi, uvereni su analitičari, lako dosegao svoj istorijski maksimum od 1.560. Povećane investicije u vlasničke instrumente i postepeni rast referentnih kamatnih stopa smanjiće tražnju za dužničkim papirima i posledično povećati zahtevane stope prinosa na sve obveznice. Tako bi prinos na desetogodišnje obveznice američkog Trezora 2011. godine mogao biti oko 3,25 odsto, a 2012. popeti se za još 0,50 procentnih poena na 3,75 odsto, predviđa Goldman Saks.
Ove godine, međutim, treba očekivati i velike turbulencije na tržištima zbog rizika koji se prenose iz 2010. Jedan od većih su i inflatorni pritisci prisutni u zemljama u razvoju. Pooštravanje monetarne politike (realizovane kroz rast referentnih kamatnih stopa) može se očekivati u Brazilu, Kini i ostalim zemljama azijsko-pacifičkog regiona. U razvijenim zemljama, pak, inflacija u 2011. ne bi trebalo da pređe 1,5 odsto uprkos upumpavanju milijardi dolara u finansijske sisteme. Zato se u razvijenim zemljama i ne očekuje skoriji rast referentnih stopa koje se nalaze na rekordno niskim nivoima (SAD–0,25 odsto, EU– jedan odsto, Japan–0,10 odsto, Velika Britanija–0,50 odsto).
Ipak, najveća pretnja dolazi iz Evrope. Oči finansijsko-ekonomske javnosti biće uprte u Evropsku monetarnu uniju i rešavanje gorućih problema oko budžetskih deficita i javnih dugova zemalja članica. Glavno žarište sa Grčke i Irske preseliće se u Španiju i Portugal, a na udaru će biti i Italija, Velika Britanija i (za mnoge veliko iznenađenje) Francuska i Belgija. Neizvesnost oko sposobnosti ovih zemalja da se izbore s velikim dugovima izazvaće strah investitora i posledično sezonske korekcije na tržištima novca i kapitala. Najlošiji scenario (koji je bez konkretne podrške i najizvesniji) u kojem bi Španija (četvrta ekonomija evrozone) proglasila bankrot i zatražila pomoć od Unije i MMF-a, značajnije bi ugrozio projekcije o budućim kretanjima i stanju na tržištima na kraju 2011. godine. Restrukturisanje finansijskih tržišta, posebno tržišta državnih obveznica, te bankrot banaka, fondova i drugih institucionalnih investitora (koji državne obveznice imaju u portfoliju) osetno bi poremetili finansijske sisteme zemalja članica evrozone.
Evropska kriza ne ugrožava samo privredni rast Unije nego i celokupan svetski oporavak. Od „evropskog rizika” najviše bi trebalo da bude uplašena Kina, tvrde poznati svetski analitičari, jer je Evropska unija najveći kineski spoljnotrgovinski partner. Ozbiljnost situacije povećana je još i činjenicom da su državne obveznice zemalja članica Unije u „kineskim rukama”. Tako bi pogoršanje privredne slike Evrope za kratko vreme moglo da zbriše i dvoprocentni rast kineske ekonomije. Evropska valuta bi oslabila, a to bi otežavalo i uspon izvozno orijentisane američke ekonomije. Upumpavanje novih stotina milijardi dolara od strane američkog Trezora, u cilju sprečavanja prevelikog jačanja dolara, bila bi logična reakcija što bi neminovno povećalo inflatorni pritisak i stvorilo nove probleme, saglasni su tržišni učesnici. U svakom slučaju, kolaps samo jedne velike članice evrozone (poput Španije) mogao bi da reprizira ekonomske prilike 2008. i 2009. godine, a stanje na finansijskim tržištima bilo bi daleko od optimističnih očekivanja za 2011. godinu.

„Dijamant” pod blokadom
Zrenjanin– Kapije proizvodnih pogona zrenjaninske uljare „Dijamant” juče ujutro su osvanule pod blokadom. Nekoliko kamiona ovdašnje firme „Raca” blokiralo je ulaze zbog čega se stvorila duga kolona teretnih vozila natovarenih sojom koji nisu mogli da uđu u fabriku. Ni juče popodne saobraćaj još nije bio uspostavljen, a vlasnik pomenute firme Dragan Raca izjavio je novinarima da će blokada potrajati sve dok se ne izmire dugovanja Uljare. 
U „Dijamantu”, međutim, tvrde da su svi ispostavljeni računi podmireni.
 – Tri stotine kamiona, odnosno sedam hiljada tona robe koja vredi 50 miliona dinara, isporučili smo uljari, ali oni uporno odbijaju da nam isplate bilo koji dinar. To traje već pet meseci. Odugovlačenje podmirivanja dugovanja u ovoj firmi postala je praksa i mi to više ne možemo da tolerišemo. Nije u pitanju samo naša firma, već i oko 2.500 kooperanata s kojima organizujemo setvu i žetvu uljarica. Ja svojim poslovnim partnerima uredno plaćam sve obaveze, kaže Dragan Raca vlasnik istoimene firme koja se bavi proizvodnjom i otkupom poljoprivrednih proizvoda i mehanizacije, a obrađuje oko 8.000 hektara zemlje. – Ako se Uljara i dalje bude oglušivala prema obavezi da nam isplati dugove, u ponedeljak sledi potpuna blokada cele fabrike. 
Raca tvrdi kako je tražio da mu uljara vrati isporučenu sirovinu, ako već ne može da je plati, a „oni su tražili za trećinu veću cenu od one koju su nudili kada su preuzimali robu”.
Vladimir Milović direktor Sektora marketinga i razvoja Uljare, izjavio je da se u „Dijamantu” strogo drže principa definisanih u ugovorima sa proizvođačima i dobavljačima.
– Što se tiče firme „Raca” naša kompanija je još dok je otkup trajao, po osnovu ispostavljenih predračuna izmirila prema njoj sve svoje obaveze i robu zaprimila u svoja skladišta. Ispoštovali smo sve svoje ugovorene obaveze, decidiran je direktor Milović. On kaže da „Dijamant” preduzima korake da fabriku odblokira preko institucija države Srbije.

EU liberalizuje naftno tržište Srbije
Ministarstvo finansija zvanično je uputilo dopis delegaciji Evropske komisije i ukoliko se ispostavi da je usvajanjem dvojnih akciza na naftne derivate „povređen” Sporazum o stabilizaciji i pridruživanju mi ćemo tu odredbu zakona promeniti. Ovako Božidar Đelić, potpredsednik Vlade zadužen za evropske integracije, komentariše za „Politiku” najavu da bi Evropa mogla ovih dana Srbiji da uputi oštar protest zbog usvajanja amandmana za veće akcize na gorivo iz uvoza.
– Ukoliko povreda SSP-a bude konstatovana, mi ćemo pre zasedanja Zajedničkog komiteta Srbije i EU za pravilno sprovođenje ovog sporazuma, koji će biti održan od 22. do 24. marta, to ispraviti. Do tada moramo da nađemo dogovor sa Evropskom komisijom. Stav vlade po tom pitanju je jasan – ne želimo u godini kada se približavamo Evropskoj uniji da kršimo Sporazum o stabilizaciji i pridruživanju. To bi mogla da bude ozbiljna prepreka za dobijanje statusa kandidata – ocenjuje Đelić.
Da će Skupština Srbije ponovo razmatrati Zakon o akcizama ukoliko oceni da je pogrešila, potvrdila je juče i Slavica Đukić Dejanović, predsednica parlamenta.
– To bi moglo da se desi kad se stvore formalni uslovi, odnosno kada najmanje 84 poslanika ili Vlada Srbije po hitnom postupku, u periodu do 1. marta, zatraže sednicu. Posle toga to može biti i moja stvar o kojoj ja mogu odlučivati kao predsednica – kazala je Đukić Dejanović novinarima.
Izglasavanjem amandmana na zakon koje je predložila Socijalistička partija Srbije, akciza na gorivo iz uvoza povećana je više nego na gorivo koje proizvodi Naftna industrija Srbije. Nezvanično saznajemo da eventualno kršenje SSP-a nije greška, jer je bilo pritisaka da se monopol NIS-a očuva i posle liberalizacije tržišta naftnih derivata.  
Slavica Đukić Dejanović, upitana da li SPS, čija je ona potpredsednica, oseća odgovornost zbog tog amandmana socijalista, Đukić Dejanović je kazala da svaka inicijativa, kada postane stav Skupštine, mora biti tako i posmatrana.
– Mi koji smo odlučivali, onog momenta kad ocenimo da smo napravili korak koji i nije na najboljem putu, moramo to prosto priznati i napraviti korak nazad. To znači da oni koji puno rade, a složićemo se da parlament zaista mnogo radi, mogu, uz mnogo toga što je pozitivno, da naprave i po neku grešku koja se mora ispraviti – kazala je ona.
Dragomir Janković iz Evropskog ekonomskog instituta kaže da je juče sa Olijem Renom, komesarom za finansije, razgovarao o dvojnim akcizama na naftne derivate u Srbiji.
– Činjenica je da je Sporazum o stabilizaciji i pridruživanju prekršen jer se u članu 22. i 37 jasno kaže da se i Srbija i EU uzdržavaju od bilo kakvih akcija kojima se daju privilegije poreskom politikom domaćim proizvođačima. Naravno, EU će reagovati zbog povrede sporazuma i ne verujem da će se srpska vlada oglušiti o njihove preporuke – kaže Janković čiji je utisak da se u Beogradu zbog toga digla veća prašina nego u Briselu.
Naravno, Srbija jeste ovim u nepovoljnom položaju jer još nije „član kluba” i ovakvi potezi nisu dobri i narušavaju poverenje, ali ovo nije tragedija u odnosima sa Evropom, dodaje Janković. Što se njega tiče, kršenje SSP-a nije greška, već je očigledno da je bila reč o nameri da se NIS zaštiti i posle liberalizacije tržišta.
Ukoliko bi izmene Zakona o akcizama ugrozile obaveze Srbije preuzete potpisivanjem Sporazuma o stabilizaciji i pridruživanju i Prelaznog trgovinskog sporazuma sa Evropskom unijom morale bi da budu promenjene, smatra i direktorka Kancelarije Vlade Srbije za evropske integracije Milica Delević.
– Potpisivanjem Sporazuma o stabilizaciji i pridruživanju i stupanjem na snagu Prelaznog trgovinskog sporazuma, Srbija se obavezala na fiskalnu nediskriminaciju i ukidanje državnog monopola – reklaje Delevićeva.

„Gaspromnjeft” spreman za akcije NIS-a
Ponuda će biti objavljena nakon odobrenja Komisije za hartije od vrednosti koje se očekuje u roku od dva do devet dana
Ruski „Gaspromnjeft“ objavio je juče nameru da preuzme 19,12 odsto akcija Naftne industrije Srbije od malih akcionara po ceni od 4,8 evra po akciji, odnosno najmanje 506,48 dinara.
Generalni direktor NIS-a Kiril Kravčenko kazao je na konferenciji za novinare da će ponuda biti objavljena nakon odobrenja Komisije za hartije od vrednosti koje se očekuje u roku od dva do devet dana. –Ponuda će trajati 45 dana i građani koji se odluče da prodaju akcije, mogu da očekuju novac u martu“, rekao je Kravčenko.
Cena po kojoj će „Gaspromnjeft“ otkupljivati akcije određena je u skladu sa zakonom i uslovima kupoprodajnog ugovora.
Ta cena ne sme biti niža od prosečne cene trgovanja na berzi za poslednja tri meseca, ne sme biti niža od cene poslednjeg dana trgovanja koji prethodi objavljivanju obaveštenja o nameri i ne može biti niža od cene akcije pri kupovini kontrolnog paketa kompanije „Gaspromnjeft“.
U zbiru ova tri uslova, kao cena otkupa određuje se cena akcije prilikom kupovine kontrolnog paketa, a to je 4,8 evra za akciju, jer su prosečne cene za poslednja tri meseca i poslednjeg dana trgovanja na berzi manje od 4,8 evra.
Tako cena za jednu akciju u dinarima po kursu od 13. januara 2011. iznosi 506,48 dinara.
Ponuda za otkup akcija dostavlja se na odobrenje Komisiji za hartije od vrednosti. Posle odobrenja Komisije, što treba da bude urađeno u roku od dva do devet radnih dana, ponuda za preuzimanje biće objavljena u glavnim štampanim sredstvima javnog informisanja. 
Ponuda za otkup akcija važiće 45 dana od datuma objavljivanja ponude za preuzimanje u štampi. 
U tom roku građani koji su dobili po pet akcija NIS-a i nisu ih prodali na berzi do ovog trenutka, mogu da ih prodaju po navedenoj ceni, obraćajući se pošti ili članu Centralnog registra, ukoliko postoji otvoren račun. 
Radnici i bivši radnici NIS koji imaju akcije mogu ih prodati po navedenoj ceni, obraćajući se članu Centralnog registra kod kojeg je otvoren račun. 
Građani, koji žele da prodaju akcije po navedenoj ceni, daju nalog za deponovanje svojih akcija na specijalni račun kupca „Gaspromnjefta“.
U roku od 45 dana  posle objavljivanja ponude za preuzimanje, ponuda „Gaspromnjefta“ o otkupu akcija prestaje da važi.  
Odmah nakon toga, u roku od tri dana, u skladu sa zahtevima zakona, novac za prodate akcije biće prebačen na račune građana-prodavaca.
Novac će biti prebačen na račune prodavaca u dinarima po kursu na dan uplate, ali ne nižem od kursa dinara prema evru na dan koji prethodi objavljivanju obaveštenja o nameri.
Akcionari imaju pravo da prodaju akcije „Gaspromnjeftu“ po objavljenoj ceni, ali to nisu obavezni da urade i donose rešenje o prodaji akcija polazeći od sopstvene odluke.
Berzanska trgovina akcijama NIS na Beogradskoj berzi biće nastavljena po ceni koja zavisi od dalje situacije na tržištu.

Crnogorska policija uhapsila Šekularca zbog pisma „filovanog” kokainom
Bivši crnogorski policajac Dejan Šekularac (43) uhapšen je pošto je iz Hondurasa primio pismo pošiljku sa 140 grama kokaina, kamufliranog u turističku brošuru, pišu „Vijesti”. Kada je taj Podgoričanin, preko jedne privatne službe za brzu dostavu pošte primio pismo sa drogom, inspektori za narkotike upali su u njegovu kuću i uhapsili ga. Slično pismo, sa 115 grama kokaina, stiglo i jednom Nikšićaninu, koji je uspeo da umakne policiji.
Akcija crnogorske policije izvedena je u saradnji sa britanskom Agencijom za borbu protiv organizovanog kriminala, čiji su službenici na londonskom aerodromu „Hitrou”, koji predstavlja jednu od petlji za prekookeansku poštu, otkrili dve kokainske pošiljke za Crnu Goru. O tome su odmah obavestili crnogorsku policiju, koja je od specijalnog tužioca za organizovani kriminal, dobila nalog za kontrolisanu poštu i počela pripremu operacije.Britanska policija je dva pisma sa kokainom predala pilotu „Montenegro erlajnza”, koji ih je po sletanju u Podgoricu dao crnogorskoj policiji, a ona ih je zatim spakovala u kutije jedne podgoričke službe za brzu dostavu pošte i krenula u akciju hapšenja. 
Operacija još nije završena, a sagovornik „Vijesti” navodi da policije nekoliko zemalja rade na otkrivanju narko-mreže, koja je učestvovala u krijumčarenju ove droge, kako pošiljaoca, tako i drugih učesnika. 
Dejan Šekularac bio je uhapšen 5. februara prošle godine na osnovu Interpolove poternice Srbije, zajedno sa Goranom Sokovićem, pod sumnjom da su obojica kao članovi narko-klana Darka Šarića učestvovali u švercu 2,7 tona kokaina iz Urugvaja. Sumnja se da je Šekularac bio zadužen za organizovanje i kontrolu prevoza narkotika, a da je Soković, zajedno sa Darkom Šarićem jedan od dvojice glavnih vođa narko-kartela koji je razvio jake ogranke u Crnoj Gori i Srbiji. 
Viši sud u Podgorici pustio ih je na slobodu po nalogu Vrhovnog tužilaštva Crne Gore, jer je, kako je saopšteno, Specijalni sud u Srbiji odbio da dostavi dokaze protiv njih dvojice. Srpski tužilac Miljko Radisavljević izjavio je tada da bi dostavljanje dokaza u ovoj fazi istrage tužilaštvu Crne Gore protiv Sokovića i Šekularca moglo ozbiljno da ugrozi istragu koja se protiv Šarića vodi u Srbiji. On je objasnio da zahtev tužilaštva Crne Gore nije odbijen, već odložen i da je trebalo postupiti po našoj poternici, pa tek onda videti koji su dalji vidovi saradnje. U optužnici podignutoj 12. aprila protiv 16 članova grupe kojoj se pripisuje trgovina drogom, nema Dejana Šekularca, dok je ime Gorana Sokovića navedeno na drugom mestu, odmah posle Šarića.

Hrvatska brani Purdu
Od našeg stalnog dopisnika
Zagreb – Slučaj nedavno u BiH uhapšenog Tihomira Purde iz Vukovara po poternici Srbije i dalje je među glavnim političkim i medijskim temama u Hrvatskoj, a juče je dobio odjek i u okviru obeležavanja godišnjice međunarodnog priznanja Republike Hrvatske (15. januara 1992). Upitana o tom slučaju i susretu ministara pravosuđa dve zemlje u Zagrebu, premijerka Jadranka Kosor je rekla da jezadovoljnatim službenim susretom i napomenula:
„Mislim da je okvir za te razgovore stvoren u mom razgovoru s predsednikom Tadićem i ono što mogu u ime vlade reći jeste da ćemo mi učiniti sve za zaštitu hrvatskih branitelja koji su najzaslužniji za slobodnu Hrvatsku. Ovde se nije vodio građanski rat nego je Hrvatska bila žrtva agresije i to su istorijske činjenice na koje se naslanjaju i hrvatski zakoni.”
Iz ovoga bi moglo da bude jasnije zašto se u Hrvatskoj tako teško i nerado sudi počiniocima ratnih zločina na hrvatskoj strani i zašto se sada podigla tolika galama u odbranu Tihomira Purde. On je, podsetimo, osumnjičen za ratni zločin u Vukovaru 1991. godine počinjen ubijanjem ranjenih pripadnika JNA, sa svojim nadređenim i takođe na poternici Petrom Janjićem i saborcem Dankom Maslovim. Onse u hrvatskim medijima predstavlja kao vukovarskiheroj, koji je rizikujući vlastiti život sa ostalim osumnjičenima spasao ranjenog desetara JNA Bobana Gačića i dopremio ga u vukovarsku bolnicu, gde je i umro. Međutim, šta je bilo saostalim ranjenicima iz te grupe na hrvatskoj strani se ne govori, a na srpskoj tvrdi da su pobijeni od navedenih.
UHrvatskoj je juče saiznenađenjem dočekana vest iz Sarajeva da je BiH odbila da ukine pritvor Tihomiru Purdi i pusti ga na slobodu kako se to očekivalo u Zagrebu i tumačila odluka srpske strane da preda kopiju spisa o ovom slučaju hrvatskom pravosuđu. Sud u BiH će o Purdi odlučivati tek kada od Srbije dobije službenu potvrdu da Purdin predmet zaista ustupaju hrvatskom pravosuđu, a od Hrvatske potvrdu da je taj predmet prihvaćen u proceduru.
Istovremeno, hrvatski mediji kao da se utrkuju da prikažu kako Srbija u stvari jedva da i sumnjiči pokojeg Hrvata za ratne zločine počinjene tokom proteklog rata. Tako se navodi da je među onih 40 osoba koje srpsko pravosuđe iz tog razloga traži od Hrvatske i čiji popis je prošle godine dostavljen hrvatskom ministarstvu „svega jedan hrvatski branitelj” (Veljko Marić uhapšen prošle godine na srpsko-bugarskoj granici, a traži ga i Hrvatska), dok su ostalih 39 Srbi iz bivše SAO Krajine. Uz njih, na ranije već izdatim poternicama na osnovu podataka koje su pribavili nekadašnji vojni sudovi kao što je to slučaj i saPurdom, nalaze se još trojica bivših hrvatskih boraca: spomenuti Petar Janjić, te Agim Čeku i Siniša Mišić koji se sumnjiče za ratne zločine počinjene na Kosovu i Metohiji.
Što se tiče hrvatske strane, prema popisu koji je u julu prošle godine predat Srbiji nalazi se 377 osoba osumnjičenih za ratne zločine počinjene u Hrvatskoj, protiv 603 su podignute optužnice, a na njemu je i 569 već osuđenih od kojih većina u odsustvu. Zanimljivo je da su na tom spisku i Srbi i Hrvati (oni prvi naravno znatno dominiraju), pa su tako na spisku dostavljenom Srbiji i prošle godine osuđeni Branimir Glavaš i još osumnjičeni Tomislav Merčep, koji su se „proslavili” upravo ratnim zločinima nad Srbima.

Diku Martiju neće biti lako
U leto 1990. godine imao sam u Kabulu intervju sa šefom avganistanske tajne službe KHAD generalom armije Gulam Faruk Jakubijem. Primio me je u svom kabinetu u kojem je bio mali bazen od specijalnog avganistanskog crvenog kamena. U bazenu su plivale crvene ribice pirane. General im je povremeno bacao komadiće mesa. Malo sam se naježio od prizora, ali sam ga upitao je li to sve što je ostalo od socijalizma na avganistanski način.
Umesto odgovora počeo je da mi priča kako se školovao u Istočnoj Nemačkoj na specijalnim studijama tamošnje tajne službe Štazi. I kako su tokom školovanja imali seminarski rad o tome koja su područja u Evropi najpogodnija za distribuciju heroina iz Avganistana. Kosovo je bilo na prvom, a Korzika na drugom mestu. Bio je avgust 1990. Sovjeti su iz Avganistana otišli u februaru prethodne godine, a velika Jugoslavija još je postojala. Ko onda da poveruje šefu KHAD-a? Mislio sam da želi da me impresionira, kako to inače obaveštajci vole da rade kada razgovaraju sa novinarima. Na rastanku mi je poklonio veliki grb tajne službe KHAD od avganistanskog crvenkastog mermera, težak 40 kilograma. Na procene generala Jakubija više nisam mislio, setio sam se toga tek kada je Avganistan kao prva zemlja u svetu priznao samoproglašenu državu Kosovo. Gde baš da to bude Avganistan?
Dakle, hoće li izveštaj Dika Martija pokrenuti bilo kakvu diskusiju o simbiozi visoke politike, terorizma, trgovine drogom i ljudskim organima i špijunaže? Je li Kosovo dokaz stvaranja paradržave uz pomoć trgovine drogom i bubrezima? Još početkom 1996. godine američka agencija za borbu protiv droge DEA opisala je detaljno u svom godišnjem izveštaju balkanski put droge. Dve godine kasnije DEA je saopštila da su kosovski Albanci postali drugi po važnosti krijumčari na balkanskom putu švercujući heroin poreklom isključivo iz Avganistana. DEA je na svom sajtu imala odeljak koji je detaljno opisivao operacije kosovskih Albanaca u vezi sa krijumčarenjem i trgovinom drogom. Taj odeljak sa sajta DEA nestao je nedelju dana pre početka agresije NATO-a na Jugoslaviju 1999. godine.
U svom izveštaju o OVK i švercu heroina pre deset godina pisao je i list „Montreal gazeta” citirajući Majkla Levina, obaveštajnog oficira, koji je za DEA-u radio punih 25 godina, a napustio je 1999, gde Levin tvrdi „kako nema sumnje da CIA zna za sve narko-veze OVK, da CIA štiti OVK na svaki mogući način i da dokle god je to tako narko-kanali su zaštićeni od svake moguće istrage”.
Jedan drugi autor Brent Mekoj u svojoj knjizi „Politika heroina” iznosi detalje kako su avganistanski mudžahedini u vreme rata protiv sovjetske okupacije istovremeno uz podršku CIA i pakistanske tajne službe ISI na veliko trgovali heroinom, što je i dovelo do masovnog šverca droge osamdesetih godina u Evropi. Dobitnik Pulicerove nagrade Gari Veb u svojoj knjizi „Mračni savez CIA, kontraši i eksplozija kreka” navodi kako su nikaragvanski kontraši došli do novca za svoj rat protiv levičarske sandinističke vlade osamdesetih godina zasuvši američka gradove „krekom”, vrstom droge, a sve to sa znanjem i uz pomoć CIA i DEA. Naravno, CIA je odmah demantovala Vebove tvrdnje da bi kasnije , u oktobru 1998, ipak priznala da je 58 „najviđenijih” kontraša imalo veze sa trgovinom droge.
Korist od narko-trgovine očigledna je širom Kosova. Posledice polako izbijaju na videlo, a južna srpska pokrajina mogla bi da se razvije u neku vrstu virtuelne narko-države pred nosom vojnika Kfora, pripadnika Unmika, ali i cele međunarodne zajednice. Eksploziju šverca droge olakšala je upravo disparatna struktura OVK, ona je omogućila „demokratizaciju” krijumčarenja droge uključujući u taj „biznis” i obične ljude, gde opet svako daje deo svog profita lideru svog klana u OVK. Prisustvo kosovskih Albanaca, ali i Albanaca iz Albanije u krijumčarenju droge u Evropi postalo je toliko dominantno da mnogi evropski policajci za drogu već koriste termin „albanka”.
Kako je sve to bilo moguće, plus trgovina ljudskim organima, kada su zapadne obaveštajne službe zapravo totalno „pokrile” ovaj deo Balkana? CIA je još 1997. poslala u Tiranu ekipu eksperata da modernizuje i reorganizuje albansku tajnu službu SHIK. Zatim je u Tiranu stigla i nemačka tajna služba BND. U vreme dok se formirao OVK na čelu BND-a bio je Hans Jerg Gajger, a njegov zamenik bio je Rajner Keselring, sin generala Luftvafe, koji je bombardovao Beograd u Drugom svetskom ratu.
Keselring je dobio zadatak da obučava pripadnike OVK u jednoj bazi nadomak Izmira u Turskoj, gde je on još 1978. bio šef lokalne ispostave BND-a.
I sada posle izveštaja Dika Martija mi se kao čudimo? A sve te pomenute zapadne službe su sada naši partneri i saveznici ili mogući pregovarači u „tehničkim” pregovorima.
Diku Martiju neće biti lako...

Premešta se deponija iz centra Prokuplja
Prokuplje – Deponija za odlaganje smeća, koja se nalazi u centru Prokuplja, do kraja ovog meseca biće, konačno, zatvorena. Naime, Milan Arsović, predsednik opštine i Klaus Gruber, direktor austrijske firme„PORR-Verner i Veber”, potpisali su dva ugovora: o poveravanju iznošenja smeća sa teritorije opštine Prokuplje u narednih 25 godina i o osnivanju zajedničkog preduzeća „PORR-Verner i Veber – Prokuplje”, koje će se tim poslom baviti.
Smeće iz Prokuplja prvobitno je odvoženo u atar susednog sela Babin Potok, a onda kada njegovim žiteljima došlo gotovo do kuća, oni su se pobunili. Tada je odlučeno da se, privremeno, smeće istovaruje kraj napuštenog korita reke Toplice i da se zatrpava zemljom, a da se projektuje nova deponija sa savremenim uređajima za selektovanje i reciklažu otpada.
Ovo „rešenje”, međutim, trajalo je skoro tri decenije. Đubrište se za to vreme raširilo do samih kuća a naslage su narasle na više metara. Oko deponije, nalaze se i porodične kuće i škole, a nedaleko su i zgrade opštine i policije.
Klaus Gruber, direktor austrijske firme, rekao je za „Politiku”:
– Osnivanjem zajedničkog preduzeća, mi ćemo pomoći da grad bude čistiji kao i da se postupanje sa otpadom uskladi sa standardima EU. Iznošenje smeća, i odvoženje u naše centre kod Leskovca i Jagodine, biće od sada naša briga. Građani će od nas dobiti nove propisne kante i kontejnere, a cene ćemo zadržati na dosadašnjem nivou. Jedino će novi izdatak biti naknada za odvoženje smeća. Polovina radnika prokupačkog preuzeća, preći će u naše preduzeće – rekao je za „Politiku” Klaus Gruber, direktor austrijske firme.
Slaviša Stanković, direktor JKP „Čistoća“, rekao je za naš list da će od 135 radnika 60 preći u austrijsko preduzeće, a za desetak, koje su tehnološki višak, oni će dati otpremnine. Ostali će se angažovati na čišćenju ulica, održavanju javnih površina i u parking servisu.
Mada još, kažu, nisu urađene sve kalkulacije, ipak se zna da naknada za iznošenje smeća za građane ostaje ista (3,9 dinara po metru kvadratnom) dok će nova izdatak biti za odvoženje smeća i on će iznositi oko 130 dinara mesečno po domaćinstvu.

Viljnus zbog NATO samita kao tvrđava, sistemi Patriot usmereni ka Kaljiningradu
VILjNUS – NATO je pretvorio Viljnus, prestonicu Litvanije, u tvrđavu branjenu naprednim oružjem kako bi zaštitio američkog predsednika Džozefa Bajdena i druge lidere Alijanse na samitu sledeće nedelje, koji se održava 32 kilometra od litvanske granice sa ruskim saveznikom Belorusijom.
Više od 3.000 litvanskih vojnika brinuće o bezbednosti samita NATO-a u Viljnusu.
Šesnaest NATO saveznika poslalo je ukupno oko 1.000 vojnika da obezbeđuju dvodnevni samit 11. i 12. jula, koji se održava samo 151 km od same Rusije, prenosi Rojters.
 Mnogi od njih su poslali i napredne sisteme protivvazdušne odbrane koji nedostaju baltičkim državama.
„Bilo bi više nego neodgovorno da naše nebo bude nezaštićeno u trenutku kada Bajden i lideri 40 zemalja stižu“, rekao je predsednik Litvanije Gitanas Nauseda.
Nemačka je rasporedila 12 raketnih sistema Patriot, koji se koriste za presretanje balističkih i krstarećih raketa ili ratnih aviona.
Španija je dopremila sistem protivvazdušne odbrane NASAMS, Francuska šalje samohodne haubice Cezar, i uz Finsku i Dansku raspoređuje vojne avione u Litvaniji.
Ova zemlja je, uz Britaniju, isporučila sredstva protiv bespilotnih letelica.
Poljska i Nemačka su poslale snage za specijalne operacije pojačane helikopterima.
Drugi šalju opremu za borbu protiv bilo kakvih potencijalnih hemijskih, bioloških, radioloških i nuklearnih napada.
Litvanski predsednik vidi ove akcije saveznika kao potvrdu da je potrebno da NATO hitno uspostavi stalnu protivvazdušnu odbranu u baltičkim državama.
„Razmišljamo o tome šta će se desiti nakon završetka samita i radićemo sa saveznicima na stvaranju rotirajućih snaga za trajnu vazdušnu zaštitu“, rekao je on novinarima.
U selima pored beloruske granice, meštani su saopštili Rojtersu da se osećaju potpuno bezbedno, uprkos ponudi Minska da se tu nakon pobune smeste ruske plaćeničke trupe Vagner grupe i rusko nuklearno oružje.
Na aerodromu u Viljnusu, osam nemačkih raketnih bacača Patriot raspoređeno je sa cevima usmerenim u pravcu ruskog Kalinjingrada, a još dva prema Belorusiji.
„Znate gde se nalazite geografski i prilično dobro znate odakle pretnja dolazi. Litvanija je tražila od nas zaštitu samita, a takođe je NATO tražio pomoć od Nemačke. Ovo je naš odgovor“, rekao je potpukovnik Štefen Lib, komandant jedinice Patriota.
Litvanija je utrostručila jedinice pogranične straže na beloruskoj i ruskoj granici tokom leta, uz oficire iz Letonije i Poljske.
Dve zemlje su takođe poslale policiju da pomogne u patroliranju po Viljnusu.
Gradonačelnik Viljnusa je preporučio stanovnicima da odu na odmor van grada, ako žele da izbegnu gužve u saobraćaju, jer će veliki delovi centra prestonice biti zatvoreni tokom samita.
Kako javlja izveštač Tanjuga, deluje da su građani poslušali apel gradonačelnika, s obzirom na to da je na ulicama prisutan mali broj ljudi, policija patrolira i povremeno prolaze vozila pod njenom pratnjom.
Grad je okićen zastavama Litvanije, Ukrajine i NATO-a.

Zemljotres jačine 5,6 stepeni po Rihteru pogodio Tajvan
Zemljotres jačine 5,6 stepeni po Rihterovoj skali pogodio je danas Tajvan, saopštio je američki Geološki zavod.
Epicentar zemljotresa bio je 87 kilometara istočno od grada Hengčuna sa oko 31.200 stanovnika.
Do sada nema izveštaja o eventualnim žrtvama ili šteti.
Nije izdato upozorenje na cunami, preneo je Tas, prenosi Tanjug.

Petković: Svečlja kriminalizacijom Srba opravdava prisustvo parapolicije
Direktor Kancelarije za Kosovo i Metohiju Petar Petković ocenio je danas da je pokušaji ministra unutrašnjih poslova privremenih prištinskih institucija Dželjalja Svečlje da kriminalizuje Srbe sa severa KiM imaju za cilj da opravdaju, kako je naveo, protivpravno prisustvo parapolicijskih jedinica, „gde danonoćno terorišu srpski narod”.
„Lažni ministar, a pravi nasilnik i ekstremista Dželjalj Svećlja, zajedno sa njegovim okupacionim falangama preobučenim u odela Kosovske policije, jedini su kriminalci na severu Kosova i Metohije i tu nemaju šta da traže”, naveo je Petković u saopštenju. Poručio je da bi bilo najbolje da Svećlja „pođe od sebe i optužnice koja je godinama podignuta protiv njega zbog napada kamenicama na pripadnike tzv. Kosovske policije, ali i zbog prevrtanja vozila misije Euleks”.
Dodao je da bi Svećlja, umesto što „nezakonito da privodi Srbe navodnom poznanju pravde i prava”, trebalo prvo sam da prestane da beži od tog istog prava i pravde.
„Da li je sprovođenje reda i zakona to što je kukavički poslao svoje falange da duge cevi uperuju u sina predsednika Aleksandra Vučića zbog jedne majice? Da li je vladavina prava kada Kurtijevi specijalci pucaju u leđa Dragiši Galjku, Miljanu Deleviću, Milanu Jovanoviću, braći Stojanović iz Gotovuše? Ili, kada brutalno pretuku srpsku decu Daru i Kristijana”, zapitao je Petković. Naglasio je da „hibridni rat koji Svećlja kukavički vodi iz Prištine protiv svega srpskog i posebno severa Kosova i Metohije”, rezultirao time da „nema tog čestitog Srbina koji bi ni javno ni tajno pristao da bude alibi Svećlji u njegovoj bolesnoj opsesiji okupacije severa i proterivanja Srba sa Kosova i Metohije”.
„To mu nikada neće uspeti”, poručio je Petković. Svečlja je ranije danas u intervjuu portalu Košev rekao da nije protiv srpskog naroda, već, kako tvrdi â€žšovinističkih projekata Srbije i kriminalaca”.

Ferstapen: Srećan sam što smo pobedili 11. put uzastopno
Vozač Red Bula Holanđanin Maks Ferstapen izjavio je danas da je srećan što je svom timu doneo pobedu na Velikoj nagradi Velike Britanije u šampionatu Formule jedan, prenosi Bi-Bi-Si.
Ferstapen je Red Bulu doneo 11. uzastopnu pobedu u Formuli 1, čime je ovaj tim izjednačio 35 godina star rekord Meklarena..
„Naravno da sam vrlo srećan što smo opet pobedili. Tu mislim i na 11. uzastopnu pobedu za ekipu. Mislim da je to prilično neverovatno, ali danas nije bilo tako jednostavno”, rekao je Ferstapen, koji je u Silverstonu stigao do šeste uzastopne pobede ove sezone.
Vozač Red Bula je ove godine zabeležio osam pobeda. Drugo mesto na VN Velike Britanije pripalo je vozaču Meklarena Landu Norisu.
„Veliko hvala celom timu napravili su neverovatan posao. Ništa od ovoga ne bi bilo moguće bez napornog rada koji su uložili. Stavili su me na tvrde gume, ne znam zašto - još su nejasni po pitanju nekih stvari”, rekao je Noris.
Vozač Mercedesa Luis Hamilton je stigao do trećeg mesta u Silverstonu.
„Hvala svima koji su me podržavali. Osetio sam energiju, osetio podršku i to je takođe razlog zašto smo se vratili ovde”, izjavio je Hamilton.
Prvo mesto u generalnom plasmanu vozača drži Ferstapen sa 255 bodova, dok je njegov timski kolega Serhio Peres osvojio 156.
Naredna trka u šampionatu F1 biće vožena 23. jula za Veliku nagradu Mađarske na stazi Hungaroring, prenosi Tanjug.

Na prelazu Gradina, na izlazu iz Srbije, čeka se četiri sata
Prema informacijama uprave granične policije u 17.15 časova, putnička vozila čekaju četiri sata na graničnom prelazu Gradina, na izlazu iz Srbije a na Preševu, na izlazu iz zemlje, putnička vozila i autobusi š zadržavaju 35 minuta, navode iz Auto-moto saveza Srbije (AMSS).
Teretna vozila najduže čekaju na Batrovcima, na izlazu iz Srbije i to dva sata dok se na prelazu Horgoš i Šid, na izlazu iz Srbije, zadržavaju 90 minuta.
Na ostalim graničnim prelazima nema dužih zadržavanja za sve kategorije vozila, prenose iz AMSS-a.

Tesla i Karađorđevići
Dr Oliver Subotić*
Dok sam iščitavao primarne izvore za potrebe pisanja knjige „Tesla: Duhovni lik”, imao sam prilike da se lično uverim u ono što su gotovo svi Teslini biografi u manjoj ili većoj meri uočili u njegovoj ličnosti, a to su izrazite „oscilacije” (neretko i protivrečnosti) u raznim temama. Ipak, primetio sam da postoji nekoliko tema u kojima, slikovito rečeno, ne postoje „sinusoide” i izražene „amplitude”, već isključivo „linearna funkcija”. Jedna od tih retkih tema gde Tesla pokazuje jasnu konstantu u stavovima je odnos prema srpstvu, Kraljevini Jugoslaviji i Kraljevskom domu Karađorđevića.
Nikola Tesla je tokom američkog perioda svog života postao izrazit kosmopolita, ostavši istovremeno srpski patriota. Tokom američkog perioda se formirao i kao ubeđeni srpsko-jugoslovenski monarhista, te je poput većine srpskih intelektualaca tog vremena vatreno podržavao koncept Kraljevine Jugoslavije i bio veliki poštovalac kraljevske loze Karađorđević. To poštovanje se već može uočiti u dostupnim dokumentima iz perioda Prvog svetskog rata, kada on izražava divljenje podvizima srpske vojske predvođene svojim nezaboravnim voždom, kraljem Petrom Prvim Oslobodiocem. Tako, povodom inicijative jeromonaha Nikolaja Velimirovića iz 1915. godine, da zajedno sa Mihajlom Pupinom i Pajom Radosavljevićem potpiše „Vidovdanski proglas” i pozove Srbe u SAD da pomognu svojim sunarodnicima na Balkanu, Tesla iznosi stav da bi taj apel američki Srbi najpre poslušali ako bi ga potpisala dva srpska kralja: Petar Karađorđević i Nikola Petrović.
Ličnost u kraljevskoj lozi Karađorđević, koju je Tesla posebno izdvajao, bio je kralj Aleksandar, koji ga je odlikovao Ordenom Jugoslovenske krune prvog stepena 1931. godine. Kralja Aleksandra je doživljavao kao vladara koji je uspeo da napravi snažnu državu (Kraljevinu Jugoslaviju) i ujedini tri balkanska naroda (Srbe, Hrvate i Slovence). U svom posmrtnom slovu Kralju Mučeniku, objavljenom 1934. godine u „Njujork tajmsu”, Tesla ovako zbori: „Poput Vašingtona, bio je sposoban i neustrašiv general koji je oslobodio svoju zemlju od ugnjetavanja; poput Linkolna bio je mudar i patriotski vođa koji je pretrpeo mučeništvo.” Tesla je, pritom, verovao da će mučenička krv kralja Aleksandra definitivno ujediniti narode Kraljevine Jugoslavije (što se, kao što je dobro poznato, nije desilo). Sa druge strane, strahovao je za jedinstvo mlade države, zbog čega je javno podsetio sve Hrvate i Slovence na činjenicu da je njihova sloboda kupljena cenom srpske krvi u Prvom svetskom ratu. Kralj Aleksandar je za Teslu bio i ostao ličnost koja zaslužuje da bude na „pijedestalu srpskih velikana” – pišući pozdravno pismo Srbima u Geriju (Indijana, SAD) uoči Drugog svetskog rata, on za kralja Aleksandra koristi epitete „Veliki” i „Mučenik”.
Kada je reč o kralju Petru Drugom Karađorđeviću, Tesla i prema njemu pokazuje odnos dubokog poštovanja i izrazite odanosti, približan onome koji je ukazivao kralju Aleksandru. U jednom pismu iz 1938. godine upućenom inženjeru Slavku Bokšanu, Tesla kralja Petra Drugog naziva „mladim orlićem iz gnezda velikog orla”, a Srbe u SAD javno poziva da budu odani mladom monarhu, koga naziva „zenicom u oku naroda”. On kralja Petra Drugog veliča u nekoliko javnih objava u SAD želeći mu mnoga leta. Na koncu, poslednji Teslin izlazak u javnost – tačno pola godine pred smrt – bio je osmog jula 1942. godine u hotelu „Njujorker”. On tada, već prilično ugroženog zdravlja, izlazi u pratnji svog sestrića, diplomate Save Kosanovića, da pozdravi kralja Petra Drugog. Mladi kralj je u to vreme bio u poseti SAD, sa ciljem da od predsednika Ruzvelta izmoli vojnu pomoć za generala Dragoljuba Mihailovića (koga je Tesla, po rečima čuvenog američkog istraživača Lelanda Andersona, smatrao za „simbol drevne srpske borbe za krst časni i slobodu zlatnu”). „Hrvatski glas” izveštava o susretu mladog monarha i Tesle, navodeći kako je genijalni pronalazač rekao da mu je kralj svojom posetom učinio najveću čast i da će mu to biti „najmilija uspomena”. Svoj uvodni govor kralju Petru Drugom Tesla je završio rečima: „Veličanstvo, Bog Vas blagoslovio!”. Prema Kraljevim memoarima, obojica su tokom rastanka plakala, a Tesla ga je otpratio podsećanjem na zaveštanje kralja Aleksandra: da čuva jedinstvo naroda Kraljevine.
Važno je ovom prilikom istaći da je Tesli bila apsolutna strana bilo kakva ideja Jugoslavije bez srpske krune na njenom čelu – ostao je odan kralju Petru Drugom Karađorđeviću i pored stalnih ubeđivanja okoline da pređe na stranu Tita i njegovih komunista, koji su se od samog početka rata spremali za revolucionarni prevrat i nasilno preuzimanje vlasti. O čvrstom Teslinom stavu prilično argumentovano piše Margaret Čejni, pozivajući se na hrvatskog profesora Bogdana Radicu, diplomatu Kraljevine Jugoslavije u SAD, koji je tokom rata prešao na Titovu stranu. Iz njene studije saznajemo da je Sava Kosanović bezuspešno pokušavao da privoli svog genijalnog ujaka da se od kralja okrene ka Titu. O svemu navedenom u svojim memoarima svedoči i Konstantin Fotić, ambasador Kraljevine Jugoslavije u SAD, koji navodi da je svaki pokušaj da se od Nikole Tesle izvuče bilo kakva poruka protiv Kralja Petra Drugog bila bezuspešna. Teslina odanost srpskoj kruni bila je do kraja života održana besprekorno.
Da li bi Tesla, da je danas među nama, od „linearne funkcije” skrenuo kao „sinusoidi” u navedenim temama? To je već domen pretpostavki. A ono što možemo pretpostaviti jeste da bi zbog gorkog iskustva Jasenovca, Jadovna i, na kraju, „Oluje” imao krajnje rezervisan stav prema nekoj novoj jugoslovenskoj ideji. Možemo slobodno pretpostaviti i to da bi se i danas zalagao za što bolje odnose Srba sa Hrvatima i Slovencima, koje je smatrao bratskim narodima. A ako ćemo suditi po ogromnom poštovanju koje je decenijama ukazivao Karađorđevićima – kao i ništa manjem poštovanju koje oni do dan danas ukazuju njemu – verovatno bi u naše vreme bio i počasni član Krunskog saveta.
*Osnivač Zadužbine „Petar Mandić”, dobročine ustanove koja neguje uspomenu na Tesline pretke

Srbija i dalje bez jedinstvenog broja 112 za hitne situacije
Iskustvo govori da nam treba još timova za poplave. Postoje u Novom Sadu, Beogradu, Kraljevu i Nišu a neophodni su timovi za područja Zaječar–Bor i Užice–Prijepolje, kao i za Prokuplje i Sremsku Mitrovicu, kaže Predrag Marić, pomoćnik ministra i načelnik Sektora za vanredne situacije MUP-a Srbije.
Članovi timova za poplave su vatrogasci-spasioci iz redovnih sastava koji se po potrebi angažuju na ovim zadacima.
Da bi se dugoročno ublažile posledice poplava neophodno je izgraditi nasipe uz „velike vode” (reke) za šta je neophodna podrška EU, dok je kod „malih voda” odgovornost na lokalnim vlastima. Po Marićevim rečima, na području Zaječara, Kruševca i Leskovca lokalne vlasti izvukle su pouke i radile su na čišćenju odvodnih kanala.
Minula godina bila je prekretnica u radu Sektora za vanredne situacije MUP-a Srbije budući da je usvojen dugo iščekivani Zakon o vanrednim situacijama, pravni osnov za delovanje ove službe. U toku je formiranje opštinskih regionalnih, pokrajinskog i republičkog štaba za vanredne situacije pa će se konačno znati šta je čija odgovornost u slučaju elementarnih nepogoda i drugih nesreća. Zemljotres u Kraljevu i poplave u više krajeva Srbije bili su test za koordinirano delovanje lokalnih vlasti i Sektora za vanredne situacije.
– Zadovoljan sam što su građani pozitivno prihvatili naše angažovanje kao profesionalne i apolitične službe – kaže Marić.
(/Slika2)Ali ne ide baš sve po planu. Godinama najavljivan sistem 112, koji je trebalo da se uvede do kraja 2010. godine, jedinstveni broj za pozivanje policije, vatrogasaca i hitne pomoći, i dalje – ne postoji.
– To je investicija od 800.000 evra. Reč je standardu EU, koji je u međuvremenu zaživeo u Bosni i Hercegovini. Nadam se da će se konačno naći sredstva i da ćemo uvesti broj 112 u doglednoj budućnosti – kaže Marić.
On ističe da je zaokruživanjem reforme ovog bezbednosnog sektora u Srbiji praktično stvoren novi sistem zaštite i spasavanja, po uzoru na najbolje službe te vrste u svetu, kao što su rusko Ministarstvo za vanredne situacije i javnosti ne toliko poznat, ali izuzetno efikasan, češki Sektor za zaštitu i spasavanje koji takođe deluje u sastavu tamošnjeg MUP-a.
Tokom reforme ovog segmenta bezbednosti ljudstvo i tehnika Civilne zaštite iz Ministarstva odbrane prešli su u MUP, pa je ova služba danas u Sektoru za vanredne situacije i trebalo bi da se afirmiše na novim osnovama. U Sektoru za vanredne situacije postoji i pet ruševinskih timova, a koji su prvi put nastupili prilikom izvlačenja tela dvoje poginulih u zemljotresu u Kraljevu.
– Svestan sam ekonomske situacije u kojoj se zemlja nalazi, ali kada bi uz postojećih 3.000 vatrogasaca i spasilaca, što je inače ispod evropskog standarda imajući u vidu broj stanovnika Srbije, imali još 1.000 ljudi bili bi služba bez premca u ovom delu Evrope. Nadam se da će biti prilike za povećanje plata, prosečno mesečno primanje vatrogasca-spasioca je 32.000 dinara – kaže Marić.

Međunarodna mreža razmena organa spasava živote
Lajden – Telefon je zazvonio tačno u 16.30 sati: saopšteno je da je u transplantacionom centru u Minhenu muškarac u stanju moždane smrti. To je bio znak za uzbunu u sedištu „Evrotransplanta” u Lajdenu (Holandija): počela je potraga za potencijalnim primaocem organa preko telefona i putem kompjutera, a istovremeno su obavljene mnogobrojne analize tkiva. Posle nekoliko sati u bolnici u Hanoveru pronađen je pacijent kome organ odgovara. Timovi medicinara preuzeli su organ iz bolnice u Minhenu da bi stručnjaci za transplantaciju obavili komplikovan hirurški zahvat. Pacijentu u Hanoveru tako je produžen život.
Ceo ovaj postupak obavljen je pre tri dana pod kontrolom nadležnih u Međunarodnoj fondaciji „Evrotransplanta”, zaduženoj za posredovanje i koordinaciju u donaciji organa, smeštenoj u Lajdenu. Tog dana i večeri, kada je ekipa „Politike” zajedno s delegacijom Ministarstva zdravlja posetila „Evrotransplant”, prijavljeno je čak 18 donora organa, što se ne događa tako često. Uglavnom je od pet do osam prijavljenih slučajeva dnevno.
Dr Katja Kovač, iz Slovenije, koja radi u Službi raspodele i dodeljivanja organa u „Evrotransplantu”, objašnjava da oni dežuraju 24 sata. Iz minuta u minut stručnjaci iz zemalja članica ove organizacije javljaju za slučajeve novih potencijalnih donora, čije su porodice dale saglasnost za davanje organa za transplantacije.
– Mnogi pacijenti ne bi dobili šansu za novi i kvalitetniji život da nije bilo transplantacije. „Evrotransplant” pomaže zemljama na profesionalnom nivou jer imaju više mogućnosti da dobiju organ, posebno u slučaju kada je on potreban deci ili pacijentima koji bi bez operacije umrli u roku od nekoliko dana. Svaka država ima svoje nacionalne zakone kojih se transplantacioni centri moraju pridržavati. Za svakog pacijenta može se tačno reći kada se, kako i zbog čega našao na listi čekanja i dobio organ. Članstvo u organizaciji je za svaku državu veliki korak jer postoji veća mogućnost za dobijanje odgovarajućih organa. Iako neko ima donorsku karticu, porodica se uvek pita za saglasnost, a to je posao onih koji rade na intenzivnoj nezi, da znaju da pristupe porodici i objasne im šta zapravo znači moždana smrt – istakla je Katja Kovač.
U „Evrotransplantu” kažu da se u njihovom kompjuteru nalaze podaci o donoru, od čega je preminuo, koje organe je mogući presaditi, kao i sve ono što je neophodno za traženje odgovarajućeg primaoca. Dr Katja Kovač objašnjava da se zatim čeka da stignu rezultati analiza, da kompjuter „proveri” bazu podataka, da se gleda podudarnost tkiva, ali i mnogi drugi strogo utvrđeni parametri kojima se određuje ko će dobiti organ. Zatim se poziva transplantacioni centar gde im stručnjak fondacije kaže: „Imamo donora za vašeg pacijenta”.
– Važno je da pacijenti koji se nalaze na listi čekanja znaju da ako se nađe organ za njih u roku od sat vremena moraju da budu u bolnici. Ako dođe do problema, pravi se i rezervna ponuda za drugog pacijenta na listi. Nekad možete da iskoristite organe, nekad ne – dodala je dr Kovač.
Cilj Srbije je da postane član „Evrotransplanta”, fondacije koja postoji više od 40 godina i koja obuhvata oko trećinu teritorije Evrope, jer se time povećavaju izgledi da pacijenti kojima je neophodna transplantacija do organa dođu na vreme.
– Članice naše organizacije su Austrija, Nemačka, Slovenija, Holandija, Luksemburg, Belgija i Hrvatska. Korist za Srbiju od toga kada jednog dana postane član fondacije jeste spasavanje života zahvaljujući transplantacijama – istakao je dr Ari Osterli, koji se već pet godina nalazi na funkciji generalnog direktora „Evrotransplanta”.
Dr Danica Mihailović, direktorka Uprave za biomedicinu Ministarstva zdravlja Srbije, objašnjava da je veoma važno što je njihova delegacija posetila „Evrotransplant”, jer se teži ka članstvu i standardima ove fondacije. 
– Ovo je prva poseta u nizu s ciljem da se približimo vrednostima EU i „Evrotransplanta”, naročito zbog potpisivanja preliminarnog ugovora sa ovom organizacijom. To je za nas pomak jer će nam omogućiti da naši pacijenti koji su prioritetni za transplantaciju budu zbrinuti i lečeni. Tu spadaju pedijatrijski pacijenti, oni sa akutnim otkazivanjem funkcije organa, pre svega jetre, i visokosenzibilni bolesnici. „Evrotransplant” fascinira načinom rada, tehnološkim postupcima, funkcijama, implementacijom standarda i zaštitom podataka – naglasila je dr Mihailović.
Dr Mirjana Laušević, koordinatorka za transplantaciju organa u Kliničkom centru Srbije, ističe da su mogli da čuju koji su to preduslovi koji ostaju da naša zemlja ispuni, a koji se tiču zakonskih, organizacionih i medicinskih faktora. 
– Na dobrom smo putu da završimo proces akreditacije laboratorija koji je neophodan. Videli smo da je potrebna i akreditacija transplantacionih centara, a mora se još nešto uraditi na sređivanju listi čekanja, ali i na povećavanju broja donora na milion stanovnika – dodala je dr Laušević.
I u „Evrotransplantu” postoje liste čekanja. U 2010. godini novih pacijenata na ovoj listi bilo je 9.962, a obavljeno je 7.533 transtplantacije bubrega, jetre, pankreasa, srca i pluća s preminulih donora.

Podrška građana članstvu u EU pala na 57 odsto
BEOGRAD – Podrška građana ulasku Srbije u Evropsku uniju (EU) opala je na 57 odsto, što je najmanje od 2002, pokazalo je istraživanje javnog mnjenja o stavovima građana o procesu evropske integracije Srbije.
Prema istraživanju sprovedenom u decembru 2010. godine čiji je rezultat danas predstavila Kancelarija Vlade Srbije za evropske integracije, 18 odsto građana izjavilo je da bi se, ako bi sutra bio organizovan referendum, izjasnili protiv ulaska u EU, dok je 20 odsto ispitanika reklo da ne bi glasalo na tom referendumu.
„Prvi put od kako radimo istraživanja podrška građana članstvu Srbije u EU manja je od 60 odsto i iznosi 57 odsto. Druga novost je da je podrška reformama koje zahteva pristupanje Srbije EU viša nego ikad i ona je na nivou od 78 odsto”, rekla je direktorka Kancelarije za evropske integracije Milica Delević.
Kao novinu navela je da dolazi do promene shvatanja procesa integracije kod građana, odnosno da „približavanje Srbije EU sve više postaje unutrašnje-politička stvar i u percepciji građana”.
Najnovija stopa podrške građana pridruživanju EU je najmanja od 2002. godine od kada se sprovodi istraživanje. Ulazak Srbije u EU, po istraživanju iz juna 2010. godine, podržavalo je 65 odsto građana.
Najveća podrška je bila zabeležena u decembru 2003. godine kada je za ulazak u EU bilo 72 odsto građana.
Milica Delević je rekla da je pad podrške rezultat „zamora građana” mnogobrojnim obećanjima koja nisu propraćena konkretanim rezultatima.
„Dosta dugo se govori u Srbiji o članstvu u EU, dosta je bilo i obećanja i datuma i konkretnih koristi koje će se desiti. Mislim da je ovo s jedne strane i rezultat raspoloženja građana uopšte, ali i rezultat toga da dosta dugo govorimo o EU a da kretanje ka njoj, ali i konkretne stvari koje građani osećaju, nisu povezani”, rekla je ona.
Uslovljavanje Kosovom i Hagom
Milica Delević je istakla da ti rezutati jesu iznenađujući, ali da nije zabrinuta jer se u anketi više od dve trećine građana izjasnilo da bi reforme trebalo sprovoditi i da nisu uslov za ulazak u EU.
Ocenila je da je Srbija i dalje među zemljama u kojima je podrška članstvu u EU velika.
Istraživanje je sprovedeno od 17. do 23. decembra 2010. godine i njime je obuhvaćeno 1.030 ispitanika.
Građani Srbije smatraju da se Srbija kreće ka EU brzinom 2,7 na skali od jedan do sedam, a želeli bi da ona bude 4,1.
Među ispitanicima koji su rekli da bi glasali protiv ulaska u EU, jedna trećina (28 odsto) kao razlog za to navodi da članstvo u Uniji ne donosi ništa dobro ili da donosi više štete nego koristi.
Procenat građana koji su protiv ulaska Uniju zbog uslovljavanja Kosovom i Hagom je znatno manji i iznosi tri odsto.
Delevićeva je rekla da je došlo do promene stavova građana o tome šta najviše usporava integraciju Srbije u EU, odnosno da je broj onih koji smatraju da je reč o politici stalnog uslovljavanja i ucena sa 43 odsto, koliko je bilo u junu 2010, u decembru 2010. opao na 24 odsto.
Istovremeno procenat onih koji kao razlog za usporavanje integracija navode nesposobnost rukovodstva porastao je sa 13 odsto u junu, na 19 odsto u decembru 2010.
Većina građana (61 odsto) i dalje smatra da će Unija postavljati nove uslove, dok 32 odsto smatra da su uslovi jasno definisani.
Broj građana koji smatraju da treba sprovoditi reforme bez obzira da li su one uslov za članstvo u EU povećao se u odnosu na jun sa 63 odsto na 78 odsto u decembru. Da reforme uopšte ne treba sprovoditi smatra tri odsto građana.
Borba protiv korupcije
Najviše građana (39 odsto) smatra da je od reformi borba protiv korupcije najznačajnija, a 13 odsto smatra da je to bolja zaštita ljudskih prava. Reformu zdravstvenog sistema i poljoprivrede navelo je kao najvažnije po 10 odsto ispitanika.
Milica Delević je rekla da prema rezultatima istraživanja za građane Srbije EU i dalje oličava bolji život. Čak 71 odsto ispitanika izjavilo je da pravo na rad u EU najbolje opisuje šta znači biti građanin EU, a 43 odsto veruje da je to mogućnost studiranja.
Građani smatraju i da će od ulaska u EU najviše koristi imati krupan biznis (35 odsto) i državna administracija (30 odsto), zatim poljoprivreda (16 odsto), sudstvo (13 odsto) i socijalna zaštita (osam odsto).
Istovremeno, 45 odsto građana smatra da će poljoprivreda najviše izgubiti ulaskom u EU, a Milica Delević je rekla da je to „tipičan odgovor” i da su se slično izjašnjavali i poljski poljoprivrednici pre ulaska u EU.
Građani Srbije su više pesimisti nego optimisti u pogledu budućnosti EU. Skoro trećina građana, njih 30 odsto, smatra da će se EU susretati sa sve većim problemima i na kraju raspasti, dok 20 odsto smatra da će prevazići probleme i da je pred njom dobra budućnost.
Istraživanje je pokazalo i da građani Srbije nisu dovoljno informisani o procesu integracije i da većina građana (63 odsto) smatra da su za to pre svega oni sami krivi jer ne prate dovoljno te informacije, dok 18 odsto ispitanika smatra da su krivi mediji, a 16 odsto Vlada Srbije.

Proslave u Srbiji i regionu
BEOGRAD - Na većini glavnih gradskih trgova širom Srbije dočekana Nova godina po Julijanskom kalendaru, uz muziku i vatromet, ali je proslava bilo i u Banjaluci, Podgorici, Zagrebu, Ljubljani i Temišvaru.
Kako prenosi RTS, Čačani su Novu godinu dočekali na glavnom gradskom trgu, uz trubački orkestar Dejana Lazarevića iz Požege, dvostrukog pobednika Dragačevskog sabora i dobitnika tri Zlatne trube u Guči.
U Kragujevcu, na trgu ispred Prve gimnazije, nastupili su bendovi „Čipi i industrija”, „ČBS” i „Darkšajns”.
Nišlije su Novu godinu dočekali uz „Bajagu i instruktore” i niški orkestar „Đuvegije” i trubače.
Na Kraljevom trgu, u centru Zlatibora, goste su zabavljali trubački orkestri Dejana Jevđića i Ljubivoja Dikovića.
Skupština Jagodine organizovala je doček na glavnom gradskom trgu, uz nastup grupe „Galija”.
Centralni događaj u Sremskoj Mitrovici bio je novogodišnji koncert u 19 časova, u Pozorištu „Dobrica Milutinović”. Na koncertu su nastupila kulturno-umetnička društva i horovi iz Banjaluke i Rume i grada domaćina, kao i etno grupa „Svitanje”.
Novu godinu po starom kalendaru mladi u Beogradu proslavili su u klubovima i na splavovima, dok su ljubitelji boemske atmosfere bili u Skadarliji.
Glavni grad ni ove godine nije imao organizovan doček na trgovima, ali vatromet nije izostao, tačno u ponoć ispred Hrama Svetog Save, u kojem je vladika hvostanski Atanasije prethodno služio moleban.
Na platou ispred Srednje tehničke škole u Kosovskoj Mitrovici organizovan je doček na kome je pevala Jelena Broćić.
Prema ranijoj odluci lokalne samouprave u Loznici doček nije organizovan zbog mera štednje i otklanjanja posledica poplava izazvanih izlivanjem Drine.
U Republici Srpskoj, na banjalučkom Trgu krajine građane su zabavljati i Ana Bekuta sa „IN bendom” i Krajiški trubači.
Doček je organizovan i u Prijedoru, dok u drugim mestima poput Bijeljine, Zvornika i Trebinja toga nije bilo zbog nedavnih poplava i ekonomske krize.
U Crnoj Gori proslava je organizovana ispred crkve Svetog Đorđa pod Goricom. Posle vatrometa u ponoć, mitropolit crnogorsko primorski Amfilohije služio je moleban.
U zabavnom delu programa, pored domaćih, učestvovali su i izvođači iz Srbije - etno grupa „Smilje”, Jelena Tomašević, narodni orkestar Bore Dugića i trubački orkestar Milovana Babića.
U Zagrebu su proslavu organizovali Srpsko nacionalno veće, a gostovao je Marinko Rokvić. U Puli, takođe, u organizaciji SNV, za doček je nastupila Lepa Lukić.
Srbe u Temišvaru zabavljao je Radiša Urošević, dok je u Ljubljani nastupio Miroslav Ilić.

Popis Srba na Kosmetu samo uz UN
Srbi će učestvovati na popisu stanovništva od 1. do 15. aprila na Kosovu i Metohiji samo ukoliko se bude odvijao u okvirima Rezolucije 1244 i ukoliko ga u sredinama u kojima su u većini Srbi bude organizovala neka agencija UN. U suprotnom, Vlada Srbije neće pozvati Srbe da učestvuju u popisu stanovništva koji organizuju kosovske institucije.
Ministar za KiM Goran Bogdanović kaže za „Politiku” da će od razgovora koje predstavnici vlade vode sa zvaničnicima institucija EU zavisiti konačna odluka.
Bogdanović objašnjava da su se predstavnici EU interesovali za stav vlade i eventualnu pomoć u srpskim sredinama, „naročito na severu”, povodom predstojećeg popisa, koji je prvi popis koji će na Kosmetu biti održan posle tri decenije.
„Naš stav je potpuno jasan: mi ne možemo da prihvatimo da popis obavljaju kosovske institucije u koje srpska zajednica nema poverenje, posebno posle izbora na kojima je bilo masovne krađe u srpskim sredinama. Možemo samo da zamislimo kako bi to izgledalo sa popisom, koji je mnogo važniji nego izbori”, kaže ministar i dodaje da je na tu temu razgovarao i premijer Mirko Cvetković sa komesarom za proširenje EU Štefanom Fileom.
Kosovske vlasti nameravaju da popis sprovedu na čitavoj teritoriji Kosmeta, uključujući i severni deo, gde srpsko stanovništvo pruža otpor bilo kakvim inicijativama vlasti u Prištini.
Bogdanović kaže da se u prvom redu postavlja pitanje kriterijuma, a jedan od glavnih na kome insistira Beograd je da u popis budu uključenii interno raseljeni. „U suprotnom, ukoliko bi isključili više od 200.000interno raseljenih i etnička slika Kosova bila bi promenjena”, naglašava Bogdanović.
Razgovori o ovoj temi biće nastavljeni narednih dana, a u opticaju su i razne varijante rešenja. Iz međunarodne zajednice čak stižu predlozi da Albanci urade popis južno od Ibra, a institucije Srbije na severu Kosova. „Ali mi želimo da kroz razgovore dođemo do sveobuhvatnog rešenja. Ovako ispada da međunarodna zajednica, koja nama često spočitava da želimo podelu Kosova, sada sama deli Kosovo”, zaključuje ministar za KiM.
„Oni su spominjali argument da Albanci neće popisivati dijasporu i da ne treba popisivati ni interno raseljene. Mi smatramo da je to veštačka i rizična paralela. Zna se da Albanci sa Kosova vrlo često imaju duplu ili višestruku registraciju: na Kosovu, u Makedoniji, često i u nekoj trećoj zemlji”, upozorava sagovornik „Politike”.
Poslednji sveobuhvatan popis na teritoriji Kosova i Metohije sproveden je 1981. godine, 1991. godine Albanci su bojkotovali popis,a 2002. godine popis u pokrajini nije sproveden. Ovogodišnji popis stanovništva na teritoriji Srbije, koji je trebalo da se obavi u aprilu, odložen je za oktobar ove godine.
Snežana Lakčević, načelnik Odeljenja za popis stanovništva Republičkog zavoda za statistiku, objasnila je da je organizacija i priprema popisa u pokrajini, prema Zakonu o popisu, isključivo u nadležnosti Ministarstva za Kosovo i Metohiju. „Mi radimo metodologiju koja važi za celu teritoriju Srbije, radimo stručni deo, a sve što se tiče organizacijeu nadležnostije tog ministarstva”, kaže Lakčevićeva.
Na pitanje kako će popis stanovništva u oktobru Ministarstvo za KiM organizovati na delu Kosmeta južno od Ibra, ministar Bogdanović odgovara da će i to zavisiti od razgovora sa evropskim zvaničnicima. „Mine želimo jednostrano da radimo bilo šta. Svesni smo da u nekim sredinama, ako nemamo dogovor sa međunarodnom zajednicom, nećemo moći da sprovedemo popis južno od Ibra. Ali zato sada razgovaramo ne želeći da bilo kojim potezom ili odlukom naškodimo bilo kome”, kaže Bogdanović i zaključuje da postoje naznake i dobra volja da se predlog Beograda prihvati.
B. Mitrinović 
------------------------------------------------------
Demografska slika KiM
Demografska slika Kosova se u 20. veku stalno menjala. Prema podacima vlasti u Beogradu, koje navodi Tanjug, 1929. godine je na Kosovu bilo 61 odsto Srba i 39 odsto stanovnika svih ostalih nacionalnosti. Posle Drugog svetskog rata komunistički režim SFRJ je doneo zakon kojim se izbeglim srpskim porodicama sa Kosova zabranjuje povratak u svoje domove. Između 1968. i 1988. godine 700 mestanaKosovupostajepotpunoetničkičisto (bezSrba). Napopisustanovništva 1961. zabeleženoje 646.605 Albanaca (67,1 odstoukupnogstanovništvaKosova). Napopisu 1971. godinejeregistrovano 916.168 (73,7 odsto) Albanaca. Popis 1981, sprovedenpodkontrolomtadašnjihpokrajinskihvlasti, zabeležioje 1.226.736 Albanaca, štoje 77,48 odstotadašnjegukupnogstanovništvaKosova. Popisomiz 1991. godinenisuobuhvaćeniAlbanci, paseprocenjujenaosnovupodatakaCentrazademografskaistraživanjauBeogradu, dajebrojAlbanacanaKosovutadadostigaobrojod 1.407.690 ili 78,2 odstoukupnogstanovništvapokrajine. Popisiz 1961. godinebeleži 264.604 ili 27, 4 odstoSrbanaKosovu, dokje 1991. zabeleženo 214.555 ili 11 odstoukupnogstanovništva.

Fejt: Vlada bez kredibiliteta skupo će koštati Kosovo
PRIŠTINA – Šef Međunarodne civilne kancelarije (ICO) na Kosovu Piter Fejt izjavio je danas da očekuje da nova vlada bude bez ljudi koji su pod istragom jer, u suprotnom, to bi moglo da košta Kosovo gubitka kredibilnosti i reputacije u Briselu i Vašingtonu, dodajući da je zabrinut zbog stava kosovske politike u vezi izveštaja Dika Martija.
Fejt je u intervjuu prištinskom listu „Koha ditore” rekao da zna da je na poslednjim izborima bilo mnogo mahinacija i da će izabrani predstavnici imati mnogo problema sa legitimnošću, ali je dodao da ne misli da je rešenje u stalnom ponavljanju izbora.
On je pozvao na promenu mentaliteta i istovremeno tražio da buduća vlada dobije legitimnost upravo postavljanjem ljudi sa kredibilitetom na rukovodeća mesta.
„Ima mnogo ljudi koji koji mogu dobro da rade i mi znamo koliko je to važno. I ja sam mu ( Hašimu Tačiju) rekao šta je trebalo da mu kažem u vezi toga, svi to znaju. Poslednja kazna je gubitak kredibilnosti i reputacije u Briselui Vašingtonu. Mislim da bi to trebalo ozbiljno da shvati”, rekao je Fejt.
Šef ICO-a je izjavio da je zabrinut zbog stava kosovske politike u vezi sa izveštajem Dika Martija o trgovini ljudskim organima na Kosovu.
Po njegovim rečima, tendencija da se odgovornost generalizuje i da se izveštaj predstavi kao delo protiv čitavog jednog naroda je zabrinjavajuća.
Po Fejtovim rečima, još više zabrinjava upozorenje da će Martijevi saradnici ili oni koji su sa njim razgovarali biti otkriveni.
Fejt objašnjava da je odgovornost individualna i da ako postoji nekakva zločinačka radnja, onda će za nju da odgovara počinilac a ne čitavo društvo.

Jeremić danas u Beču sa Špindelegerom
BEČ - Ministar spoljnih poslova Srbije Vuk Jeremić posetiće danas Beč, gde će se sastati šefom diplomatije Austrije Mihaelom Špindelegerom, kao i s predsedavajućim Grupe prijateljstva Austrije i Srbije u austrijskom parlamentu Johanom Majerom.
Šef srpske diplomatije je prethodno ove nedelje boravio u poseti Madridu i Dablinu, gde je sa svojim kolegama razgovarao o daljim koracima u evrointegraciji Srbije, kao i o pitanju Kosova i Metohije.
Jeremić je u Španiji imao susret sa ministarkom spoljnih poslova Trinidad Himenes, a u Irskoj sa kolegom Majklom Martinom.

Ruska Duma uslovljava START
Svaki pokušaj SAD, neke druge države ili grupe država da razvijaju odbrambene protivraketne sisteme koji bi mogli da ugroze efikasnost ruskih strateških nuklearnih snaga za posledicu će imati automatsko istupanje najveće države iz novog sporazuma START, odlučili su deputati ruske državne Dume, prenela je agencija Itar-Tas.
Donji dom ruskog parlamenta razmatrao je juče, u drugom pretresu, tekst START-a koji su 8. aprila prošle godine u Pragu potpisali predsednici Barak Obama i Dmitrij Medvedev. Sporazum je pred kraj godine ratifikovan u Kongresu i Senatu SAD, ali je tom prilikom „obogaćen” primedbama američkih parlamentaraca, među kojima je najveću zabunu izazvala ona po kojoj preambula START-a ne sprečava Amerikance da i dalje razvijaju protivraketne odbrambene sisteme. To je i bio razlog da se ratifikacija u Dumi obavi što detaljnije, u tri pretresa.
Kako bi što efikasnije parirali američkim kolegama dumski deputati su usvojili i sledeće stavove koji bi Rusiju automatski razrešili obaveza iz START-a. To je, prvo, suštinsko kršenje od strane SAD obaveza iz Sporazuma, što bi moglo da dovede do ugrožavanja nacionalne bezbednosti RF; drugo, gomilanje strateškog ofanzivnog naoružanja sa strane SAD, neke druge države ili grupe država, ili donošenje odluke iz sfere izgradnje oružanih sistema; i treće, razvoj naoružanja koje bi moglo da utiče na smanjenje efikasnosti ruskih sistema za upozoravanje u slučaju raketnog napada.
Za ovako dopunjen Sporazum glasao je 341 deputat. Uzdržanih, ili onih koji su protiv, nije bilo.
Ono što odmah pada u oči je stav po kojem opasnost po bezbednost Rusije ne mora obavezno da dođe direktno sa strane SAD, nego i od strane američkih saveznika, a posebno međunarodnih vojnih saveza koji funkcionišu pod patronatom Vašingtona, poput NATO-a.
Ovakvo razmišljanje proističe iz istorijskog iskustva iz vremena raspada Varšavskog pakta i propasti SSSR-a. Mada je između SAD i Sovjeta tada, takođe, postojao sporazum o ograničavanju strateškog ofanzivnog naoružanja (START 1), kao i dogovor o smanjenju konvencionalnog naoružanja u Evropi, širenje NATO na istok i uključivanje u redove alijanse ne samo bivših socijalističkih država nego i nekadašnjih članica SSSR-a, doveo je zapadni vojni savez, praktično, na samu granicu današnje Rusije.
Ruskim popravkama predložene verzije START-a jača se i međuzavisnost ovog sporazuma s dogovorom o protivraketnoj odbrani, što je u potpunoj suprotnosti sa zahtevom američkih parlamentaraca koji su insistirali upravo na međusobnoj neuslovljenosti dva dokumenta.
U decembru prošle godine, neposredno po ratifikaciji START-a u Senatu SAD, ruski ministar spoljnih poslova Sergej Lavrov je opomenuo da bi razvoj američkog protivraketnog sistema za posledicu imalo istupanje Rusije iz START-a. Slično je tada reagovao i ruski ministar odbrane Anatolij Serdjukov.
Interesantno je da, prema mišljenju deputata, novi START ne ograničava razvoj novih sistema strateškog ofanzivnog naoružanja koji bi bili daleko efikasnija i od sadašnje protivraketne odbrane.
Prema rečima akademika Andreja Kokošina, bivšeg sekretara Saveta bezbednosti RF, u tom smislu postoji ceo kompleks najrazličitijih vojnotehničkih rešenja, tehnologija, znanja... „Mnogo od toga je već realizovano u raketnim sistemima poput ’Topolj-M’, ’Jars’, ’Sinjevaja’ i drugih”, objasnio je akademik.
Inače, novi sporazum predviđa smanjenje broja postojećih bojevih nuklearnih glava za trećinu, kao i broj njihovih nosača.
Treći i poslednji pretres START-a trebalo bi u ruskoj Dumi da bude održan 25. januara.

Berluskoni optužen za maloletničku prostituciju
Od našeg dopisnika
Rim – Kolekciji sudskih procesa koji se godinama vode protiv italijanskog premijera Silvija Berluskonija, zvanično je dodat još jedan: istraga u slučaju koji se odnosi na moguću prostituciju maloletnica.
Slučaj se odnosi na marokansku tinejdžerku Karimu Rubi el Mahroug, igračicu u noćnom klubu, koja je uhapšena pod sumnjom za krađu. U vreme izbijanja skandala prošlog novembra ona je bila maloletna.
Italijanski mediji su tada otkrili da je Marokanka bila zaustavljena zbog krađe, ali da je posle toga policiji u Milanu upućen telefonski poziv direktno iz premijerovog kabineta. Devojka je puštena na slobodu jer je rečeno da je navodno rođaka egipatskog predsednika Hosni Mubaraka.
Pritisak na policiju, pretpostavljaju ovdašnji mediji, imao je za cilj da sakrije odnos i mnogobrojne sastanke premijera sa maloletnom Rubi.
Tužilaštvo iz Milana je 21. decembra Berluskoniju uputilo zvaničan zahtev da se pojavi pred sudom.
Berluskoni kaže da nije uradio ništa loše i da je samo pomagao jednom poznaniku. Njegovi advokati kažu da je istraga o premijerovim vezama sa tinejdžerkom iz noćnog kluba „apsurdna i neosnovana” i ponavljaju da je „Kavaljere” – kako je premijer poznat – samo hteo da pomogne mladoj devojci u problemima.
Ustavni sud Italije u četvrtak je delimično ukinuo zakon koji je štitio premijera Berluskonija od krivičnog gonjenja.
Posle rasprave sudskog veća, Sud je odlučio da poništi delove kontroverznog zakona. Ova odluka znači da će sudije u svakom konkretnom slučaju podnošenja krivične prijave protiv premijera Italije odlučivati da li da pokrenu suđenje dok je on na položaju.
Saopštenje suda je, osim Berluskoniju, uručeno i direktoru informativnog programa TV kanala „Rete 4”, dugogodišnjem premijerovom prijatelju Emiliju Fedeu, Leliju Moriju, poznatom pripadniku italijanskog džet-seta, kao i regionalnom savetniku Nikolu Minetiju.
Svi su optuženi za kršenje „zakona Merlin” o prostituciji i favorizaciji maloletničke prostitucije. Povodom pomenutog slučaja pretreseni su i kancelarija Salvatorea Spinelija, Berluskonijevog blagajnika koji je Rubi navodno platio 5.000 evra, kao i prebivalište Marokanke koja trenutno živi u okolini Đenove.
Tužilaštvo iz Rima ističe da se premijer poziva pred sud na osnovu članova 375 i 453 italijanskog krivičnog zakonika, zajedno sa detaljnim dokazima povodom pretpostavke o krivičnom prestupu.
Sud ističe da je Silvio Berluskoni u periodu od februara do maja 2010. u njegovoj vili u mestu Arkore, kraj Milana, imao seksualne odnose sa tada maloletnom Marokankom Rubi.
Prema mišljenju tužilaštva, premijer ne samo da je imao seksualne odnose sa ovom mladom devojkom – koja nikada nije javno priznala ili potvrdila odnose sa premijerom – već je bio svestan da se radi o maloletnoj osobi.
Berluskoni u međuvremenu nije dao nikakvu izjavu. Odluka javnog tužioca doneta je na osnovu izjava drugih osoba a ne Rubi koje su svedočile o odnosu italijanskog premijera i ove mlade devojke. Njegov advokat Nikolo Gedini je samo izjavio: „Radi se o vrlo teškom obliku mešanja u privatan život premijera Berluskonija nezapamćenom u istoriji italijanskog sudstva što je samo još jedan dokaz o nemogućnosti uspostavljanja odnosa sa jednim delom sudstva”.
Premijerovi advokati potvrdili su da su sigurni da će se slučaj ubrzo okončati arhivisanjem. Ministarka zdravlja Mariastela Đelmini izjavila je da su vesti o upletenosti Berluskonija i maloletne Marokanke samo dokaz da premijera „konstantno proganjaju”. Drugi članova Berluskonijeve partije govore o jasnoj nameri „političke destabilizacije”.
„Berluskoni govori da ga sudstvo progoni? Nije li možda slučaj da je upravo Berluskoni taj koji progoni samog sebe?”, komentariše Antonio di Pjetro, lider opozicione partije „Italija vrednosti”.
Premijeru Berluskoniju trenutno prete tri suđenja za navodnu prevaru i podmićivanje.

Demonstranti zahtevaju ostavku predsednika
Prema izveštajima agencija
Tunis – Više od pet hiljada demonstranata izašlo je juče na ulice grada Tunisa, i drugih gradova širom ove istoimene afričke zemlje, zahtevajući ostavku predsednika Zina el Abidina Ben Alija (74), prenose svetske agencije. Predsednik Tunisa je, međutim, odmah po objavljivanju informacija da je u nemirima u četvrtak poginulo 13 ljudi, raspustio vladu i najavio održavanje vanrednih parlamentarne izbora za šest meseci.
Iako je tuniski predsednik, koji vlada već 23 godine, dan ranije u obraćanju naciji obećao povlačenje posle isteka mandata 2014. godine, demonstranti ne odustaju od zahteva i centrom grada uzvikuju „Ustanak se nastavlja” i „Ne Ben Aliju”.
Za razliku od prethodnih sedmica kada je dolazilo do žestokih okršaja policije i učesnika protesta, juče policajci nisu pokušali da fizički spreče građane da demonstriraju, pevajući himnu i uzvikujući parole protiv predsednika, kao što su „Ben Ali, odlazi” i Ben Ali, hvala, ali dosta je”. Osim toga, jučerašnji protesti u gradovima širom Tunisa su, za razliku od prethodnih, protekli mirnije premda je tuniska policija ispalila suzavac.
Obraćanje predsednika Ben Alija naciji i raspuštanje vlade se tumači se kao njegov veliki politički zaokret, budući da je samo pre nekoliko dana tvrdio da demonstracije širom zemlje organizuju male terorističke grupe podržane iz inostranstva. Procenjuje se da je Ben Ali shvatio da nije naivan bunt Tunišana zbog siromaštva, velike stope nezaposlenosti naročito među mladima, kao i opšteg beznađa.
Šef tuniske države je rekao naciji da će napustiti vlast na kraju svog mandata 2014, kao i da je naredio policiji da prestane da puca na demonstrante nezadovoljne socijalnom situacijom u zemlji.
„Razumeo sam vas”, ponovio je više puta Ben Ali i obećao „potpunu slobodu” informacija i pristup Internetu, priznajući da je imao pogrešnu procenu socijalne krize koja potresa zemlju više od mesec dana. Osim toga, on je naredio i „nezavisnu istragu o odgovornosti svakog pojedinca”.
Najavu Ben Alija da se ne kandiduje posle 2014, juče je pozdravila i Evropska unija, ocenjujući da taj potez otvara mogućnost za „mekšu tranziciju” na čelu države. Brisel je pozdravio i naredbu policiji za prestanak sukobljavanja sa demonstrantima, kao i najavu o omogućavanju veće slobode informisanja.
Ben Ali je drugi presednik Tunisa od sticanja državne nezavisnosti 1956, a poslednji put je izabran 2009, osvojivši 89,62 odsto glasova, Zakonom u Tunisu je predviđena starosna granica od 75 godina za predsedničkog kandidata tako da Ben Ali ni ne bi mogao da se kandiduje bez promene zakona.
Analitičar iz Tunisa Intisar Kerigi izjavio je za Bi-Bi-Si da je tokom njegove 23-godišnje vladavine bilo „stalnog kršenja ljudskih prava, mučenja, nestanka novinara, političkih protivnika, zabrane svih nezavisnih organizacija i sindikata”. Međutim, talas protesta je izazvan visokom stopom nezaposlenosti, korupcijom i skupih prehrambenih proizvoda. Okidač za proteste je bilo samospaljivanje Muhameda Buazizija (26), kojem je policija oduzela voće i povrće koje je prodavao jer nije imao posao iako ima fakultetsku diplomu. U njegovoj sudbini su se prepoznali mnogi mladi Tunišani.
Prema zvaničnim podacima, u protestima koji traju oko mesec dana poginule su najmanje 23 osobe dok borci za ljudska prava tvrde da je poginulo najmanje 66 ljudi.
Srpski turisti koji trenutno borave u Tunisu su bezbedni i daleko od mesta nereda koji su proteklih dana izbili u toj zemlji, rečeno je Tanjugu u ambasadi Srbije u Tunisu.
„U stalnom smo kontaktu sa našim turističkim vodičima u Susu i Hamametu, nema povređenih turista, niko nije u opasnosti niti u blizini opasnosti i sve je u redu,” rečeno je Tanjugu. U ambasadi objašnjavaju da se srpski turisti nalaze u hotelskim kompleksima koji su dobro zaštićeni i udaljeni od ulica u kojima su se odvijali protesti i da „niko ne planira da se ranije vrati kući,” zbog novonastale situacije.
Od mesta pogođenih protestima, naših turista ima pre svega u Susu i Hamametu. Manifestacije u Susu su bile mirne dok je u Hamametu bilo manjih nereda, ali ne u turističkoj zoni, rečeno je Tanjugu.
S druge strane, britanska turistička agencija „Tomas Kuk” saopštila je juče da je počela evakuaciju oko 1.800 turista iz Tunisa kao meru opreza zbog sve većih nemira koji nedeljama potresaju tu zemlju. Agencija je navela da putnici nisu doživeli nikakve neprijatnosti, ali da od svih traži da napuste Tunis.

Viljnus zbog NATO samita kao tvrđava, sistemi Patriot usmereni ka Kaljiningradu
VILjNUS – NATO je pretvorio Viljnus, prestonicu Litvanije, u tvrđavu branjenu naprednim oružjem kako bi zaštitio američkog predsednika Džozefa Bajdena i druge lidere Alijanse na samitu sledeće nedelje, koji se održava 32 kilometra od litvanske granice sa ruskim saveznikom Belorusijom.
Više od 3.000 litvanskih vojnika brinuće o bezbednosti samita NATO-a u Viljnusu.
Šesnaest NATO saveznika poslalo je ukupno oko 1.000 vojnika da obezbeđuju dvodnevni samit 11. i 12. jula, koji se održava samo 151 km od same Rusije, prenosi Rojters.
 Mnogi od njih su poslali i napredne sisteme protivvazdušne odbrane koji nedostaju baltičkim državama.
„Bilo bi više nego neodgovorno da naše nebo bude nezaštićeno u trenutku kada Bajden i lideri 40 zemalja stižu“, rekao je predsednik Litvanije Gitanas Nauseda.
Nemačka je rasporedila 12 raketnih sistema Patriot, koji se koriste za presretanje balističkih i krstarećih raketa ili ratnih aviona.
Španija je dopremila sistem protivvazdušne odbrane NASAMS, Francuska šalje samohodne haubice Cezar, i uz Finsku i Dansku raspoređuje vojne avione u Litvaniji.
Ova zemlja je, uz Britaniju, isporučila sredstva protiv bespilotnih letelica.
Poljska i Nemačka su poslale snage za specijalne operacije pojačane helikopterima.
Drugi šalju opremu za borbu protiv bilo kakvih potencijalnih hemijskih, bioloških, radioloških i nuklearnih napada.
Litvanski predsednik vidi ove akcije saveznika kao potvrdu da je potrebno da NATO hitno uspostavi stalnu protivvazdušnu odbranu u baltičkim državama.
„Razmišljamo o tome šta će se desiti nakon završetka samita i radićemo sa saveznicima na stvaranju rotirajućih snaga za trajnu vazdušnu zaštitu“, rekao je on novinarima.
U selima pored beloruske granice, meštani su saopštili Rojtersu da se osećaju potpuno bezbedno, uprkos ponudi Minska da se tu nakon pobune smeste ruske plaćeničke trupe Vagner grupe i rusko nuklearno oružje.
Na aerodromu u Viljnusu, osam nemačkih raketnih bacača Patriot raspoređeno je sa cevima usmerenim u pravcu ruskog Kalinjingrada, a još dva prema Belorusiji.
„Znate gde se nalazite geografski i prilično dobro znate odakle pretnja dolazi. Litvanija je tražila od nas zaštitu samita, a takođe je NATO tražio pomoć od Nemačke. Ovo je naš odgovor“, rekao je potpukovnik Štefen Lib, komandant jedinice Patriota.
Litvanija je utrostručila jedinice pogranične straže na beloruskoj i ruskoj granici tokom leta, uz oficire iz Letonije i Poljske.
Dve zemlje su takođe poslale policiju da pomogne u patroliranju po Viljnusu.
Gradonačelnik Viljnusa je preporučio stanovnicima da odu na odmor van grada, ako žele da izbegnu gužve u saobraćaju, jer će veliki delovi centra prestonice biti zatvoreni tokom samita.
Kako javlja izveštač Tanjuga, deluje da su građani poslušali apel gradonačelnika, s obzirom na to da je na ulicama prisutan mali broj ljudi, policija patrolira i povremeno prolaze vozila pod njenom pratnjom.
Grad je okićen zastavama Litvanije, Ukrajine i NATO-a.

Zemljotres jačine 5,6 stepeni po Rihteru pogodio Tajvan
Zemljotres jačine 5,6 stepeni po Rihterovoj skali pogodio je danas Tajvan, saopštio je američki Geološki zavod.
Epicentar zemljotresa bio je 87 kilometara istočno od grada Hengčuna sa oko 31.200 stanovnika.
Do sada nema izveštaja o eventualnim žrtvama ili šteti.
Nije izdato upozorenje na cunami, preneo je Tas, prenosi Tanjug.

Petković: Svečlja kriminalizacijom Srba opravdava prisustvo parapolicije
Direktor Kancelarije za Kosovo i Metohiju Petar Petković ocenio je danas da je pokušaji ministra unutrašnjih poslova privremenih prištinskih institucija Dželjalja Svečlje da kriminalizuje Srbe sa severa KiM imaju za cilj da opravdaju, kako je naveo, protivpravno prisustvo parapolicijskih jedinica, „gde danonoćno terorišu srpski narod”.
„Lažni ministar, a pravi nasilnik i ekstremista Dželjalj Svećlja, zajedno sa njegovim okupacionim falangama preobučenim u odela Kosovske policije, jedini su kriminalci na severu Kosova i Metohije i tu nemaju šta da traže”, naveo je Petković u saopštenju. Poručio je da bi bilo najbolje da Svećlja „pođe od sebe i optužnice koja je godinama podignuta protiv njega zbog napada kamenicama na pripadnike tzv. Kosovske policije, ali i zbog prevrtanja vozila misije Euleks”.
Dodao je da bi Svećlja, umesto što „nezakonito da privodi Srbe navodnom poznanju pravde i prava”, trebalo prvo sam da prestane da beži od tog istog prava i pravde.
„Da li je sprovođenje reda i zakona to što je kukavički poslao svoje falange da duge cevi uperuju u sina predsednika Aleksandra Vučića zbog jedne majice? Da li je vladavina prava kada Kurtijevi specijalci pucaju u leđa Dragiši Galjku, Miljanu Deleviću, Milanu Jovanoviću, braći Stojanović iz Gotovuše? Ili, kada brutalno pretuku srpsku decu Daru i Kristijana”, zapitao je Petković. Naglasio je da „hibridni rat koji Svećlja kukavički vodi iz Prištine protiv svega srpskog i posebno severa Kosova i Metohije”, rezultirao time da „nema tog čestitog Srbina koji bi ni javno ni tajno pristao da bude alibi Svećlji u njegovoj bolesnoj opsesiji okupacije severa i proterivanja Srba sa Kosova i Metohije”.
„To mu nikada neće uspeti”, poručio je Petković. Svečlja je ranije danas u intervjuu portalu Košev rekao da nije protiv srpskog naroda, već, kako tvrdi â€žšovinističkih projekata Srbije i kriminalaca”.

Ferstapen: Srećan sam što smo pobedili 11. put uzastopno
Vozač Red Bula Holanđanin Maks Ferstapen izjavio je danas da je srećan što je svom timu doneo pobedu na Velikoj nagradi Velike Britanije u šampionatu Formule jedan, prenosi Bi-Bi-Si.
Ferstapen je Red Bulu doneo 11. uzastopnu pobedu u Formuli 1, čime je ovaj tim izjednačio 35 godina star rekord Meklarena..
„Naravno da sam vrlo srećan što smo opet pobedili. Tu mislim i na 11. uzastopnu pobedu za ekipu. Mislim da je to prilično neverovatno, ali danas nije bilo tako jednostavno”, rekao je Ferstapen, koji je u Silverstonu stigao do šeste uzastopne pobede ove sezone.
Vozač Red Bula je ove godine zabeležio osam pobeda. Drugo mesto na VN Velike Britanije pripalo je vozaču Meklarena Landu Norisu.
„Veliko hvala celom timu napravili su neverovatan posao. Ništa od ovoga ne bi bilo moguće bez napornog rada koji su uložili. Stavili su me na tvrde gume, ne znam zašto - još su nejasni po pitanju nekih stvari”, rekao je Noris.
Vozač Mercedesa Luis Hamilton je stigao do trećeg mesta u Silverstonu.
„Hvala svima koji su me podržavali. Osetio sam energiju, osetio podršku i to je takođe razlog zašto smo se vratili ovde”, izjavio je Hamilton.
Prvo mesto u generalnom plasmanu vozača drži Ferstapen sa 255 bodova, dok je njegov timski kolega Serhio Peres osvojio 156.
Naredna trka u šampionatu F1 biće vožena 23. jula za Veliku nagradu Mađarske na stazi Hungaroring, prenosi Tanjug.

Na prelazu Gradina, na izlazu iz Srbije, čeka se četiri sata
Prema informacijama uprave granične policije u 17.15 časova, putnička vozila čekaju četiri sata na graničnom prelazu Gradina, na izlazu iz Srbije a na Preševu, na izlazu iz zemlje, putnička vozila i autobusi š zadržavaju 35 minuta, navode iz Auto-moto saveza Srbije (AMSS).
Teretna vozila najduže čekaju na Batrovcima, na izlazu iz Srbije i to dva sata dok se na prelazu Horgoš i Šid, na izlazu iz Srbije, zadržavaju 90 minuta.
Na ostalim graničnim prelazima nema dužih zadržavanja za sve kategorije vozila, prenose iz AMSS-a.

Tesla i Karađorđevići
Dr Oliver Subotić*
Dok sam iščitavao primarne izvore za potrebe pisanja knjige „Tesla: Duhovni lik”, imao sam prilike da se lično uverim u ono što su gotovo svi Teslini biografi u manjoj ili većoj meri uočili u njegovoj ličnosti, a to su izrazite „oscilacije” (neretko i protivrečnosti) u raznim temama. Ipak, primetio sam da postoji nekoliko tema u kojima, slikovito rečeno, ne postoje „sinusoide” i izražene „amplitude”, već isključivo „linearna funkcija”. Jedna od tih retkih tema gde Tesla pokazuje jasnu konstantu u stavovima je odnos prema srpstvu, Kraljevini Jugoslaviji i Kraljevskom domu Karađorđevića.
Nikola Tesla je tokom američkog perioda svog života postao izrazit kosmopolita, ostavši istovremeno srpski patriota. Tokom američkog perioda se formirao i kao ubeđeni srpsko-jugoslovenski monarhista, te je poput većine srpskih intelektualaca tog vremena vatreno podržavao koncept Kraljevine Jugoslavije i bio veliki poštovalac kraljevske loze Karađorđević. To poštovanje se već može uočiti u dostupnim dokumentima iz perioda Prvog svetskog rata, kada on izražava divljenje podvizima srpske vojske predvođene svojim nezaboravnim voždom, kraljem Petrom Prvim Oslobodiocem. Tako, povodom inicijative jeromonaha Nikolaja Velimirovića iz 1915. godine, da zajedno sa Mihajlom Pupinom i Pajom Radosavljevićem potpiše „Vidovdanski proglas” i pozove Srbe u SAD da pomognu svojim sunarodnicima na Balkanu, Tesla iznosi stav da bi taj apel američki Srbi najpre poslušali ako bi ga potpisala dva srpska kralja: Petar Karađorđević i Nikola Petrović.
Ličnost u kraljevskoj lozi Karađorđević, koju je Tesla posebno izdvajao, bio je kralj Aleksandar, koji ga je odlikovao Ordenom Jugoslovenske krune prvog stepena 1931. godine. Kralja Aleksandra je doživljavao kao vladara koji je uspeo da napravi snažnu državu (Kraljevinu Jugoslaviju) i ujedini tri balkanska naroda (Srbe, Hrvate i Slovence). U svom posmrtnom slovu Kralju Mučeniku, objavljenom 1934. godine u „Njujork tajmsu”, Tesla ovako zbori: „Poput Vašingtona, bio je sposoban i neustrašiv general koji je oslobodio svoju zemlju od ugnjetavanja; poput Linkolna bio je mudar i patriotski vođa koji je pretrpeo mučeništvo.” Tesla je, pritom, verovao da će mučenička krv kralja Aleksandra definitivno ujediniti narode Kraljevine Jugoslavije (što se, kao što je dobro poznato, nije desilo). Sa druge strane, strahovao je za jedinstvo mlade države, zbog čega je javno podsetio sve Hrvate i Slovence na činjenicu da je njihova sloboda kupljena cenom srpske krvi u Prvom svetskom ratu. Kralj Aleksandar je za Teslu bio i ostao ličnost koja zaslužuje da bude na „pijedestalu srpskih velikana” – pišući pozdravno pismo Srbima u Geriju (Indijana, SAD) uoči Drugog svetskog rata, on za kralja Aleksandra koristi epitete „Veliki” i „Mučenik”.
Kada je reč o kralju Petru Drugom Karađorđeviću, Tesla i prema njemu pokazuje odnos dubokog poštovanja i izrazite odanosti, približan onome koji je ukazivao kralju Aleksandru. U jednom pismu iz 1938. godine upućenom inženjeru Slavku Bokšanu, Tesla kralja Petra Drugog naziva „mladim orlićem iz gnezda velikog orla”, a Srbe u SAD javno poziva da budu odani mladom monarhu, koga naziva „zenicom u oku naroda”. On kralja Petra Drugog veliča u nekoliko javnih objava u SAD želeći mu mnoga leta. Na koncu, poslednji Teslin izlazak u javnost – tačno pola godine pred smrt – bio je osmog jula 1942. godine u hotelu „Njujorker”. On tada, već prilično ugroženog zdravlja, izlazi u pratnji svog sestrića, diplomate Save Kosanovića, da pozdravi kralja Petra Drugog. Mladi kralj je u to vreme bio u poseti SAD, sa ciljem da od predsednika Ruzvelta izmoli vojnu pomoć za generala Dragoljuba Mihailovića (koga je Tesla, po rečima čuvenog američkog istraživača Lelanda Andersona, smatrao za „simbol drevne srpske borbe za krst časni i slobodu zlatnu”). „Hrvatski glas” izveštava o susretu mladog monarha i Tesle, navodeći kako je genijalni pronalazač rekao da mu je kralj svojom posetom učinio najveću čast i da će mu to biti „najmilija uspomena”. Svoj uvodni govor kralju Petru Drugom Tesla je završio rečima: „Veličanstvo, Bog Vas blagoslovio!”. Prema Kraljevim memoarima, obojica su tokom rastanka plakala, a Tesla ga je otpratio podsećanjem na zaveštanje kralja Aleksandra: da čuva jedinstvo naroda Kraljevine.
Važno je ovom prilikom istaći da je Tesli bila apsolutna strana bilo kakva ideja Jugoslavije bez srpske krune na njenom čelu – ostao je odan kralju Petru Drugom Karađorđeviću i pored stalnih ubeđivanja okoline da pređe na stranu Tita i njegovih komunista, koji su se od samog početka rata spremali za revolucionarni prevrat i nasilno preuzimanje vlasti. O čvrstom Teslinom stavu prilično argumentovano piše Margaret Čejni, pozivajući se na hrvatskog profesora Bogdana Radicu, diplomatu Kraljevine Jugoslavije u SAD, koji je tokom rata prešao na Titovu stranu. Iz njene studije saznajemo da je Sava Kosanović bezuspešno pokušavao da privoli svog genijalnog ujaka da se od kralja okrene ka Titu. O svemu navedenom u svojim memoarima svedoči i Konstantin Fotić, ambasador Kraljevine Jugoslavije u SAD, koji navodi da je svaki pokušaj da se od Nikole Tesle izvuče bilo kakva poruka protiv Kralja Petra Drugog bila bezuspešna. Teslina odanost srpskoj kruni bila je do kraja života održana besprekorno.
Da li bi Tesla, da je danas među nama, od „linearne funkcije” skrenuo kao „sinusoidi” u navedenim temama? To je već domen pretpostavki. A ono što možemo pretpostaviti jeste da bi zbog gorkog iskustva Jasenovca, Jadovna i, na kraju, „Oluje” imao krajnje rezervisan stav prema nekoj novoj jugoslovenskoj ideji. Možemo slobodno pretpostaviti i to da bi se i danas zalagao za što bolje odnose Srba sa Hrvatima i Slovencima, koje je smatrao bratskim narodima. A ako ćemo suditi po ogromnom poštovanju koje je decenijama ukazivao Karađorđevićima – kao i ništa manjem poštovanju koje oni do dan danas ukazuju njemu – verovatno bi u naše vreme bio i počasni član Krunskog saveta.
*Osnivač Zadužbine „Petar Mandić”, dobročine ustanove koja neguje uspomenu na Tesline pretke

Neizvesna situacija u Tunisu
Tunis se jutros probudio u šoku i neizvesnosti, posle noći pune pljački i paljevina, uprkos vanrednom stanju i policijske zabrane kratanja ulicama.
Glavna železnička stanica u glavnog gradu Tunisa tokom noći je spaljena, dok su mnoge prodavnice opljačkane.
Vazdušni prostor je i dalje zatvoren.
Vršilac dužnosti predsednika Mohamed Ganuši izjavio je noćas za tunisku televiziju Tunis 7 da je „apsolutni prioritet” uspostavljanje javnog reda i mira.
Policija je jutros počela da postavlja kordone i da izoluje centar glavnog grada kako bi sprečila nova okupljanja.
Postavljenje su metalne ograde kod glavnih ulica u centru grada. Saobraćaj je posle toga veoma proređen u tom delu, jedino ima pešaka.
Prvi znaci života u gradu pojavili su se posle 7.00, kada je prestao policijski čas, ali prodavnice i kafane još su zatvorene.
Stanovnici nekoliko čretvti grada proveli su noć u strahu zbog napada i pljačkanja, koje su predvodile lokalne bande, javili su tamošnji mediji.
U severnom delu grada, opljačkan je veliki supermarket koji je prethodno zapaljen. Nekoliko desetina osoba su viđene kako izlaze iz tog tržnog centra noseći raznu robu, dok policije nije bilo da interveniše.
Nekoliko francuskih radnji, kao što su Karfur i Kasino, su takođe opljačkane.
Helikopteri vojske, koja je zadužena za nagledanje primene vanrednog stanja, nadletali su grad tokom noći.
Posle 23 godine vladavine, predsednik Ben Ali je juče napustio zemlju i tako postao prvi šef jedne arapske države koji je pobegao iz zemlje pod pritiskom uličnih protesta.
Ben Ali je tokom noći s porodicom stigao u Džedu, u Saudijsku Arabiju. On je morao da napusti Tunis posle mesec dana protesta, koji su demonstranti nazvali „revolucijom jasmina”.
U tim protestima je, prema poslednjim informacijama, poginulo najmanje 66 osoba.
Po odlasku Ben Alija iz zemlje, premijer Mohamed Ganuši je izjavio na televiziji da preuzima mesto vršioca dužnosti predsednika „do daljeg”.
Dva opoziciona lidera - Mustafa Ben Džafar i Nedžib Šebi, izjavili su da su spremni da sarađuju s Ganušijem.
Pariz je saopštio da je „primio k znanju ustavnu tranziciju” u zemlji, dok je američki predsednik Barak Obama je pozdravio hrabrost i dostojanstvo tuniskog naroda.
Britanija, pa zatim i Evropska unija pozvale su na trajno demokratsko rešenje u Tunisu i založile se za održavanje slobodnih i pravdenih izbora.
I generalni sekretar UN Ban Ki Mun apelovao je na demokratsko i mirno rešenje krize.
---------------------------------------------------------------------------
Ambasador u Tunisu: Naši turisti i radnici u Tunisu dobro
Srpski turisti i radnici u Tunisu su dobro i bezbedni i za sada nema evakuacije iz te države, izjavila je danas srpska ambasadorka u Tunisu Milica Čubrilo Filipović.
„Naši turisti, njih oko 150 su dobro i raspoređeni su po turističkim kompleksima. Za sada nema govora o evakuaciji, pošto je zatvoren vazdušni prostor u Tunisu”, izjavila je ambasadorka u telefonskoj izjavi agenciji Beta,
Milica Čubrilo Filipović je rekla da na dva gradilišta u Tunisa ima 50 srpskih radnika i da je njima preporučeno da ne napuštaju gradilišta.
Ona je rekla da je na gradilištu na obali, na severu Tunisa, u mestu Tabarka, došlo do napada huligana tokom noći i da je ukradena jedna cisterna.
Pozvana je vojska, ali nije bilo povređenih i svi naši radnici su dobro.
Za drugo gradilište gde su naši radnici,na jugu u Kasrinu, Milica Čubrilo Filipović je rekla da je protekla noć prošla mirno, ali da je u okolini bilo napada i pljačkanja.
Prema njenim rečima, nijedna država koja ima svoje građane u Tunisu nije organizovala evakuisanje građana.
Ona je dodala da će ambasada nastaviti da prati situaciju s našim državljanima.
Posle višednevnih nemira u kojima je više destina ljudi poginulo, u Tunisu je juče proglašeno vanredno stanje, raspuštena je vlada i najavljeno održavanje prevremenih izbora za šest meseci. Uveden je policijski čas u celoj zemlji i zatvoren vazdušni prostor.
Predsednik države Zin el Abidin Ben Ali je posle 23 godine vladavine, napustio zemlju i s porodicom otišao u Saudijsku Arabiju.
----------------------------------------------------------------
Otvoren vazdušni prostor u Tunisu
Svi aerodromi u Tunisu su otvoreni, saopštila je danas služba civilne avijacije po je vazdušni saobraćaj u petak zatvoren zbog nemira u zemlji.
„Vazdušni saobraćaj svi aerodromi u zemlji su otvoreni”, navodi se u saopštenju.
Služba je upozorila putnike da se pre odlaska na aerodrom raspitaju o redu leta kako se ne bi pravile gužve.
Predsednik parlamenta Fued Mebaza zvanično je postavljen za vršioca dužnosti šefa države pošto je predsednik Tunisa Zin el Abidin Ben Ali napustio zemlju, prenela je tuniska agencija TAP.
Odlukom Ustavnog saveta danas je zvanično Ben Ali smenjen s funkcije.
Predsednik Saveta Fethi Abdenader izjavio je da će Mebaza na funkciji vršioca dužnosti imati rok do 60 dana da organizuje predsedničke izbore.
Posle 23 godine vladavine, predsednik Ben Ali je juče napustio zemlju i tako postao prvi šef jedne arapske države koji je pobegao iz zemlje pod pritiskom uličnih protesta.
Ben Ali je tokom noći s porodicom stigao u Džedu, u Saudijsku Arabiju. On je morao da napusti Tunis posle mesec dana protesta, koji su demonstranti nazvali „revolucijom jasmina”.
U tim protestima je, prema poslednjim informacijama, poginulo najmanje 66 osoba.
----------------------------------------------------------------
Predsednik Tunisa napustio zemlju, premijer preuzeo dužnost
Predsednik Tunisa Zin el Abidin Ben Ali napustio je danas zemlju, a premijer je preuzeo dužnost privremenog šefa države, javile su zapadne agencije.
Premijer Muhamed Ganuši izjavio je, u televizijskom obraćanju narodu, da je preuzeo vlast u Tunisu i da predsednik Ben Ali privremeno ne može da obavlja svoje dužnosti, prenele su agencije AP i Rojters.
Prema izjavama neimenovanih izvora vlade u Tunisu i izveštajima katarske TV mreže Al Džazira, Ben Ali je napustio zemlju.
Premijer Tunisa je poručio narodu da će poštovati Ustav i ponovo uspostaviti stabilnost u zemlji, gde već više od mesec dana traju protesti zbog nezaposlenosti, korupcije i skupih prehrambenih proizvoda, u kojima su, prema zvaničnim podacima, poginule 23 osobe.
"Zaklinjem se da ću poštovati Ustav i sprovesti političke, ekonomske i socijalne reforme koje su najavljene... u dogovoru sa svim političkim stranama, uključujući političke partije i civilno društvo", rekao je Ganuši.
Ben Ali (74) danas je raspustio vladu, najavio održavanje vanrednih parlamentarnih izbora za šest meseci, proglasio vanredno stanje i uveo policijski čas.
Ben Ali je došao na vlast mirnim državnim udarom 1987. godine, a juče je, u pokušaju da stabilizuje situaciju u Tunisu, saopštio da se neće kandidovati po isteku mandata 2014. godine.
--------------------------------------------------------------------------------------------
Saudijska Arabija potvrdila dolazak tuniskog predsednika
Saudijska Arabija je potvrdila da je u kraljevinu rano jutros doputovao bivši predsednik Tunisa Zin Al Abidin Ben Ali sa svojom porodicom.
„Kraljevina pozdravlja dolazak predsednika Zin Al Abidin Ben Alija i njegove supruge”, javila je saudijska državna novinska agencija SPA, a preneo Rojters.
Vest da je avion Ben Alija stigao u saudijski grad Džedu, prva je objavila Televizija Al Arabija, a sada je i potvrđena.
Dugogodišnji predsednik Tunisa napustio je zemlju u petak, a premijer Muhamed Ganuši je preuzeo dužnost privremenog šefa države.
Kancelarija predsednika Francuske saopštila je sinoć da je Nikola Sarkozi odbio da odobri ulazak u zemlju Ben Alija.
Ben Ali je prethodno juče raspustio vladu, najavio održavanje vanrednih parlamentarnih izbora za šest meseci, proglasio vanredno stanje i uveo policijski čas.
Demonstracije organizovane zbog visoke stope nezaposlenosti, korupcije i skupih prehrambenih proizvoda, traju u Tunisu više od mesec dana.

Grčka uvodi „pušački porez”
Od našeg dopisnika
Atina - Pušenje je moguće ako se na to - plati porez! Ovo je novi grčki propis i mogućnost da se „labavljenjem” zakona o zabrani pušenja, tako, u kasu godišnje prikupi dopunskih 100 miliona evra. Još jedan dokaz koliko je privredna i dužnička situacija u Grčkoj ozbiljna i kakve sve napore i poreze Papandreuova vlada mora da smisli da bi se zemlja iščupala iz krize.
Naravno, ovo će biti novi i jedini porez koji će obradovati naciju, pa čak i vlasnike lokala koji su svesni da bez pušenja u Grčkoj nema ni kafenisanja, niti ugostiteljstva ili provoda bilo koje vrste. Dakle,novim paketom propisa ublažava se striktna zabrana pušenja u zatvorenim javnim prostorima uz obavezu plaćanja poreza za sve one koji žele da duvanski dim vrate u svoje lokale.
Nacrt zakona ovu mogućnost predviđa za sve lokale preko 300 kvadrata u kojima se toči alkohol, zatim, u diskotekama, buzuki klubovima, kladionicama, pivnicama i kafićima, ali pod uslovom da za dozvolu pušenja plate novi porez. Visina poreza će se određivati prema površini objekta, ne prema ostvarenom prometu, i ukoliko ne bude na vreme izmirena ova poreska obaveza, dozvola će se oduzimati... Predviđaju se, čak, i mnogo rigoroznije mere: zatvaranje ili prodaja lokala, ali je malo verovatno da će bilo koji vlasnik to dozvoliti. Striktna zabrana pušenja pokazala je da je promet u mnogim kafićima i restoranima opao i da zakon, u praksi, mnogi nisu ni poštovali. Naime, vlasnici su se dosetili pa su umesto pepeljara na stolovima bile posude sa vodom ili sveće koje su posle svake cigarete uklanjane munjevitom brzinom. Kada je vladi postalo jasno da u Grčkoj niko ne namerava da ozbiljno naplaćuje kazne za pušenje, procenili su da je porez mnogo sigurniji način da naplate zadovoljstvo i, da na taj način, u praznu državnu kasu može da se namakne dopunskih 100 miliona evra.
Kažu da će ovaj prihod biti namenjen poboljšanju bolničke infrastrukture i pokrivanju dela deficita u zdravstvu. „Budimo praktični i hajde da sunarodnike primoramo da jednom plate unapred! Neka ubuduće kupuju pravo na pušenje na javnim mestima”- izjavio je u Parlamentu ministar zdravlja Andonis Loverdos koji je podsetio da ga drugačije malo ko sluša i poštuje propise: „Apotekari se oglušuju o moje pozive da se radi i subotom, zakon o zabrani pušenja se ne poštuje, inspektore koji su pokušali da naplate kaznu su - pretukli... Oni koji plate kaznu to rade sa velikim zakašnjenjem,pa mislim da je ovo način da Grci jednom - plaćaju unapred za svoje zadovoljstvo da puše!”
Tokom parlamentarne rasprave zabeležen je još jedan zanimljiv predlog kako da država dođe do para. Ministar pravde Jorgos Kostanidis podržao je porez na pušenje i podsetio na problem svog ministarstva.
„Neophodno je smanjiti broj zatvorenika jer država više nije u stanju da plaća troškove u zatvorima. Zatvorenicima osuđenim na kaznu do tri godine zatvora treba dati mogućnost da otkupe kaznu, čak i na kredit. Do sada su ovu mogućnost imali osuđeni do dve godine zatvora, ali treba ići na duži rok, tri godine. Cena dana je od 10 do 60 evra i to bi svakako bila velika ušteda u državnom budžetu!”
Mnogi su skeptični prema ovom predlogu, ali praksa pokazuje da „nužda zakon menja!”

Potpredsednik vlade Albanije podneo ostavku
TIRANA – Potpredsednik vlade Albanije Iljir Meta podneo je danas ostavku pošto je osumnjičen da je umešan u veliki korumpcionaški skandal.
„Da bih mogao da se borim protiv optužbi napravljenih od monstruma Dritana Priftija (bivšeg ministra ekonomije), napustio sam moj posao u vladi”, objasnio je vicepremijer Meta na konferenciji za novinare u Tirani.
On i dalje tvrdi da je nevin, ali je podneo ostavku da bi pomogao istragu koju je u ovom slučaju juče pokrenulo tužilaštvo u Tirani.
Na desetominutnom video snimku lokalne TV stanice „Top čanel” prikazano je kako vicepremijer Meta ( tada i šef diplomatije ) nagovara bivšeg ministra ekonomije Priftija da, mimo tendera, nameste posao oko izgradnje jedne hidrocentrale, uz proviziju od 700.000 evra.
Iako se odmah našao na udaru javnosti, Meta je sve do danas odbijao da podnese ostavku. On i dalje ističe da je nevin iako je bivši ministar Prifti, koji je u to vreme bio Metin bliski politički saradnik, potvrdio da je video video snimak autentičan.
Ostavka Mete nanela je udarac vladi, koja je, inače, na udaru kritika Evropske unije da nije dovoljno učinila u borbi protiv korupcije i organizovanog kriminala. To je glavni razlog što Tirana još nije dobila status kandidata za ulazak u EU, iako je molbu podnela 2009. godine. Meta je lider male stranke - Socijalističkog pokreta za integraciju - koja je ključni partner u vladi Demoklratske partije Saljija Beriše . Njegova ostavka bi mogla da dovede do krize koalicione vlade u kojoj su optužili opozicionog lidera Edija Ramu da je on navodno izmislio i lansirao ovaj korumpcionaški skandal.
Socijalisti lidera Rame su najavili da će iduće nedelje održati protivvladine demonstracije koju, inače, optužuju da je došla na vlast zahvaljujući izbornim krađama.

Srbija označena kao „slobodna zemlja” u izveštaju FH
VAŠINGTON – Srbija, Hrvatska i Crna Gora su označene kao „slobodne zemlje”, dok su Kosovo, Albanija, Bosna i Hercegovina i Makedonija označene kao „delimično slobodne” u najnovijem godišnjem izveštaju organizacije „Fridom haus”, koja prati stanje političkih prava i građanskih sloboda u svetu.
Na skali od jedan do sedam, gde je jedan najbolja, a sedam najgora ocena, Srbija je ocenjena dvojkom i u kategoriji političkih prava i u onoj građanskih sloboda.
Hrvatska je iz političkih prava dobila najvišu ocenu, a iz građanskih sloboda dvojku, dok je Crna Gora ocenjena trojkom i dvojkom.
Kosovo je ocenjeno sa pet za politička prava i četiri za građanske slobode, Albanija i Makedonija imaju trojke u obe kategorije, a BiH četvorku za politička prava i trojku za građanske slobode, navedeno je na veb-sajtu „Fridom hausa”.
Ta nevladina organizacija je u dokumentu napomenula da je sloboda u svetu protekle godine bila u padu, petu godinu zaredom, što je najduže kontinuirano opadanje u skoro 40 godina, koliko se objavljuje ovaj izveštaj.
Istraživački direktor „Fridom hausa” Arč Padington istakao je, kao jedan od najtežih primera kršenja ljudskih sloboda, reagovanje Pekinga na uručenje Nobelove nagrade za mir kineskom disidentu Liu Sjaobou.
Prema Padingtonovim rečima, nijedna vlada, uključujući one Sovjetskog Saveza i nacističke Nemačke, nije ispoljila takav prezir prema nagradi za mir.
Padington je ocenio i da je 2010. godina bila posebno „obeshrabrujuća” u Rusiji, gde je izrečena kazna bivšem naftnom tajkunu i kritičaru Kremlja Mihailu Hodorovskom.
Izveštaj „Fridom hausa” obuhvata 194 zemlje i 14 teritorija.

Srpski turisti bezbedni, engleski se evakuišu
TUNIS – Srpski turisti koji trenutno borave u Tunisu su bezbedni i daleko od mesta nereda koji su proteklih dana izbili u toj zemlji, rečeno je Tanjugu u ambasadi Srbije u Tunisu.
„U stalnom smo kontaktu sa našim turističkim vodičima u Susu i Hamametu, nema povređenih turista, niko nije u opasnosti niti u blizini opasnosti i sve je u redu,” rečeno je Tanjugu.
U ambasadi objašnjavaju da se srspski turisti nalaze u hotelskim kompleksima koji su dobro zaštićeni i udaljeni od ulica u kojima su se odvijali protesti i da „niko ne planira da se ranije vrati kući,” zbog novonastale situacije.
Od mesta pogođenih protestima, naših turista ima pre svega u Susu i Hamametu. Manifestacije u Susu su bile mirne dok je u Hamametu bilo manjih nereda, ali ne u turističkoj zoni, rečeno je Tanjugu.
Ambasada nema tačan podatak o broju turista koji trenutno borave u Tunisu, jer ne postoji obaveza njihovog prijavljivanja ali je u stalnom kontaktu sa vodičima turističkih agencija Kontiki, Argo Turs i San Lajn.
U neredima koji su proteklih dana izbili u više gradova Tunisa, uključujući prestonicu, dosada je prema borcima za ljudska prava poginulo najmanje pedeset ljudi, a zvaničnici UN upozoravaju da je policija koristila prekormernu silu protiv demonstranata, javile su agencije.
Nezadovoljstvo stanovništva je izazvano poskupljenjem hrane i goriva i visokom stopom nezaposlenosti i korupcije.
Ministarstvo unutrašnjih poslova uvelo je policijski čas u glavnom gradu i okolnim oblastima uz obrazloženje da želi da spreči „nemire, pljačke i napade na ljude i imovinu u nekim gradskim distriktima”.
SAD, Ujedinjene nacije i Evropska unija su izrazili zabrinutost zbog reagovanja vlade na nerede a visoka komesarka UN za ljudska prava Nevi Pilaj izjavila je da su snage bezbednosti u gradu Douzu „odgovorile prekomernom silom u suprotnosti sa međunarodnim standardima”.
-------------------------------------------------------------------
Hiljade demonstranata u Tunisu traži ostavku predsednika
TUNIS – Hiljade demonstranata izašlo je danas na ulice Tunisa i drugih gradova zahtevajući ostavku predsednika Zina El Abidina Ben Alija, uprkos njegovom sinoćnjem obraćanju naciji u kojem je obećao povlačenje posle isteka mandata.
Demonstranti su, pevajući himnu i uzvikujući „Ne Ben Aliju” i „Ustanak se nastavlja”, prošetali centrom grada, u čemu policija nije pokušala da ih spreči.
Iako demonstracije ne obezbeđuje policija, skupovi u Tunisu i u drugim gradovima protiču mirno i do sada nisu prijavljeni incidenti.
U oblasti glavnog grada Tunisa za danas je najavljen dvosatni generalni štrajk, saopštio je Savez sindikata Tunisa.
Šef države sinoć je poručio naciji da će napustiti vlast na kraju svog mandata 2014, kao i da je naredio policiji da prestane da puca na demonstrante nezadovoljne socijalnom situacijom u zemlji.
„Razumeo sam vas”, ponovio je više puta Ben Ali, na vlasti već 23 godine, u svom trećem obraćanju naciji od početka izbijanja nereda sredinom decembra.
Predsednik je obećao i „potpunu slobodu” informacija i pristup internetu i priznao da je imao progrešnu procenu socijalne krize koja potresa zemlju više od mesec dana, kao i da je naredio „nezavisnu istragu o odgovornosti svakog pojedinca”.
Najavu Ben Alija da se ne kandiduje posle 2014, danas je pozdravila i Evropska unija, ocenjujući da taj potez otvara mogućnost za „mekšu tranziciju” na čelu države.
EU je pozdravila i naredbu policiji za prestanak sukobljavanja sa demonstrantima, kao i najavu o omogućavanju veće slobode informisanja.
Prema podacima nevladinih organizacija, u sukobima u Tunisu poginulo je najmanje 66 ljudi. Beta-AFP
-------------------------------------------
Britanci evakuišu turiste iz Tunisa zbog nemira
LONDON – Britanska turistička agencija Tomas Kuk  saopštila je danas da je počela evakuaciju oko 1.800 turista iz Tunisa kao meru opreza zbog sve većih nemira koji nedeljama potresaju tu severnoafričku zemlju.
Agencija je navela da putnici nisu doživeli nikakve neprijatnosti, ali da od svih traži da napuste Tunis.
Evakuacija turista, praćena otkazivanjem letova iz Velike Britanije za Tunis, verovatno će teško pogoditi turizam, jednu od vodećih privrednih grana te severnoafričke zemlje, napominje agencija AP.
„Odlučili smo da ih (turiste) našom flotom što pre vratimo u Veliku Britaniju”, saopštila je turistička agencija. Beta-AP
---------------------------------------------
Policija suzavcem rasteruje demonstrante u Tunisu
TUNIS–Policija je suzavcem rasterala hiljade demonstranata koji su se danas okupili u glavnom gradu Tunisa, zahtevajući ostavku predsednika Republike Zine El Abidinea Ben Alija, prenele su agencije.
Policija je intervenisala kada je grupa demonstranata pokušala da se popne na krov Ministarstva unutrašnjih poslova.
Nekoliko demonstranata gađalo je policajce kamenjem, stolicama i suncobranima iz bašta kafića.
Ubrzo posle policijske intervencije, na ulice su izašla vojna oklopna vozila i rasporedila se ispred Ministarstva, a policajci u opremi za suzbijanje demonstracija jurili su demonstrante po ulicama.
Očevici javljaju da je vazduh u glavnoj ulici zagušljiv od suzavca i da je centar grada potpuno prazan, i da stižu pojačanja policije.
Dugo tinjajući bes grđana zbog nezaposlenosti i vlasti koju smatraju korumpiranom i autoritarnom, eksplodirao je pre nekoliko nedelja i prerastao u proteste širom zemlje i sukobe sa policijom.
Protesti su počeli sredinom decembra 2010. u unutrašnjosti odakle su se širili dok nisu stigli do glavnog grada pre nekoliko dana. Prema zvaničnim podacima u nemirima su poginule 23 osobe, ali predstavnici opozicije ocenjuju da je poginulo tri puta više ljudi.

Viljnus zbog NATO samita kao tvrđava, sistemi Patriot usmereni ka Kaljiningradu
VILjNUS – NATO je pretvorio Viljnus, prestonicu Litvanije, u tvrđavu branjenu naprednim oružjem kako bi zaštitio američkog predsednika Džozefa Bajdena i druge lidere Alijanse na samitu sledeće nedelje, koji se održava 32 kilometra od litvanske granice sa ruskim saveznikom Belorusijom.
Više od 3.000 litvanskih vojnika brinuće o bezbednosti samita NATO-a u Viljnusu.
Šesnaest NATO saveznika poslalo je ukupno oko 1.000 vojnika da obezbeđuju dvodnevni samit 11. i 12. jula, koji se održava samo 151 km od same Rusije, prenosi Rojters.
 Mnogi od njih su poslali i napredne sisteme protivvazdušne odbrane koji nedostaju baltičkim državama.
„Bilo bi više nego neodgovorno da naše nebo bude nezaštićeno u trenutku kada Bajden i lideri 40 zemalja stižu“, rekao je predsednik Litvanije Gitanas Nauseda.
Nemačka je rasporedila 12 raketnih sistema Patriot, koji se koriste za presretanje balističkih i krstarećih raketa ili ratnih aviona.
Španija je dopremila sistem protivvazdušne odbrane NASAMS, Francuska šalje samohodne haubice Cezar, i uz Finsku i Dansku raspoređuje vojne avione u Litvaniji.
Ova zemlja je, uz Britaniju, isporučila sredstva protiv bespilotnih letelica.
Poljska i Nemačka su poslale snage za specijalne operacije pojačane helikopterima.
Drugi šalju opremu za borbu protiv bilo kakvih potencijalnih hemijskih, bioloških, radioloških i nuklearnih napada.
Litvanski predsednik vidi ove akcije saveznika kao potvrdu da je potrebno da NATO hitno uspostavi stalnu protivvazdušnu odbranu u baltičkim državama.
„Razmišljamo o tome šta će se desiti nakon završetka samita i radićemo sa saveznicima na stvaranju rotirajućih snaga za trajnu vazdušnu zaštitu“, rekao je on novinarima.
U selima pored beloruske granice, meštani su saopštili Rojtersu da se osećaju potpuno bezbedno, uprkos ponudi Minska da se tu nakon pobune smeste ruske plaćeničke trupe Vagner grupe i rusko nuklearno oružje.
Na aerodromu u Viljnusu, osam nemačkih raketnih bacača Patriot raspoređeno je sa cevima usmerenim u pravcu ruskog Kalinjingrada, a još dva prema Belorusiji.
„Znate gde se nalazite geografski i prilično dobro znate odakle pretnja dolazi. Litvanija je tražila od nas zaštitu samita, a takođe je NATO tražio pomoć od Nemačke. Ovo je naš odgovor“, rekao je potpukovnik Štefen Lib, komandant jedinice Patriota.
Litvanija je utrostručila jedinice pogranične straže na beloruskoj i ruskoj granici tokom leta, uz oficire iz Letonije i Poljske.
Dve zemlje su takođe poslale policiju da pomogne u patroliranju po Viljnusu.
Gradonačelnik Viljnusa je preporučio stanovnicima da odu na odmor van grada, ako žele da izbegnu gužve u saobraćaju, jer će veliki delovi centra prestonice biti zatvoreni tokom samita.
Kako javlja izveštač Tanjuga, deluje da su građani poslušali apel gradonačelnika, s obzirom na to da je na ulicama prisutan mali broj ljudi, policija patrolira i povremeno prolaze vozila pod njenom pratnjom.
Grad je okićen zastavama Litvanije, Ukrajine i NATO-a.

Zemljotres jačine 5,6 stepeni po Rihteru pogodio Tajvan
Zemljotres jačine 5,6 stepeni po Rihterovoj skali pogodio je danas Tajvan, saopštio je američki Geološki zavod.
Epicentar zemljotresa bio je 87 kilometara istočno od grada Hengčuna sa oko 31.200 stanovnika.
Do sada nema izveštaja o eventualnim žrtvama ili šteti.
Nije izdato upozorenje na cunami, preneo je Tas, prenosi Tanjug.

Petković: Svečlja kriminalizacijom Srba opravdava prisustvo parapolicije
Direktor Kancelarije za Kosovo i Metohiju Petar Petković ocenio je danas da je pokušaji ministra unutrašnjih poslova privremenih prištinskih institucija Dželjalja Svečlje da kriminalizuje Srbe sa severa KiM imaju za cilj da opravdaju, kako je naveo, protivpravno prisustvo parapolicijskih jedinica, „gde danonoćno terorišu srpski narod”.
„Lažni ministar, a pravi nasilnik i ekstremista Dželjalj Svećlja, zajedno sa njegovim okupacionim falangama preobučenim u odela Kosovske policije, jedini su kriminalci na severu Kosova i Metohije i tu nemaju šta da traže”, naveo je Petković u saopštenju. Poručio je da bi bilo najbolje da Svećlja „pođe od sebe i optužnice koja je godinama podignuta protiv njega zbog napada kamenicama na pripadnike tzv. Kosovske policije, ali i zbog prevrtanja vozila misije Euleks”.
Dodao je da bi Svećlja, umesto što „nezakonito da privodi Srbe navodnom poznanju pravde i prava”, trebalo prvo sam da prestane da beži od tog istog prava i pravde.
„Da li je sprovođenje reda i zakona to što je kukavički poslao svoje falange da duge cevi uperuju u sina predsednika Aleksandra Vučića zbog jedne majice? Da li je vladavina prava kada Kurtijevi specijalci pucaju u leđa Dragiši Galjku, Miljanu Deleviću, Milanu Jovanoviću, braći Stojanović iz Gotovuše? Ili, kada brutalno pretuku srpsku decu Daru i Kristijana”, zapitao je Petković. Naglasio je da „hibridni rat koji Svećlja kukavički vodi iz Prištine protiv svega srpskog i posebno severa Kosova i Metohije”, rezultirao time da „nema tog čestitog Srbina koji bi ni javno ni tajno pristao da bude alibi Svećlji u njegovoj bolesnoj opsesiji okupacije severa i proterivanja Srba sa Kosova i Metohije”.
„To mu nikada neće uspeti”, poručio je Petković. Svečlja je ranije danas u intervjuu portalu Košev rekao da nije protiv srpskog naroda, već, kako tvrdi â€žšovinističkih projekata Srbije i kriminalaca”.

Ferstapen: Srećan sam što smo pobedili 11. put uzastopno
Vozač Red Bula Holanđanin Maks Ferstapen izjavio je danas da je srećan što je svom timu doneo pobedu na Velikoj nagradi Velike Britanije u šampionatu Formule jedan, prenosi Bi-Bi-Si.
Ferstapen je Red Bulu doneo 11. uzastopnu pobedu u Formuli 1, čime je ovaj tim izjednačio 35 godina star rekord Meklarena..
„Naravno da sam vrlo srećan što smo opet pobedili. Tu mislim i na 11. uzastopnu pobedu za ekipu. Mislim da je to prilično neverovatno, ali danas nije bilo tako jednostavno”, rekao je Ferstapen, koji je u Silverstonu stigao do šeste uzastopne pobede ove sezone.
Vozač Red Bula je ove godine zabeležio osam pobeda. Drugo mesto na VN Velike Britanije pripalo je vozaču Meklarena Landu Norisu.
„Veliko hvala celom timu napravili su neverovatan posao. Ništa od ovoga ne bi bilo moguće bez napornog rada koji su uložili. Stavili su me na tvrde gume, ne znam zašto - još su nejasni po pitanju nekih stvari”, rekao je Noris.
Vozač Mercedesa Luis Hamilton je stigao do trećeg mesta u Silverstonu.
„Hvala svima koji su me podržavali. Osetio sam energiju, osetio podršku i to je takođe razlog zašto smo se vratili ovde”, izjavio je Hamilton.
Prvo mesto u generalnom plasmanu vozača drži Ferstapen sa 255 bodova, dok je njegov timski kolega Serhio Peres osvojio 156.
Naredna trka u šampionatu F1 biće vožena 23. jula za Veliku nagradu Mađarske na stazi Hungaroring, prenosi Tanjug.

Na prelazu Gradina, na izlazu iz Srbije, čeka se četiri sata
Prema informacijama uprave granične policije u 17.15 časova, putnička vozila čekaju četiri sata na graničnom prelazu Gradina, na izlazu iz Srbije a na Preševu, na izlazu iz zemlje, putnička vozila i autobusi š zadržavaju 35 minuta, navode iz Auto-moto saveza Srbije (AMSS).
Teretna vozila najduže čekaju na Batrovcima, na izlazu iz Srbije i to dva sata dok se na prelazu Horgoš i Šid, na izlazu iz Srbije, zadržavaju 90 minuta.
Na ostalim graničnim prelazima nema dužih zadržavanja za sve kategorije vozila, prenose iz AMSS-a.

Tesla i Karađorđevići
Dr Oliver Subotić*
Dok sam iščitavao primarne izvore za potrebe pisanja knjige „Tesla: Duhovni lik”, imao sam prilike da se lično uverim u ono što su gotovo svi Teslini biografi u manjoj ili većoj meri uočili u njegovoj ličnosti, a to su izrazite „oscilacije” (neretko i protivrečnosti) u raznim temama. Ipak, primetio sam da postoji nekoliko tema u kojima, slikovito rečeno, ne postoje „sinusoide” i izražene „amplitude”, već isključivo „linearna funkcija”. Jedna od tih retkih tema gde Tesla pokazuje jasnu konstantu u stavovima je odnos prema srpstvu, Kraljevini Jugoslaviji i Kraljevskom domu Karađorđevića.
Nikola Tesla je tokom američkog perioda svog života postao izrazit kosmopolita, ostavši istovremeno srpski patriota. Tokom američkog perioda se formirao i kao ubeđeni srpsko-jugoslovenski monarhista, te je poput većine srpskih intelektualaca tog vremena vatreno podržavao koncept Kraljevine Jugoslavije i bio veliki poštovalac kraljevske loze Karađorđević. To poštovanje se već može uočiti u dostupnim dokumentima iz perioda Prvog svetskog rata, kada on izražava divljenje podvizima srpske vojske predvođene svojim nezaboravnim voždom, kraljem Petrom Prvim Oslobodiocem. Tako, povodom inicijative jeromonaha Nikolaja Velimirovića iz 1915. godine, da zajedno sa Mihajlom Pupinom i Pajom Radosavljevićem potpiše „Vidovdanski proglas” i pozove Srbe u SAD da pomognu svojim sunarodnicima na Balkanu, Tesla iznosi stav da bi taj apel američki Srbi najpre poslušali ako bi ga potpisala dva srpska kralja: Petar Karađorđević i Nikola Petrović.
Ličnost u kraljevskoj lozi Karađorđević, koju je Tesla posebno izdvajao, bio je kralj Aleksandar, koji ga je odlikovao Ordenom Jugoslovenske krune prvog stepena 1931. godine. Kralja Aleksandra je doživljavao kao vladara koji je uspeo da napravi snažnu državu (Kraljevinu Jugoslaviju) i ujedini tri balkanska naroda (Srbe, Hrvate i Slovence). U svom posmrtnom slovu Kralju Mučeniku, objavljenom 1934. godine u „Njujork tajmsu”, Tesla ovako zbori: „Poput Vašingtona, bio je sposoban i neustrašiv general koji je oslobodio svoju zemlju od ugnjetavanja; poput Linkolna bio je mudar i patriotski vođa koji je pretrpeo mučeništvo.” Tesla je, pritom, verovao da će mučenička krv kralja Aleksandra definitivno ujediniti narode Kraljevine Jugoslavije (što se, kao što je dobro poznato, nije desilo). Sa druge strane, strahovao je za jedinstvo mlade države, zbog čega je javno podsetio sve Hrvate i Slovence na činjenicu da je njihova sloboda kupljena cenom srpske krvi u Prvom svetskom ratu. Kralj Aleksandar je za Teslu bio i ostao ličnost koja zaslužuje da bude na „pijedestalu srpskih velikana” – pišući pozdravno pismo Srbima u Geriju (Indijana, SAD) uoči Drugog svetskog rata, on za kralja Aleksandra koristi epitete „Veliki” i „Mučenik”.
Kada je reč o kralju Petru Drugom Karađorđeviću, Tesla i prema njemu pokazuje odnos dubokog poštovanja i izrazite odanosti, približan onome koji je ukazivao kralju Aleksandru. U jednom pismu iz 1938. godine upućenom inženjeru Slavku Bokšanu, Tesla kralja Petra Drugog naziva „mladim orlićem iz gnezda velikog orla”, a Srbe u SAD javno poziva da budu odani mladom monarhu, koga naziva „zenicom u oku naroda”. On kralja Petra Drugog veliča u nekoliko javnih objava u SAD želeći mu mnoga leta. Na koncu, poslednji Teslin izlazak u javnost – tačno pola godine pred smrt – bio je osmog jula 1942. godine u hotelu „Njujorker”. On tada, već prilično ugroženog zdravlja, izlazi u pratnji svog sestrića, diplomate Save Kosanovića, da pozdravi kralja Petra Drugog. Mladi kralj je u to vreme bio u poseti SAD, sa ciljem da od predsednika Ruzvelta izmoli vojnu pomoć za generala Dragoljuba Mihailovića (koga je Tesla, po rečima čuvenog američkog istraživača Lelanda Andersona, smatrao za „simbol drevne srpske borbe za krst časni i slobodu zlatnu”). „Hrvatski glas” izveštava o susretu mladog monarha i Tesle, navodeći kako je genijalni pronalazač rekao da mu je kralj svojom posetom učinio najveću čast i da će mu to biti „najmilija uspomena”. Svoj uvodni govor kralju Petru Drugom Tesla je završio rečima: „Veličanstvo, Bog Vas blagoslovio!”. Prema Kraljevim memoarima, obojica su tokom rastanka plakala, a Tesla ga je otpratio podsećanjem na zaveštanje kralja Aleksandra: da čuva jedinstvo naroda Kraljevine.
Važno je ovom prilikom istaći da je Tesli bila apsolutna strana bilo kakva ideja Jugoslavije bez srpske krune na njenom čelu – ostao je odan kralju Petru Drugom Karađorđeviću i pored stalnih ubeđivanja okoline da pređe na stranu Tita i njegovih komunista, koji su se od samog početka rata spremali za revolucionarni prevrat i nasilno preuzimanje vlasti. O čvrstom Teslinom stavu prilično argumentovano piše Margaret Čejni, pozivajući se na hrvatskog profesora Bogdana Radicu, diplomatu Kraljevine Jugoslavije u SAD, koji je tokom rata prešao na Titovu stranu. Iz njene studije saznajemo da je Sava Kosanović bezuspešno pokušavao da privoli svog genijalnog ujaka da se od kralja okrene ka Titu. O svemu navedenom u svojim memoarima svedoči i Konstantin Fotić, ambasador Kraljevine Jugoslavije u SAD, koji navodi da je svaki pokušaj da se od Nikole Tesle izvuče bilo kakva poruka protiv Kralja Petra Drugog bila bezuspešna. Teslina odanost srpskoj kruni bila je do kraja života održana besprekorno.
Da li bi Tesla, da je danas među nama, od „linearne funkcije” skrenuo kao „sinusoidi” u navedenim temama? To je već domen pretpostavki. A ono što možemo pretpostaviti jeste da bi zbog gorkog iskustva Jasenovca, Jadovna i, na kraju, „Oluje” imao krajnje rezervisan stav prema nekoj novoj jugoslovenskoj ideji. Možemo slobodno pretpostaviti i to da bi se i danas zalagao za što bolje odnose Srba sa Hrvatima i Slovencima, koje je smatrao bratskim narodima. A ako ćemo suditi po ogromnom poštovanju koje je decenijama ukazivao Karađorđevićima – kao i ništa manjem poštovanju koje oni do dan danas ukazuju njemu – verovatno bi u naše vreme bio i počasni član Krunskog saveta.
*Osnivač Zadužbine „Petar Mandić”, dobročine ustanove koja neguje uspomenu na Tesline pretke


  </body>
 </text>
</TEI>