<TEI version="3.3.0" xmlns="http://www.tei-c.org/ns/1.0">
 <teiHeader>
  <fileDesc>
   <titleStmt>
    <title>The shortest TEI Document Imaginable</title>
   </titleStmt>
   <publicationStmt>
    <p>First published as part of TEI P2, this is the P5
         version using a namespace.</p>
   </publicationStmt>
   <sourceDesc>
    <p>No source: this is an original work.</p>
   </sourceDesc>
  </fileDesc>
 </teiHeader>
 <text>
  <body>
Drina će biti zaštićena od otpada
BEOGRAD – Ministar za životnu sredinu i prostorno planiranje Oliver Dulić najavio je da će za zaštitu Drine od otpada uskoro biti postignuto trajno rešenje u saradnji sa Bosnom i Hercegovinom i Crnom Gorom.
„Mi ćemo veoma brzo, u okviru Drinske konferencije, koju ćemo formirati, u saradnji sa kolegama iz Crne Gore, Bosne i Hercegovine i Republike Srpske, pokušati da pronađemo trajno rešenje ovog problema”, rekao je ministar na početku čišćenja Nacionalnog parka „Tara”, u okviru akcije „Očistimo Srbiju”, preneo je RTS.
Tokom proleća Drina nanese oko 5.000 kubika raznog otpada na brani Perućac i ljudskim nemarom prirodno dobro postaje deponija čitavog uzvodnog drinskog sliva.
„Mislim da je ovo najbolji pokazatelj naše nebrige, mentaliteta, svega onoga što je propadanje vrednosti, a što dovodi do toga da se priroda tretira na ovakav način. Strašno je koliko je ovde priroda lepa i koliko ljudi zaprljaju tu prirodu”, istakao je Dulić.
Kada je u pitanju nelegalno vađenje šljunka iz Drini, ministar za životnu sredinu rešenje vidi u sveobuhvatinijem nadzoru i proširenju površina koje su kao prirodna dobra posebno zaštićene, što podrazumeva i redukovanje industrijskih aktivnosti.

Potrebne nove narodne kuhinje
VALjEVO – Ministar za rad i socijalnu politiku Srbije Rasim Ljajić izjavio je da u Srbiji ima 58 narodnih kuhinja u kojima se hrani 21.000 ljudi, ali da je zbog pada životnog standarda potrebno otvoriti nove.
U razgovoru s novinarima u Valjevu, on je najavio da će jedan od prioriteta Vlade Srbije biti upravo socijalna sfera kako bi se zaštitili najugroženiji građani.
Ljajić je rekao i da su u 24 opštine u Srbiji bili planirani dnevni boravci za decu sa smetnjama u razvoju, ali da taj program zbog nedostatka novca neće biti realizovan.
Dodao je da su on i njegovi saradnici, u okviru akcije „Solidarnost”, od februara 2009. obišli 60 gradova i opština u Srbiji kako bi saznali sa kakvim se problemima susreću građani u ovim kriznim vremenima.
Ljajić je naveo da su za vreme tih poseta u razgovorima s čelnicima lokalnih samouprava definisali tri osnovna prioriteta lokalnih zajednica - potrebe za dnevnim boravcima, narodnim kuhinjama i pomoć u kući za stare osobe.
Donacijom Rajfajzen banke od 30.000 evra, u saradnji sa Ministarstvom za rad i socijalnu politiku Srbije, obezbeđen je novac za adaptaciju, dogradnju i opremanje dnevnog boravka za decu i mlade sa smetnjama u razvoju na periferiji Valjeva.
Planirano je da radovi na tom objektu počnu krajem aprila i budu gotovi do 1. avgusta. Ugovor o donaciji potpisali su ministar Ljajić, zastupnik humanitarnog fonda iz Beograda Katarina Gabrović i gradonačelnik Valjeva Zoran Jakovljević.
Ljajić je posetio i opštine Mionica i Lajkovac, dok su njegovi saradnici boravili u Podgorini i Rađevini.

Rođena prva beba u Stojkovićevoj bolnici
LESKOVAC – U Specijalnoj bolnici za vantelesnu oplodnju u Leskovcu, prvoj takve vrste južno od Beograda, rođena je prva beba začeta vantelesnom oplodnjom.
Prvorođena beba je devojčica teška 2,9 kilograma, a njeni roditelji, koji žive u Beogradu, su više puta pokušavali u drugim klinikama da dođu do potomstva, ali sve do sad nisu imali sreće.
Do sada je ekipa lekara Specijalne bolnice u Leskovcu, koju je osnovao prof. dr Miodrag Stojković izvršila više od sto veštačkih oplodnji, a u 40 odsto slučajeva to je urađeno uspešno, a jedna majka nosi trojke, a deset dvojke.
U ovom trenutku četrdesetak žena, koje su imale tretman u Specijalnoj bolnici, trebalo bi da dobiju bebu.
Za veštačku oplodnju u Specijalnoj bolnici u Leskovcu, koja je zvanično počela da radi avgusta prošle godine, vlada veliko interesovanje ne samo u našoj zemlji, nego i u zapadnoj Evropi, a ima zainteresovanih kandidata iz Sjedinjenih Američkih Država.

Zavod samostalno izrađuje pasoše
BEOGRAD – Zavod za izradu novčanica i kovanog novca samostalno izrađuje kompletne biometrijske pasoše Srbije, piše u odgovoru Narodne banke Srbije (NBS) dostavljenom na zahtev agencije Beta na osnovu Zakona o slobodnom pristupu informacijama od javnog značaja.
Inostranom partneru nije dodeljen posao izrade pasoša, već je od njega samo kupljena oprema, tehnologija, patenti i deo sirovina, a Zavod za izradu novčanica obavlja kompletnu izradu pasoša Srbije, navodi se u informaciji koja je dostavljena Beti.
Precizirano je da je Zavod u potpunosti ovladao tehnologijom izrade polikarbonatne stranice pasoša, jer to omogućava potpunu nezavisnost Srbije u izdavanju pasoša.
„To je veliki tehnološki korak napred za Zavod i otvara mogućnost da u budućnosti, kada se podmire potrebe Srbije, takve savremene pasoše izvozi. Interesovanje koje strani kupci pokazuju već sada, nekoliko meseci nakon početka izdavanja, pokazuje da je izabran dobar put”, piše u informaciji.
Zavod je prvo bio osposobljen da proizvodi samo knjižice pasoša, jer nije imao opremu ni znanje za proizvodnju polikarbonatne stranice, zbog čega je u oktorbru 2007. godine raspisana poverljiva nabavka za kompletan nou-hau (know-how), patente, opremu, odgovarajući softver, licence i deo potrošnog materijala za zaokruženu, potpuno samostalnu proizvodnju polikarbonatne stranice sa implementiranim beskontaktnim čipom i antenom.
Takođe, raspisana je nabavka za opremu za lasersku i elektronsku personalizaciju pasoša odgovarajućim softverom i licencama.
Posao je, prema informaciji dostavljenoj agenciji Beta, dobio konzorcijum sastavljen od slovenačke firme „Mirage” i nemačke Giesecke i Devrient/Muehlbauer AG.
Ugovor je potpisan 6. februara 2008. na period od pet godina i obuhvata proizvodnju dva miliona pasoša, a inostranim partnerima se plaća kvartalno, na bazi izveštaja o broju izdatih pasoša.
Navode se da je u toku realizacije ugovora izvršena njegova rekompozicija tako što su članice konzorcijuma redefinisale svoje međusobne odnose kroz izmenu matrice odgovornosti.
Tako je od 7. aprila 2008. godine nosilac projekta izrade i personalizacije novog pasoša Srbije firma Muehlbauer AG , sa kojom je kroz anekse ugovora, predviđeno da se, zbog potrebe za što hitnijim masovnim izdavanjem pasoša građanima Srbije jedna količina biometrijskih pasoša može izraditi u inostranstvu.
Međutim, kako je navedeno, proizvodnja je u Zavodu za izradu novčanica potpuno stabilizovana i odvija se bez ikakvih problema, a količine koje se isporučuju MUP-u na personalizaciju su veće od broja podnetih zahteva građana i kapaciteta za izdavanje.

Barišnjikov u maju u Novom Sadu
BEOGRAD - Jedna od najvećih baletskih zvezda današnjice, Mihail Barišnjikov, nastupiće 16. i 17. maja sa balerinom Anom Lagunom, u Srpskom narodnom pozorištu u Novom Sadu, najavila je danas direktorka Beogradskog festivala igre Aja Jung.
Barišnjikov i Ana Laguna u Novom Sadu će izvesti program pod nazivom „Tri sola i duet”, koji čine plesna dela Matsa Eka „Solo za dvoje” i „Mesto”, delo koreografa Bendžamina Milepieda „Godinama kasnije” i Alekseja Ratmanskog „Fantazija”. Barišnjikov u našu zemlju dolazi prvi put, u sklopu turneje po Italiji.
„Mi smo sa Barišnjikovim kontaktirali u julu prošle godine, kada nam je rekao da će se javiti ukoliko bude našao termin za gostovanje u Srbiji. Javio nam se pre dva meseca, i prosto nije bilo moguće da njegov nastup organizujemo u okviru Beogradskog festivala igre”, rekla je Aja Jung, istakavši da Skupština grada Beograda nije mogla da podrži nastup Barišnjikova, ali je finansijsku pomoć pružilo Izvršno veće Vojvodine.
Mihail Nikolajevič Barišnjikov je rođen u Rigi 1948., i bio je prvak baleta Kirov u Lenjingradu, kada je tokom turneje 1974. godine zatražio politički azil u Kanadi. Nastupao je sa vodećim svetskim baletskim trupama, ali se na kraju zadržao u Baletu Njujorka. Kasnije postao i umetnički direktor Američkog baletskog teatra u Njujorku, sa markom Morisom je vodio „White Oak Dance Project“ a 2004. osnovao „Baryshnikov Arts Centre“ u Njujorku.
Barišnjikov se bavio i glumom na filmu i TV-u. Nominovan je za Oskara za ulogu u filmu „Tačka preokreta” 1977. godine, a ostvario je uloge i u filmovima „Bele noći” i „Plesači”. Televizijska publika pamti ga i po ulozi ruskog umetnika Aleksandra Petrovskog, u poslednjoj sezoni serije „Seks i grad”.
Otac je četvoro dece, ćerke Aleksandre iz veze sa glumicom Džesikom Lang, i Sofije, Ane i Petra iz dugogodišnje veze sa bivšom balerinom Lisom Rajnhart.

I cipele po sistemu „staro za novo"
JAGODINA – Posle „Zastavinog” programa zamene starih automobila za novi „punto”, sličnih poteza proizvođača šporeta iz Smedereva i Vranja, konfekcije „Todor”, prodaji po sistemu „staro za novo” pridružila se i prodavnica cipela „Metro” u Jagodini.
„Za donesene stare cipele dajemo nove uz popust od 20 odsto”, rekli su danas prodavci Tanjugu.
„Kupci se interesuju, a mi im verujemo da imaju stare cipele i kada ih ne donesu i prodajemo im nove uz 20 odsto popusta”, ističu u prodavnici i napominju da cipele prodaju i na odloženo plaćanje čekovima banaka.

Voronjin optužio i devet Srba za proteste
MADRID – Predsednik Moldavije Vladimir Voronjin je optužio grupu Srba i agente rumunske tajne službe za organizovanje nasilnih protesta u Kišinjevu, prenela je ruska agencija Itar-Tas.
Voronjin je, u intervjuu španskom dnevniku „Pais”, rekao da je u Kišinjevu registrovano devet ljudi iz Srbije, kao i nekoliko rumunskih agenata.
„Oni su želeli da iskoriste pogodan trenutak za pokretanje operacije koja bi bila neka vrsta 'obojene revolucije'. Događaji u Beogradu, Tbilisiju, Biškeku i Kijevu odvijali su se po istom scenariju”, izjavio je predsednik Moldavije.
„Svi događaji u Kišinjevu su snimljeni, tako da možemo da identifikujemo one koji su napali policajce. Uhapsićemo ih i izvešćemo ih pred lice pravde”, dodao je on.
Moldavska opozicija je organizovala proteste posle objavljivanja rezultata parlamentarnih izbora, održanih 5. aprila, na kojima je pobedila vladajuća Komunistička partija, a ti rezultati su, po tvrdnjama opozicije, lažirani.
Voronjinjeu intervjuu španskom listuocenio da je u demonstracijama učestvovalo svega dva do tri odsto građana Moldavije, kojima su opozicione političke partije, kako je rekao, „isprale mozak i navele ih da veruju da komunisti nisu sposobni da integrišu zemlju u Evropu, usvoje demokratske zakone i poštuju slobodu štampe”.
Ponjegovim rečima, prijem Rumunije u EU zakomplikovao je odnose dveju susednih zemalja „koje imaju zajedničku istoriju i isti jezik”.
„Rumunija još nije shvatila da je deo EU i da mora da poštuje pravila, nije spremna da se odrekne ekspanzionističkih aspiracija i odbija da potpiše sporazum o granicama i bilateralnim odnosima s Moldavijom”, istakao je Voronjin.

Rehabilitovan Andrija Hebrang
BEOGRAD – Pred Okružnim sudom u Beogradu rehabilitovan je nekadašnji komunistički funkcioner Andrija Hebrang, koji je uhapšen i osuđen u vreme sukoba Tita i Staljina. 
Ročište po zahtevu njegovog sina Branka Hebranga održano je 13. novembra prošle godine, a odluka je u postavljena na sajt Okružnog suda. 
Sud je utvrdio da je Hebrang bio žrtva progona i nasilja iz političkih i ideoloških razloga. 
Andrija Hebrang, tadašnji ministar u Vladi Federativne Narodne Republike Jugoslavije (FNRJ), odveden iz svoje kuće u Beogradu 7. maja 1948, a službeno je uhapšen u Beogradu 18. maja. 
Sud je utvrdio da je Hebrang saslušavan od 31. maja 1948. do 12. januara 1949, a da mu nije predočeno da ima pravo na odbranu, niti za šta se tereti. 
Sam način vođenja istrage, uz iscrpljajujuća svakodnevna višemesečna saslušanja, ukazuje da je jedini cilj istrage bio „priznanje učinjenih krivičnih dela” što navodi na zaključak o iskonstruisanoj i proizvoljnoj optužnici koja bi teško opstala na suđenju, utvrdio je Okružni sud. 
Tadašnji sistem i politika jednoumlja, navodi se u odluci, ipak nisu bili dovoljno moćni da dozvole da suđenje bude javno jer se radilo o vrlo visokom funkcioneru i predratne Komunističke partije i nove vlasti. 
Dodaje se i da postoji sumnja u zvaničnu verziju smrti rehabilitovanog lica sa ove vremenske distance i s obzirom na sve iznete činjenice. 
Po zvaničnoj verziji – zapisniku MUP-a FNRJ od 11. juna 1949. Hebrang se obesio u zatvorskoj ćeliji o gornji deo radijatora. 
Nije poznato gde je sahranjen. 
Hebrang je rođen 1899. u Virovitici, a u Komunističku partiju Jugoslavije učlanio se 1919. i zbog političke delatnosti bio je osuđen na 12 godina zatvora. 
Početkom 1941, po izlasku iz zatvora,postao je član Operativnog rukovodsta za Hrvatsku, a 1942. politički sekretar Centralnog komiteta Komunističke partije Hrvatske. 
Smenjen je 1944, a posle sukoba vođa Jugoslavije i Sovjetskog Saveza Josipa Broza Tita i Josifa Visarionoviča Staljina, označen je kao staljinista i uhapšen. 
Zvanično je saopšteno da je izvršio samoubistvo u zatvoru u Glavnjači. 
Sabor Hrvatske je 1992. rehabilitovao Andriju Hebranga i proglasio ga „žrtvom komunističkog sistema”.

Državljani izgubljenih prava
Kao najveća prepreka približavanju Hrvatske Evropskoj uniji pominje se granični problem sa Slovenijom, ali mislim da su u tom pogledu još veća prepreka izbegli i prognani Srbi, njeni državljani. Kad bi naši problemi bili rešeni to bi moglo da doprinese boljim odnosima Srbije i Hrvatske, pa i približavanju Hrvatske EU. Mi izbegli Srbi zaista ne želimo da Hrvatsku zaustavimo na tom putu, ali trebalo bi pre nego što Hrvatska uđe u EU da ovi naši problemi budu skinuti s dnevnog reda.
Takođe, verujemo da bi problemi Srba izbeglih iz Hrvatske pre bili rešeni da nisu rešavani samo bilateralno, u odnosima Hrvatske i Srbije, nego da su u te razgovore bili uključeni predstavnici međunarodne zajednice. Jer, pokazalo se da potpisi Srbije i Hrvatske, pa i BiH, ne pomažu u rešavanjuizbegličkihzahteva. Podsećam na potpisane dokumente: Sporazum o normalizaciji odnosa iz 1996, Bečki sporazum iz 2001, Sarajevsku deklaraciju iz 2005. koji predviđaju vraćanje imovinskih i drugih prava izbeglom stanovništvu. Preuzete obaveze Hrvatska nije ispunila, niti je međunarodna zajednica posebno pritiskala zbog toga.
Koji to problemi treba da budu rešeni? Reč je, između ostalog, o 40.000 oduzetih stanarskih prava. U svim bivšim jugoslovenskim republikama stanarska prava izbeglicama su vraćena, jedino se to u Hrvatskoj nije desilo.Hrvatska ima i oko 40.000 izbeglih penzionera koji za vreme ratnih zbivanja nisu primali penzije. Oni sad traže da im se ta razlika isplati. U Hrvatskoj su i privatizovana mnoga preduzeća u čijem stvaranju su učestvovali i Srbi, ali oni su iz privatizacije isključeni.
Postoje i tajne optužnice protiv izbeglih Srba, procenjuje se,još oko hiljadu.Hrvatske vlasti neke od njihaktiviraju upravo u trenutku kad dolazi do većeg povratka izbeglica.
Sve nam to ukazuje da Hrvatska ne želi da joj se Srbi vrate i da ova država ne poštuje sopstveni zakon koji manjinama garantuje sva građanska prava (mada su Srbi u Hrvatskoj do 1990. bili konstitutivan narod). Pored toga, Srba gotovo i da nema u državnoj upravi tako da se stiče utisak, koji iznose i neke nevladine organizacije (Hjuman rajts voč, Amnesti internešenel), da je reč o tretmanu koji se odnosi na stanovnike „drugog reda”.
Da ne pominjem bezbednosne probleme i napade na našu pravoslavnu crkvu, na primer u Dalmatinskoj eparhiji, ili oštećenja automobila sa registarskim oznakama iz Srbije, zatim razne grafite, atmosferu na koncertima i utakmicama, mržnju iskazanu u medijima. Prošlo je skoro dve decenije od početka srpsko-hrvatskih sukoba, alimržnja seiskazuje i dalje, kao da Hrvatska kupuje vreme u nastojanju da se što manji broj izbeglica vrati svojim kućama.
Odnose dve države otežava i tužba Hrvatske protiv Srbije, mada su Srbi izbegli iz Hrvatske prihvatili ovu tužbu s nadom da će sudski proces poslužiti da se iznesu svi oni argumenti koji se odnose na stradanja Srba u ovom poslednjem ratu, ali i u Drugom svetskom, u vreme NDH. Jer uzrok poslednjeg rata iz devedesetih može se dovesti u vezu s događajima iz Drugog svetskog rata, kad je na prostoru NDH stradalo gotovo milion Srba.
Na primedbu iz Zagreba da srpska strana ne želi da prizna svoju odgovornost za zbivanja tokom prošle decenije, kažemo da taj period ne smemo zaboraviti. Ali treba ga prepustiti istraživačima, naučnicima, sudovima, posebno Međunarodnom sudu pravde u Hagu. Ali vraćanje građanskih prava izbeglim Srbima obaveza je Hrvatske prema njenim državljanima. Zalažemo se i za to da svako treba da bude kažnjen za zločine koje je počinio, bez obzira na to iz kog je naroda. Ali ne može ceo jedan narod da bude kažnjen zbog zločina pojedinaca.
Srbi puno očekuju i od lokalnih izbora u Hrvatskoj zakazanih za 17. maj, mada problemi koji se odnose na uskraćena prava Srba u nadležnosti su Sabora, a ne lokalnih organa. Sabor je prošle godine doneo zakon kojim je Srbima oduzeto stanarsko pravo. Prošlog decembra donet je i Zakon o korišćenju poljoprivrednog zemljišta kojim se od izbeglica traži da plate velike kazne zbog neobrađenog zemljišta, onog koje ne mogu da obrađuju.
U toku su procesi pred Ustavnim sudom Hrvatske koji bi trebalo da zaustave primenu ovih propisa čije donošenje pokazuje kakvo je raspoloženje zvaničnog Zagreba prema hrvatsko-srpskim dobrosusedskim odnosima.
Da bi se ovi problemi mogli što uspešnije rešavati, u Beogradu je krajem prošlog meseca osnovana Asocijacija izbegličkih i drugih udruženja Srba iz Hrvatske koja je dala punu podršku Vladi Srbije i njenom dokumentu od devet tačaka, upućenom u više od 80 država. Prva reagovanja na taj dokument ohrabruju i daju nam nadu da istrajemo u svojim zahtevima.
Generalni sekretar Udruženja Srba iz Hrvatske

Od Jadrana do Dubaija
Obilazak evropskih metropola ili mesta sa prijatnom klimom, kao i odlazak na daleka putovanja uvek su aktuelni, kaže Milica Žarković iz Kontikija. Osim toga, postoji i veliko interesovanje naših turista za region – programi „proleće na Jadranu” i izleti po čitavoj Srbiji veoma su traženi, napominju iz ove agencije.
U Hurgadu i Šarmel-Šeik putnici najčešće dolaze u paket aranžmanima, a Egipat ih privlači zbog prijatne klime i mogućnosti obilaska lokaliteta. Prema rečima naše sagovornice za deset dana u hotelu sa tri zvezdice na bazi polupansiona treba da se izdvoji od 349 evra (uračunata je i cena avionske karte).
– Zbog povoljnih cena, smeštaja u hotelima sa zatvorenim bazenima, niza sadržaja i izleta, našim turistima interesantan je i Tunis. Deo Sahare na ovoj teritoriji je prohodan zbog čega je obilazak pustinje najatraktivniji i najtraženiji izlet. Polupansion i osmodnevni smeštaj u hotelu sa tri zvezdice (sa avionskom kartom) košta od 240 evra, kaže Milica Žarković.
Iz turističke ponude Kontikija izdvajamo i Dubai. Na sat vremena vožnje od grada nalazi se hotel sa pet zvezdica „Al Hamra Fort” koji nudi pasivan odmor, uživanje u luksuzu i odličnoj hrani. Autobus turiste vozi do grada (prevoz je besplatan), pa putnici mogu da uživaju u šopingu, skijanju na plus četrdeset i koncertima svetskih zvezda.
Dugo očekivane ture za Jordan i Siriju polaze 24. i 29. aprila, a u ponudi su i Meksiko i Kuba, Lisabon, Barselona, Rim,Istanbul, velika iberijska ili škotska tura.
Pariz sa razgledanjem Versaja, Luvra, krstarenje Senom turistima je privlačan u bilo koje doba godine. Put u grad svetlosti pojeftinio je za deset odsto – sa 615 na 550 evra, saopštili su nam iz agencije Filip trevl.
U Pragu – gradu stotinu tornjeva može se uživati u domaćim specijalitetima ili jelima internacionalnih kuhinja, a užitak je potpun ako se sve to „zalije” odličnim češkim pivom. Marijana Jerinić-Martinović iz Filip trevla napominje da je za ovaj grad ostalo još desetak slobodnih mesta. Polazak je autobusom 28. aprila, aranžman uključuje smeštaj u hotelu sa tri zvezdice u širem centru Praga i razgledanje grada. Izleti su fakultativni, a mogu se obići Karlove Vari, banjski grad u zapadnom delu Češke, nemački Drezden, a postoji i mogućnost obilaska Praga brodom. Za šest dana i četiri noći treba da se izdvoji 199 evra i 35 evra za vizu.
Prema rečima Aleksandre Radeč iz agencije Konte za devet dana mogu da se obiđu čak tri zemlje – Italija, Francuska i Španija. U Barseloni turistima će biti predstavljeni život i delo čuvenog arhitekte Gaudija, a videće i njegovo nedovršeno remek delo – katedralu „Sveta porodica”. Aranžman uključuje i posetu Figerasu, rodnom mestu Salvadora Dalija, odlazak na flamenko... u Francuskoj putnici će obići Nicu, Kan, Monako, a prvomajska tura obuhvata i pripreme za „Formulu 1”, pa će putnici imati priliku da vide kako teku pripreme za ovaj veliki događaj – postavljanje piste, blokiranje grada... Putnici koji se odluče za ovu turu u Italiji će posetiti Veneciju i nekadašnju „meku” naših turista – Trst.
Aleksandar Vučković iz Argusa od prvomajskog programa izdvaja posetu Budimpešti, Istanbulu, Parizu, Portorožu sa Venecijom... Aktuelan je i Ohrid – smeštaj u hotelu Klimetica (tri zvezdice) na bazi polupansiona košta 165 evra, a razgledanje grada i izlet do manastira Sveti Naum uključeni su u cenu. Prema rečima našeg sagovornik zanimljivo je i putovanje u Pariz, posebno zato što uključuje usputna noćenja u Italiji, a u povratku se noći u Nemačkoj. Autobuska tura od devet dana podrazumeva šest noćenja, a košta 399 evra. U odlasku se obilaze Verona i Milano, a u povratku Minhen, Beč...

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Viljnus zbog NATO samita kao tvrđava, sistemi Patriot usmereni ka Kaljiningradu
VILjNUS – NATO je pretvorio Viljnus, prestonicu Litvanije, u tvrđavu branjenu naprednim oružjem kako bi zaštitio američkog predsednika Džozefa Bajdena i druge lidere Alijanse na samitu sledeće nedelje, koji se održava 32 kilometra od litvanske granice sa ruskim saveznikom Belorusijom.
Više od 3.000 litvanskih vojnika brinuće o bezbednosti samita NATO-a u Viljnusu.
Šesnaest NATO saveznika poslalo je ukupno oko 1.000 vojnika da obezbeđuju dvodnevni samit 11. i 12. jula, koji se održava samo 151 km od same Rusije, prenosi Rojters.
 Mnogi od njih su poslali i napredne sisteme protivvazdušne odbrane koji nedostaju baltičkim državama.
„Bilo bi više nego neodgovorno da naše nebo bude nezaštićeno u trenutku kada Bajden i lideri 40 zemalja stižu“, rekao je predsednik Litvanije Gitanas Nauseda.
Nemačka je rasporedila 12 raketnih sistema Patriot, koji se koriste za presretanje balističkih i krstarećih raketa ili ratnih aviona.
Španija je dopremila sistem protivvazdušne odbrane NASAMS, Francuska šalje samohodne haubice Cezar, i uz Finsku i Dansku raspoređuje vojne avione u Litvaniji.
Ova zemlja je, uz Britaniju, isporučila sredstva protiv bespilotnih letelica.
Poljska i Nemačka su poslale snage za specijalne operacije pojačane helikopterima.
Drugi šalju opremu za borbu protiv bilo kakvih potencijalnih hemijskih, bioloških, radioloških i nuklearnih napada.
Litvanski predsednik vidi ove akcije saveznika kao potvrdu da je potrebno da NATO hitno uspostavi stalnu protivvazdušnu odbranu u baltičkim državama.
„Razmišljamo o tome šta će se desiti nakon završetka samita i radićemo sa saveznicima na stvaranju rotirajućih snaga za trajnu vazdušnu zaštitu“, rekao je on novinarima.
U selima pored beloruske granice, meštani su saopštili Rojtersu da se osećaju potpuno bezbedno, uprkos ponudi Minska da se tu nakon pobune smeste ruske plaćeničke trupe Vagner grupe i rusko nuklearno oružje.
Na aerodromu u Viljnusu, osam nemačkih raketnih bacača Patriot raspoređeno je sa cevima usmerenim u pravcu ruskog Kalinjingrada, a još dva prema Belorusiji.
„Znate gde se nalazite geografski i prilično dobro znate odakle pretnja dolazi. Litvanija je tražila od nas zaštitu samita, a takođe je NATO tražio pomoć od Nemačke. Ovo je naš odgovor“, rekao je potpukovnik Štefen Lib, komandant jedinice Patriota.
Litvanija je utrostručila jedinice pogranične straže na beloruskoj i ruskoj granici tokom leta, uz oficire iz Letonije i Poljske.
Dve zemlje su takođe poslale policiju da pomogne u patroliranju po Viljnusu.
Gradonačelnik Viljnusa je preporučio stanovnicima da odu na odmor van grada, ako žele da izbegnu gužve u saobraćaju, jer će veliki delovi centra prestonice biti zatvoreni tokom samita.
Kako javlja izveštač Tanjuga, deluje da su građani poslušali apel gradonačelnika, s obzirom na to da je na ulicama prisutan mali broj ljudi, policija patrolira i povremeno prolaze vozila pod njenom pratnjom.
Grad je okićen zastavama Litvanije, Ukrajine i NATO-a.

Zemljotres jačine 5,6 stepeni po Rihteru pogodio Tajvan
Zemljotres jačine 5,6 stepeni po Rihterovoj skali pogodio je danas Tajvan, saopštio je američki Geološki zavod.
Epicentar zemljotresa bio je 87 kilometara istočno od grada Hengčuna sa oko 31.200 stanovnika.
Do sada nema izveštaja o eventualnim žrtvama ili šteti.
Nije izdato upozorenje na cunami, preneo je Tas, prenosi Tanjug.

Petković: Svečlja kriminalizacijom Srba opravdava prisustvo parapolicije
Direktor Kancelarije za Kosovo i Metohiju Petar Petković ocenio je danas da je pokušaji ministra unutrašnjih poslova privremenih prištinskih institucija Dželjalja Svečlje da kriminalizuje Srbe sa severa KiM imaju za cilj da opravdaju, kako je naveo, protivpravno prisustvo parapolicijskih jedinica, „gde danonoćno terorišu srpski narod”.
„Lažni ministar, a pravi nasilnik i ekstremista Dželjalj Svećlja, zajedno sa njegovim okupacionim falangama preobučenim u odela Kosovske policije, jedini su kriminalci na severu Kosova i Metohije i tu nemaju šta da traže”, naveo je Petković u saopštenju. Poručio je da bi bilo najbolje da Svećlja „pođe od sebe i optužnice koja je godinama podignuta protiv njega zbog napada kamenicama na pripadnike tzv. Kosovske policije, ali i zbog prevrtanja vozila misije Euleks”.
Dodao je da bi Svećlja, umesto što „nezakonito da privodi Srbe navodnom poznanju pravde i prava”, trebalo prvo sam da prestane da beži od tog istog prava i pravde.
„Da li je sprovođenje reda i zakona to što je kukavički poslao svoje falange da duge cevi uperuju u sina predsednika Aleksandra Vučića zbog jedne majice? Da li je vladavina prava kada Kurtijevi specijalci pucaju u leđa Dragiši Galjku, Miljanu Deleviću, Milanu Jovanoviću, braći Stojanović iz Gotovuše? Ili, kada brutalno pretuku srpsku decu Daru i Kristijana”, zapitao je Petković. Naglasio je da „hibridni rat koji Svećlja kukavički vodi iz Prištine protiv svega srpskog i posebno severa Kosova i Metohije”, rezultirao time da „nema tog čestitog Srbina koji bi ni javno ni tajno pristao da bude alibi Svećlji u njegovoj bolesnoj opsesiji okupacije severa i proterivanja Srba sa Kosova i Metohije”.
„To mu nikada neće uspeti”, poručio je Petković. Svečlja je ranije danas u intervjuu portalu Košev rekao da nije protiv srpskog naroda, već, kako tvrdi â€žšovinističkih projekata Srbije i kriminalaca”.

Palić na jedan dan
Beogradsko udruženje za pomoć osobama sa autizmom, kao što je i najavilo, organizovalo je jednodnevni izlet na Palić. Put severa Vojvodine u minulu nedelju otisnulo se 75 dece i njihovih roditelja.
Deca iz razvojnih grupa beogradskih vrtića, Dnevnog boravka za decu sa autizmom u Diljskoj ulici, Dnevnog boravka za omladinu „Kornelije Stanković”, mali školarci iz osnovnih škola, ali i deca sa autizmom koja nisu obuhvaćena ustanovama socijalne zaštite i vreme provode u kućama zajedno sa roditeljima začas su napunila autobus na sprat.
Među putnicima različitih godina starosti i roditelja i mlađih i starijih, sa malom i nešto većom decom, bile su i tri bebe, ali i jedan deka sede kose koji je pošao sa unukom.
– Interesovanje je bilo veoma veliko. Ovo je do sada najveća grupa koja je išla zajedno. To je dobro, jer je znak da roditelji dece sa autizmom žele da se druže sa drugim roditeljima koji imaju teškoće poput njihovih – više nego zadovoljan putnicima i putovanjem rekao je Mirko Gojić, predsednik Beogradskog udruženja za pomoć osobama sa autizmom.
Za svaku pohvalu je gest čelnih ljudi beogradskog prevoznika „Lasta”. Ova firma je bila dobra vila i podarila deci, mladima i njihovim roditeljima besplatnu vožnju iz Beograda do Palića i nazad, uz vrsnog vozača koji je pažljivo i lepo vozio, uz tihu muziku koja nikom nije smetala. Naprotiv. Deca su bila mirna, gotovo da se nisu ni čula, netrmice su posmatrala „sa visine” predele pored kojih su prolazila...
Na Paliću su, takođe, bili dobri prema njima. Ulaz u čuveni ZOO vrt je bio besplatan za sve putnike ovog nesvakidašnjeg autobusa.
Ručak u bašti restorana „Vila Viktorija” pričinilo je zadovoljstvo i deci i roditeljima, a i u ovom slučaju se pokazalo da uvek i na svakom mestu ima dobrih ljudi: hrana i piće su bili jevtiniji za ovu jedinstvenu ekipu koja je prevalila toliki put da bi se odmorila od beogradske vreve uz Palićko jezero, koje zaista vredi videti.
Dobro je da i roditelji dece sa autizmom izađu iz začaranog kruga u kome se kreću sa uvek istim pitanjem (koje i dalje ostaje bez naučnog odgovora): Zašto je moje dete dete sa autizmom? Kada se takvi roditelji nađu među ljudima sa dobrim namerama da iskažu razumevanje kroz donacije, kao što su to sada učinili „Lasta”, palićki ZOO vrt i „Vila Viktorija” onda je jasno da se razmišlja o ponovnom druženju i odlasku na neki novi izlet koji će ulepšati svakodnevni život i deci sa autizmom i njihovim roditeljima.

Odmor među zlatnim borovima
Pored Beograda, banja, salaša ili skijanja na Kopaoniku jedno od najprimamljivijih turističkih destinacija u Srbiji je Zlatibor. Više od sto godina ova planinska lepotica je sinonim za zdravlje i dobru turističku ponudu, još od kada je kralj Aleksandar Obrenović 1893. godine sagradio česmu na mestu tada nazvanom Kraljeve Vode.Nakon Drugog svetskog rata promenile su naziv u Partizanske Vode. Oduvek se znalo da je odmor među zlatnim borovima prava blagodet za telo i dušu pa je i poseta Zlatiboru u letnjoj sezoni i pravi reper uspešnosti našeg turizma uopšte.
Arsen Đurić direktor TO Zlatibor misli da će lekovita planina sa kongresima, seminarima, đačkim ekskurzijama, rekreativnim nastavama uspeti od osamsto hiljada da dostigne milion noćenja u sezoni!
„Izrada detaljnih urbanističkih planova i raščišćavanje problema bespravne gradnje su pred ostvarenjem”– kaže Đurić.
Novi propisi o izgledu, veličini i nameni objekata su potpuno definisani i sad se kreće u planirane projekte koji će dopuniti i zaokružiti turističku ponudu. Proširuju se pešačke i planinarske staze i pored postojećih osam, prave nova tri pravca za rekreaciju. Spremne su nove table sa najvažnijim informacijama. Pored staza uskoro će se naći i putokazi sa podacima o dužini svake trase, prikazima reljefnih profila i nagiba. Svako će moći da odabere prema fizičkoj spremi stazu po težini. Novi zabavni park na Obudovici biće postavljen do 1. maja, uskoro počinje i ulepšavanje centralnog Kraljevog trga, a u završnoj fazi je i uređenje Stopića pećine. Do tada rekreativcima su na raspolaganju, slikoviti tereni, šumske staze, planinski vrhovi sa izuzetim panoramskim pogledom. Za ljubitelje adrenalinskog turizma tu su vožnje maunti bajkovima do Mokre Gore a kada bude bio potpuno završen put biće to biciklistička staza za uživanje. Tu je i rekreativno jahanje rasnih grla, ali i poni konjića za najmlađe jahače.
Zlatibor ima vrhunske kapacitete i kadrove za zdravstveni i velnes turizam tako popularan u čitavom svetu. Prednjači u godini jubileja čuvena „Čigota” koja u ovoj godini slavi 20 godina od osnivanja. Pored zdravstvenih – dijagnostičkih usluga tu su i najčuveniji dijetalno –rekreativni velnes programi. Novi velnes centar otvoren je i u hotelu „Mona”. Na 700 kvadratnih metara su: zatvoreni bazen, fitnes sala, sauna, hidromasažni bazen saloni za masažu i opuštanje.
Teniska legenda Boba Živojinović otpočinje gradnju na više od dva hektara prvog mini rizort hotela i velnes centra na Zlatiboru sa tri teniska terena i jednog namenskog za različite sportove. U planu je izgradnja 140 apartmana i 120 soba luks kategorije, više od 2000 kvadrata vrhunskog velnes centra i 750 kvadrata kongresnog prostora. „Došlo je vreme aktivnog odmora”, kaže teniski as i nastavlja: „Niko više ne podrazumeva odmor sa izležavanjem već se moraju ponuditi programi i za žene, muškarce, decu, tinejdžere. Jedino tako uz dobru infrastrukturu i možemo da iskoristimo naše sportske uspehe u svetu”.
„Poseta stranaca je sve veća i to ne samo naših ljudi koji žive i rade u inostranstvu već turističkih grupa koje ciljano stižu do ove zlatne planine i blagotvorne klime”, nastavio je Arsen Đurić . Čitave letnje sezone dolaze sportske ekipe iz raznih zemalja na pripreme ali problem za TO Zlatibor ne predstavljaju registrovani gosti po hotelima, pansionima i odmaralištima već oni neprijavljeni. Računa se da svakog trenutka u toku sezone na Zlatiboru ima oko pet hiljada gostiju u privatnom smeštaju gde je TO nemoćna da uspešno provede registraciju i urednu naplatu taksi jer je nepovredivost privatne svojine iznad svega pa su turističkoj inspekciji često vezane ruke. „Cilj od milion noćenja na ovoj predivnoj planini bi znatno lakše ostvarili kada bi rešili ovaj problem što bi doprinelo i uspešnosti ukupnog turizma Srbije” rekao je na kraju ovaj stručnjak.
-----------------------------------------------------------
Cene smeštaja:
Seoski turizam: noćenje je od 400 do 1.000 dinara
Seoski turizam: pansion od 12 do 20 evra
Najam kuća ili stana: od 2.000 do 4.000 dinara
Sobe prve kategorije: noćenje od 600 do 1.000 dinara
Hotel „Palisad” polupansion dvokrevetna soba od 1.890 dinara do 3.190 dinara. Polupansion – apartmani 3.600 dinara
Hotel „Mona”: polupansion – dvokrevetna soba 3.900 dinara
Polupansion – apartmani do 6.800 dinara
Čigota: polupansion – dvokrevetna soba 3.135 dinara.

Svi znaju da se ne štedim…
Hrvatska pop pevačica Nina Badrić održaće svoj prvi solistički koncert u Srbiji. Nastup 23. aprila u „Sava centru” će, uz retrospektivu njenog rada, predstavljati i svojevrsnu promociju poslednjeg studijskog albuma koji nosi kratak naziv – „Ljubav”.
Badrićeva je na muzičkoj sceni Hrvatske još od prve polovine devedesetih godina prošlog veka. Ipak, ovo je tek njen prvi nastup u Beogradu. U razgovoru za naš list Nina nam otkriva koji su razlozi za to:
– Publika sa prostora bivše Jugoslavije bolje se upoznala sa mojim radom na albumu, „Ljubav”, koji je sjajno prošao na svim tržištima. Čini mi se da su me ljudi nekako uspeli identifikovati, odnosno konačno spojiti glas, lik i pesme do kraja. Sa ovim albumom pojavilo se i veće interesovanje za moj koncert, i već se stvorila publika koja me prati i voli. Nisam osoba koja misli da na račun jednog hita možeš zakazivati nastupe na stadionima. Mislim da ipak ljudima na koncertu moraš ponuditi najmanje dva sata pesama uz koje su odrastali, ili ih naprosto vole sada, kao sublimaciju tvog rada.
Nina kaže da će na predstojećem koncertu dati sve od sebe i da beogradska publika može očekivati dobar nastup.
– Garantujem odličnu svirku, jer sa mnom dolaze najbolji hrvatski instrumentalisti. Svako ko je jednom došao na moj koncert, bilo gde, zna da se ne štedim. Počnimo od toga, a vi meni recite kakva sam bila kada koncert prođe.
Naša sagovornica popularnost je postigla, između ostalog, izvodeći zanimljivu mešavinu muzičkih žanrova (pop, džez, ritam i bluz...). Pitali smo je koliko je teško balansirati između ličnih ukusa i želja i očekivanja publike?
– Nije baš jednostavno kada napravite album za koji mislite da je odličan i date celog sebe za te pesme, a onda on ne bude prepoznat jer eto, baš na vašu žalost, hit postane neka turbo poskočica i vi naprosto gubite bitku. Ipak, samo trenutno. Kada sam 2001. izdala album „Nina”, za koji smatram da je bio jako hrabar u tadašnje vreme, nije naišao na prijem ljudi kakav sam očekivala. Shvatila sam tada da mu još nije bilo vreme, ni po produkciji, ni po estetici. Taj album je ipak izneo neke pesme koje i dan-danas ljudi pevaju i znaju poput „Nek ti bude kao meni”, ali tada baš i nisam imala previše posla i prilike da promovišem sve te pesme jer bi mnogi rekli da malo „olabavim” sa tim hiphop, džez ritmovima.
Iako joj je „Dora” (hrvatski izbor za „Pesmu Evrovizije”) nekoliko puta izmicala, mnoge od Nininih pesama su zaživele među njenom publikom. Pitali smo našu sagovornicu da li planira da ubuduće najzad osvoji „Doru”.
– Verujte mi na reč kada vam kažem da mi nagrade uopšte više nisu važne. U svojoj petnaestogodišnjoj karijeri sam ih se zaista nadobijala i nemam više tu sujetu da želim i ja biti priznata i prepoznata. Kada ste na početku svog puta svakako želite da vam neko kaže da vredite, a to su zapravo na neki način nagrade. Divan je osećaj biti prvi među najboljima, ali danas znam i sa sigurnošću tvrdim da se pamte samo dobre pesme. Po njima će me ljudi pamtiti i po količini ljubavi koju sam im dala u njima.
Nina važi za osobu koju prati relativno mali broj tračeva. Kaže da i u savremenom dobu ipak postoje načini da se ostane svoj, normalan, i da se izbegne tabloidizacija privatnog života.
– Jednostavno ne pristanete na mnoge stvari koje vam se nude. Ako mislite da zaista vredite, i da možete dati ljudima nešto, onda stanite ispred njih i svojim talentom pokušajte da ih „zaljubite” u to što radite. Užasavam se današnjeg načina na koji pojedini mediji pišu ili govore. Danas preko noći postanete poznati. Ali po čemu? Trebalo bi biti svestan da ste možda i nekom detetu uzor, a to već povlači određenu odgovornost. Mnogi je danas nemaju, živimo u vremenu kada je moral gotovo izumrla vrlina. Zato je Toše Proeski bio pravi raritet. Bio je slavan a pri tom pošten, častan i jednostavan.
Popularna pevačica kaže da se u trenucima „odmora” od muzike opušta u miru i da joj more pomaže da lakše prebrodi svakodnevni stres.
– Kada sam bez obaveza, što su u mom slučaju retki trenuci, tada pomalo postajem nepristupačna za sve drugo osim za mir. More me neverovatno smiruje i puni mi baterije. Uverena sam da ću jednom živeti negde na moru.
Upitana šta privatno voli da sluša, Nina dodaje da voli, uslovno rečeno, „staru” muziku, nastalu u vremenu pravih vrednosti i istinskih muzičkih velikana.
– Pomalo patim za onim starim autorima po kojima se pisala muzika i koji su određivali muzičke pravce u svetu, koje je publika tokom godina pretvorila u klasike. Nedavno sam bila na koncertu Stivija Vondera. To je to! Čista emocija i neviđeni talent. Bog je bio velikodušan prema njemu jer se njegova muzika i glas i ne može drugačije opisati nego kao pesma anđela.

Taj lekoviti trač
Kada muškarci postanu nervozni, uglavnom bes „izbacuju” iz sebe na taj način što odlaze u teretanu, prošetaju do omiljenog kafića da bi popili pokoje piće s nogu, ili tako što sednu za računar i igraju igrice po celu noć. Za žene neme ničega lekovitijeg od druženja sa prijateljicama, kada se uz kaficu i omiljeni kolačić u razgovoru provuče i pokoji trač. Iako mnogi bacaju drvlje i kamenje na one dame koje vole da ogovaraju, činjenica je da mali tračevi na njih deluju blagotvorno i preporođujuće.
Po sistemu „slatka moja, da ti kažem šta sam čula...” većina žena ima neku dragu sapatnicu kojoj može da poveri neku tajnu i da sa njom prokomentariše najnovije priče koje je čula o ljudima u okruženju, ali i ko se sa kim od javnih ličnosti zabavlja, koja je pevačica dobila dete, ili ko je kakav u privatnom životu. A kada popiju koji gutljaj kafe više, žene kao da dobiju i veću inspiraciju da težište priče prebace na privatni život, pa su tako na meti najčešće druge žene (uglavnom one koje su im „ukrale” voljenog muškarca), šefovi koji uvek zahtevaju veće rezultate nego što mogu da postignu na poslu, kolege sa kojima ne mogu da nađu zajednički jezik, ili prijateljice koje su ih izneverile. Žene se ne libe da pred prijateljicama ogovaraju i svog partnera, a ono što im najviše smeta i što poveravaju najboljim drugaricama jeste to kada njihov voljeni ostavlja dlake na sapunu, kada ne spušta dasku na ve-ce šolji, kada ostavlja prljave čarape pored kreveta, kada ne želi da izbaci đubre koje mu je gotovo ispred nosa...
– Najviše me nervira što ne želi da mi pomogne u kućnim poslovima, i što čim stigne iz kancelarije zauzme mesto ispred računara, i ne pita da li treba da pričuva decu ili opere sudove. Počela sam da ga ogovaram sa drugaricama i pred njim, ali mu to ne smeta – poverila mi se nedavno drugarica Mina, razočarana ponašanjem svog muža Zorana.
Dobra vest je upravo to da su stručnjaci ustanovili da je tračarenje zdravo i da snižava nivo stresa. Vodeći lagane razgovore, osoba se relaksira, pa dolazi i do smanjenja visokog krvnog pritiska i holesterola.
A ako se dogodi da vam muškarci zamere što ste zastupnik teze o „lekovitom traču”, ne treba da se brinete, jer nismo samo mi Srpkinje te koje vole da odlutaju na „čašicu razgovora”. Istraživanje britanskog centra za društvena pitanja pokazalo je da je tračarenje tema 65 posto svih privatnih razgovora. Ali – i da muškarci vole da tračare jednako često kao i žene, iako to nikako ne vole da priznaju. Činjenica je da je tračarenje O.K. Sve dok je umereno. I dok ne preraste u opsesiju. Posebno kod onih koji nemaju svoj život i koji ispunjavaju prazninu razgovorima o drugima. Kako je neko jednom rekao, ogovaranje je kao ruž: nalazi se na usnama svih žena...

Aprilske modne čarolije
Da li su uzane pantalone i dalje „in”? Da li nosite mini ili duge suknje? Da li se ljubičaste nijanse uklapaju sa crvenim tonovima? Odgovore na ova, a i bezbroj drugih pitanja, ljubitelji mode mogu da potraže na ovogodišnjem „Jakobs fešn selekšnu”. Suzana Perić, Zvonko Marković, Milena Radović, Marijana Mateus – neki su od poznatih modnih znalaca koji se predstavljaju na 14. festivalu revija.
Manifestacija je otvorena kolekcijom domaćeg brenda „Sent Džordž”. Na sceni „Madlenijanuma” prikazani su modeli za proleće i leto Dejane Ivanišević, Milice Mavrak i Vladimira Stojanovića.
Dejana Ivanišević predstavila se romantičnim haljinama slobodnog kroja sa strukom koji varira ispod grudi i na kukovima. Kreacije su urađene uglavnom od pamuka i prošarane veselim bojama.
Ljubičasti, plavi i žuti tonovi zaštitni su znak ženskih i dečjih modela Milice Mavrak, dok su bela i braon zastupljene u muškoj kolekciji. Prsluke, tunike i haljine iznad kolena, sečene ispod grudi prikazao je Vladimir Stojanović, a poznati kreator najavio je i veliki povratak kimono rukava.
(/slika2)Nastavak dizajnerskih prezentacija bio je rezervisan za tradicionalno modno putovanje, tako da su se predstavnici medija uputili na Palićko jezero. Poseban gost putovanja bio je muzičar Igor Starović, poznatiji kao pevač nekada popularne grupe „Divlji kesten”, koji se družio sa novinarima i zabavljao ih pesmama. Zabeležena je i anegdota iz autobusa, kad je fotoreporter poznatog dnevnog lista upitao Igora, verovatno sudeći prema njegovoj krupnijoj konstituciji, da li je poznati pevač u stvari obezbeđenje manekenkama. Estradni umetnik samo se nasmejao i kratko odgovorio da nije, a među novinarima ova anegdota iznova se prepričava.
Ono što daje čar svakom modnom putešestviju jeste i revija domaćeg brenda „Afrodit mod kolekšen”. Kolekcija za proleće i leto, koju su kreirali Valentina Obradović i Bojan Božić, predstavljena je u subotičkom hotelu „Galerija”. Modeli su urađeni od lana i satena, uglavnom su bele boje, ali osmeh pripadnicama lepšeg pola koje su se zatekle u publici najviše su izmamile venčanice. Duge, kratke, sa karnerima, mašnicama, kragnama, kao da su vraćale u neka romantična vremena. Zato i ne treba da čudi što su dizajneri nagrađeni ogromnim aplauzom.
– Kreacije su inspirisane ženom i predstavljaju sve ono što dama treba da bude: jaka, harizmatična, odlučna, ali i nežna i ranjiva – kaže dizajnerka Valentina Obradović i dodaje da će sledećih meseci u trendu biti lepršave haljine svetlijih nijansi.
(/slika3)Da podmladak srpske modne industrije obećava uspešne dizajnere, potvrdili su studenti Više strukovne tekstilne škole, koji su se originalnim kreacijama predstavili domaćoj publici. Nosivi ali i avangardni modeli bili su osveženje za predstavnike medija koji, iz dana u dan, prisustvuju jednoj od najvećih smotri modnih zbivanja kod nas. Značajno je spomenuti i već poznate dizajnere, kao što su Aida Novosel, Marija Ivanković-Jurišić i Marina Milovanović, koji su prikazali odevne kombinacije za aktuelnu prolećnu sezonu.
Veliku posećenost ljubitelja dobrih „krpica” izazvala je revija kupaćih kostima i donjeg veša, koje je predstavila Marijana Mateus, i to u okviru svoje modne linije „Marijana klas”. Reč je o spoju sportskog i elegantnog stila, koji je primeren u svakodnevnim prilikama. Trenerke, tunike, svilene haljine i čipkane podvezice podsetile su na ženstvenost kao modni imperativ koji bi trebalo da ispoštuje svaka dama koja drži do stila.
Dakle, sudeći prema interesovanju javnosti, posećenosti revija i inventivnosti dizajnera, reklo bi se da ekonomska kriza još nije zahvatila svet mode.

Nije kod „plavih” sve tako „crno”
U svom tekstu Feđa Dimović iz „Beogradskog sindikata”, advokatski pripravnik i pisac niza odličnih tekstova, komentariše primere zloupotreba policije. Stara je Platonova misao o opasnosti koja preti kad se zaštitnici zakona o njega ogrešuju. Tada se pitamo: „Ko će nas čuvati od čuvara?”. Da li je srpska policija baš toliko „grešna”? U „svakom žitu ima kukolja”, ali ako se suviše fokusiramo na greške, izgledaće da je „kukolja” mnogo više nego što ga zaista ima.
Uspešnost policije se ne može meriti samo brojem krivičnih prijava. Normalno je da i kod nas, kao svuda u svetu, deluje statistički „fenomen levka”. Od broja krivičnih prijava manji je broj optuženja, a od njega je još manji broj osuđujućih presuda. Nema države u kojoj je broj krivičnih prijava i približno jednak broju osuda. To je složeni problem koji se ne može objasniti samo pitanjem (ne)utemeljenosti krivičnih prijava policije ili (ne)kvalitetnim radom pravosuđa.
Nema policije u svetu koja je „nežna”, ali policija mora da postupa po zakonu. U Evropi je kao naročito energična poznata francuska policija, a slične su nemačka, holandska itd. Građanin koga u SAD policija zaustavlja u saobraćaju ne sme „prevremeno” da pusti ruke sa upravljača, a ako je situacija „napeta”, najviše se plaši da „slučajno ne kihne”, jer bi nervozni policajac sa „prstom na obaraču”, to mogao pogrešno da shvati, te „uzvrati vatru”. Tipična reč osumnjičenog „na nišanu” američkog policajca je „easy”. Nekada su engleski „bobiji” bili nenaoružani. To vreme je davno prošlo. Pre par godina je u londonskoj podzemnoj železnici policajac hladnokrvno ubio nedužnog Brazilca, nešto tamnije puti i „sumnjivog” ponašanja. „Laki” je bio„malo nervozan” zbog prethodnih terorističkih napada. Policajac nije krivično gonjen. Rezonovalo se: „ups, greška”.
Policijski posao je veoma stresan i opasan. Iako su greške policije uvek u žiži interesovanja javnosti, ne treba zaboraviti ni na brojne slučajeve stradanja „čuvara zakona”. U sukobu sa četvoricom razbojnika nedavno je ubijen hrabri saobraćajni policajac Vladimir Grandić. Jedan od učinilaca je mlađi punoletnik i on će sigurno proći„jeftino” u krivičnom postupku. Nekada je bila retkost da se policija fizički napada, a kamoli puca na nju ili bacaju bombe. Danas se kriminalci „početnici” tako dokazuju. Kad je mirnih osamdesetih izvesni Gavra u Novom Sadu ubio dvojicu pozornika koji su mu bili za petama nakon što je obio trafiku, to je bila prava senzacija, a učiniocu je izrečena smrtna kazna. Danas se obijanje trafike smatra skoro „kavaljerskim deliktom”, dok pucanje na policiju nije „udarna vest”.
Kad se zna ko se kreće beogradskim ulicama nakon provoda po splavovima i kako se lako poteže oružje nije čudno što i policajci greše u stresnim situacijama. Tragična je sudbina Đorđa Zarića, ali je upropašćen i život mladog policajca koji je ispalio kobni hitac. Njihove sudbine, ipak, ne mogu se porediti. Nažalost, iako to nije nikakva uteha porodici nesrećnog mladića, nema države u svetu u kojoj se takve tragedije ne dešavaju. Kako je došlo do ove pogibije utvrdiće se u krivičnom postupku i to ne treba prejudicirati. Policajci se moraju bolje obučiti za interventno reagovanje, ali ne treba zaboraviti da živimo u nemirnom vremenu i da od policije koja se suočava sa sve opasnijim kriminalcima ne možemo uvek očekivati „hladnu glavu”. Setimo se navijača koji su policajce gađali kesama sa mokraćom ili sukoba sa huliganima, zbog čega policajci koji obezbeđuju utakmice liče na „nindže kornjače”. Policija je deo društva i ona od njega ne može biti ni mnogo bolja, ali ni mnogo gora. Mora se mnogo raditi na poboljšanju imidža policije koja ne može biti uspešna bez poverenja građana niti bez saradnje sa njima. Greške i zloupotrebe ne treba zataškavati, treba pojačati kontrolu policije, ali ne treba stvarati ni generalno lošu sliku o srpskoj policiji, jer za to, ipak, nema valjanih argumenata.
Profesor Pravnog fakulteta BU

Koliko smo bezbedni
Srbija kao i svaka ozbiljna država ima i vojsku i policiju, specijalne antiterorističke jedinice i službe bezbednosti kojima komanduju razni načelnici, direktori i ministri. Ima i Savet za nacionalnu bezbednost kojim rukovodi predsednik države, a čini ga gotovo pola vlade.Nedavno je dobila i Strategiju nacionalne bezbednosti, Strategiju odbrane, pa čak i Strategijski pregled odbrane. To stvara privid gotovo savršene organizovanosti i funkcionalnosti državnih institucija, barem kada je u pitanju domen bezbednosti, i širi lažni optimizam.
Službe bezbednosti umesto da stručno i profesionalno utvrde i sagledaju bezbednosne rizike i pretnje kojima smo izloženi i predoče ih političkom i državnom vrhu, od tog vrha dobijaju političke smernice i stavove kojima svesno ili nesvesno prilagođavaju svoj operativni rad i svoje procene. Zato je logično i da BIA, koja je pod kontrolom predsednika Tadića, koji pak smatra da je Kosovo najveći bezbednosni problem Srbije, izađe u javnost sa identičnom procenom. Ali ako je logično da se BIA tako ponaša ne mora da bude logično a ni istinito ono što ona tvrdi. Jer zašto bi nam od nezavisnog Kosova pretila veća opasnost nego recimo od NATO-a koji nas je jednom već napao i to bez saglasnosti Saveta bezbednosti, čije članice su gotovo sve zemlje u našem okruženju. Ili od međunarodnog terorizma, islamskog fundamentalizma, organizovanog kriminala ili grupa koje u Srbiji deluju sa pozicija ideološkog i verskog radikalizma?
Ali sve dok ne budemo hteli da se suočimo sa činjenicom da su nam službe bezbednosti, kao i sve druge državne institucije, pod svojevrsnim političkim protektoratom, da su gotovo uništene i kadrovski obezglavljene, da ozbiljan preventivni operativno-obaveštajni rad u njima nije u skladu s realnim potrebama, da je naš koncept borbe protiv terorizma i ostalih bezbednosnih izazova arhaičan i prevaziđen, da je postojeći Savet za nacionalnu bezbednost krajnje neoperativna politička institucija, da su vojne i policijske pokazne vežbe jeftino samoreklamerstvo i politički marketing, da nam je kontrola i evidencija ulazaka u mnoge javne institucije i objekte nikakva, da nema ni minimalno potrebne tehničke zaštite i sistema video-nadzora važnih objekata i velikih gradova, i realno ne sagledamo bezbednosne rizike kojima smo izloženi nećemo biti svesni činjenice da nismo ni blizu onako bezbedni kako nam se to na prvi pogled čini.
Jer da se ne lažemo danas bilo ko sa torbom prepunom eksploziva može da ušeta recimo na autobusku stanicu u Beogradu, kupi kartu za bilo koju destinaciju, dođe na peron, pokaže kondukteru kartu, da mu sto dinara i smesti pomenutu torbu u prtljažnik, a potom umesto da uđe u autobus mirno i opušteno odšeta. Pošto su za razliku od avionskih karata autobuske karte bezlične i nigde se ne utvrđuje ni evidentira identitet putnika, pošto ne postoji nikakav sistem kontrole prtljaga, niti na stanici postoje bilo kakav sistem video-nadzora, posle eksplozije koja bi usledila i u kojoj bi stradao ogroman broj ljudi niko ne bi imao pojma ni šta se desilo, a kamoli ko bi mogao biti počinilac i kakvi su motivi ovog akta.
Ali ovakvog banalnog primera nema ni u jednoj strategiji i doktrini bezbednosti niti se o jednoj ovako ekstremnoj ali i realnoj pretnji uopšte raspravlja na bilo kom direktorskom, načelničkom ili ministarskom kolegijumu ili sednici Saveta za nacionalnu bezbednost. Pa se shodno tome ne preduzimaju ni bilo kakve mere da se to spreči.
Autor je bivši načelnik Resora državne bezbednosti

Ogorčena sam što moj trener nema „penziju”
Jedan od naših najboljih strelaca svih vremena Mirjana Jovović, koja je još 1971. postavila svetski rekord, uključuje se u polemiku na stranicama „Politike” u vezi s nacionalnim sportskim priznanjima. Pre tri dana preneli smo izjavu njenog trenera Branka Jovića, ogorčenog što ova priznanja „dobijaju neki koji ih ne zaslužuju” a on ne može da se izbori „za ono što mu pripada”. Po njenom tonu čini se da i ona nije ništa manje ogorčena…
– Za 20 godina koliko sam provela u reprezentaciji, imala sam trojicu trenera: Matovića, mog supruga Branka Jovovića i Đurića. Od njih je živ samo Đurić, kome pripadaju ogromne zasluge za moje uspehe. Da njega nije bilo, u jednom trenutku bih verovatno digla ruke od svega. Zato ću mu biti zahvalna do kraja života – rekla je Mirjana Jovović.
Ona je dobila nacionalno sportsko priznanje (doživotna mesečna naknada) 2007. godine, kada je ono prvi put dodeljivano. Od svih velikih uspeha koje je ostvarila, Ministarstvo omladine i sporta joj je uračunalo onaj koji je po prvobitnoj Uredbi (međuvremenu dva puta menjana) najviše vrednovan, a to je svetski rekord. Po toj Uredbi svetski rekord se vrednovao kao i olimpijsko zlato (Uredbom od 2. aprila ove godine ukinut je svetski rekord) pa je Jovovićeva stekla „penziju” u iznosu tri prosečne plate za decembar prošle godine (oko 116.000 dinara). Čini se, dovoljan razlog za zadovoljstvo, ali, nju tišti to što priznanje nije dobio i jedan od onih koji su je izveli na staze uspeha.
Svesna je da po Uredbi treneri koji nisu fizički bili na takmičenju na kome su njihovi takmičari osvajali medalje, ne mogu da konkurišu za nacionalno priznanje. Ali, to je ne sprečava da se bori za svog trenera.
– Posle Jasne Šekarić ja sam najuspešniji naš strelac, sa 17 medalja sa svetskih i evropskih prvenstava. Ne mogu da verujem da posle takvih uspeha moj trener ne može da dobije nacionalno priznanje, a da je ono pripalo nekima koji su se jednom, sticajem okolnosti, našli na velikom takmičenju i na njemu samo sedeli u publici. Ako na veliko takmičenje ide 30 strelaca, jasno je da s njima ne može da ide i 30 trenera. Posrećilo se onima koji su na prijateljskoj bazi, uz podršku ljudi iz Streljačkog saveza, odlazili na takmičenja. Stručnost je u drugom planu, jer pola njih nema završen ni osnovni kurs.
Jovovićeva je overila svoju izjavu u sudu, kojom potvrđuje da ju je u vreme kad je osvajala medalje trenirao Branko Đurić, ali kako kaže – to za sada ne pomaže. Boriće se za Đurića do kraja, čak i sada, kada po novoj Uredbi treneri više neće moći da budu kandidati za nacionalna sportska priznanja. Nada se da može da se „popravi nešto retroaktivno”:
– Trebalo bi da se promeni pravilnik za trenere. Ako je učinjena nepravda prema nekome, onda to treba da se ispravi.
A. Miletić

Beograd spreman za maraton
Od tehničkih detalja u velikoj meri zavisi uspešnog „Beogradskog Banka inteza maratona”. Da bi nekoliko desetina hiljada takmičara starovalo i bezbedno završili trku , staraju se sve gradske službe, a posebna odgovornost je na predstavnicima policijske i uprave za saobraćaj. Na sreću, iza njih su više od dve decenije druženja sa maratoncima, pa se može reći da će i 22. izdanje najveće trkačke manifestacije u regionu proteći gotovo rutinski. Gradski sekretar za sport Aca Kovačević istakao je na jučerašnjoj konferenciji za novinare da su sve gradske službe spremne.
– Učinili smo sve da i 22. „Beogradski Banka inteza maraton” bude na nivou prethodnih. Nadam se da ćemo imati lepo vreme, a trke doneti uzbuđenje i dobre rezultate – rekao je Kovačević.
Beograđani su uvek pokazivali maksimalnu tolerantnost u saobraćaju za vreme održavanja maratona, uprkos izuzetno otežanim uslovima. Zamenik načelnika policijske uprave grada Slobodan Vuković naglasio je da od Beograđana u velikoj meri zavisi opšti utisak o maratonu i slika koja će obići svet.
– Obavili smo opsežne pripreme i verujem da ćemo sa uspehom da izvršimo zadatke iz naše nadležnosti. Na osnovu procena sačinili smo planove, a u realizaciji će učestvovati više od sedamsto policajaca. Težište je na bezbednosti takmičara maratona i učesnika u saobraćaju, posebno ako se ima u vidu da će se u subotu u užem jezgru grada održati još nekoliko sportskih događaja. Zato upućujem apel sugrađanima da budu strpljivi i tolerantni i da se prilagode uslovima – istakao je Vuković.
O zdravlju učesnika maratona, ali i brojnim gledaocima brinuće se brojne lekarske ekipe, a Dragana Jovanović, gradski sekretar za zdravstvo, napomenula je da će događaj pokrivati i domovi zdravlja sa opština kroz koje prolazi staza i Klinički centar Srbije.
Gradski sekretarijat za saobraćaj izdao je sve potrebne dozvole, a Beograd put će još u petak početi sa postavljanjem neophodne signalizacije. Od građana se očekuje pomoć, pre svega u uklanjanju parkiranih vozila sa trase maratona,
Direktor preduzeća „Beogradski maraton” Dejan Nikolić zahvalio je svim gradskim strukturama u pružanju tehničke pomoći, naglasivši veliki trud mnogih koji nisu u medijskoj žiži, a doprinose izuzetnim profesionalizmom od prvog maratona, da bude sve bolji.
M. Stojaković
-----------------------------------------------------------
Pobednici polumaratona Trofej „Đoko Vještica”
Ove godine biće održan prvi maraton bez Đoke Vještice, novinara „Studija B”, inicijatora i upornog borca da naš glavni grad dobije svoj maraton. Zajedničkom inicijativom Beogradskog maratona i RTV „Studio B”, a po odobrenju porodice preminulog Vještice, ustanovljen je Trofej koji nosi njegovo ime, a koji će se tradicionalno dodeljivati pobednici u polumaratonskoj trci.
– Ovo je mali doprinos Beogradskog maratona Đoki Vještici za sve što je uradio. Njegova želja je bila da maraton bude prava „beogradska razglednica”, a to je i postao, u dobroj meri zahvaljujući i njemu – naglasio je Dejan Nikolić.
-----------------------------------------------------------
Počelo prijavljivanje
Na trgu Nikole Pašića juče je otvoren prijavni centar maratona koji će raditi svaki dan od 10 do 20 sati. Učesnici u polumaratonu i maratonu mogu da se prijave do petka 17. aprila, a u subotu , na dan održavanja takmičenja, u prijavnom centru će biti moguće preuzimanje takmičarskih paketa samo za učesnike koji su se prijavili, a nisu iz Beograda i to samo do 9 sati.

Tipsarević nadigrao Monfisa
U teniskom univerzumu Janko Tipsarević je kao kometa. Javlja se retko, a pojavi se gotovo niotkuda, zasija kao zvezda i onda se opet gubi iz vida. Njegov blesak je nekoliko puta bio i zaslepljujući, ali uvek kratkog daha. I danas, osam godina posle podviga u juniorskoj konkurenciji, Tipsarevićev veliki talenat ostaje u senci njegove nedorečenosti.
Koliku će reč ovaj naš teniser da sastavi u Monte Karlu, na trećem od devet turnira u sezoni iz takozvane masters serije, a prvom od tri na šljaci, teško je da se predvidi. Nažalost, tako je, a počelo je velikim slovom. U prvom kolu je savladao Francuza Gaela Monfisa sa 6:3, 6:1 za samo 67 minuta.
O našem najboljem teniseru Novaku Đokoviću nećemo da koristimo metaforu o rečima, nego ćemo otvoreno da kažemo da se od njega očekuju dela. Pošto je kao treći nosilac bio slobodan u prvom kolu, laka pobeda protiv 31-godišnjeg Španca Oskara Ernandeza sa 6:1, 6:2 za 68 minuta već ga je odvela u osminu finala.
Tipsarević je imao i značajnije pobede i junačka držanja u porazima, ali je jučerašnja vredna zato što je postignuta protiv tenisera koji je odnedavno među deset najboljih na svetu. Budući da naš igrač nije više ni među pedeset, već 56, njegov uspeh se doživljava kao iznenađenje u Monte Karlu odnosno poraz desetoplasiranog Monfisa se prihvata kao glava favorita. Tipsarevićeva pobeda, međuitm, jeste pokriće da se na pitanje šta to francuski igrač, mimo besprekorne atletske građe, ima što naš nema odgovori – ništa.
Iako je 22-godišnji Monfis od početka sezone igrao vrlo dobro, a Tipsarević ispod očekivanja, kao da se naslućivao sjaj komete na glavnom stadionu u Monte Karlu, kao da je i Tipsareviću bilo jasno da je spreman za nešto krupno, za pobedu protiv Monfisa, zašto da ne. Nije počelo dobro. Francuz je prvi načinio brejk i poveo je s 3:1. To ga je možda i uljuljkalo, a našeg tenisera nije pokolebalo. Na šljaci, najsporijoj podlozi, strpljenje je najčešće majka uspeha, a Tipsarević upravo tako i krenuo da se vlada. Monfisove greške su bile sve češće, čak i početničke iz njegovog pouzdanog oružja forhenda. Tipsareviću je pripalo sledećih šest gemova to jest Monfisu još samo jedan do kraja susreta odnosno tek 12 poena. Bio je potpuno nadigran i izbačen iz takta. U Monte Karlu je učestvovao peti put uzastopno, a samo prošle godine nije ispao na početku, već ga je u osmini finala izbacio Švajcarac Rože Federer.
– Bio sam očajan i zbog toga sam izgubio, šta da kažem više. Sezona na šljaci je tek počela. Ima vremena za pobede, ali moram da izvučem pouke iz silnih grešaka – rekao je Monfis.
Već danas Tipsarevićev suparnik je drugoplasirani igrač Italije na svetskoj listi Simone Boleli (41. mesto), koji je prekjuče pobedio najboljeg švedskog tenisera Robina Soderlinga (24) sa 6:4, 1:6, 6:3. S ovim Italijanom se nije sastajao, a sada ima dva puta – ili će da kruniše podvig i izbori se za megdan uspešnijem iz meča najboljeg argentinskog igrača Huana Martina del Potra (5) i Hrvata Ivana Ljubičića (66) ili će već da nestane iz vida.
Đoković, već, mora da blista neprestano. Sazvežđe njegovog prvog pratioca Britanca Endija Mareja, četvrtog „reketa” sveta, ionako je sjajnije u poslednje vreme, a razdaljna između njih sve manja (deli ih samo 170 bodova). Naš as, kako se to kaže, braneći poene iz prošlogodišnjeg polufinala, brani se i od Marejevog napada i mora da postigne više nego njegov vršnjak, koji je u drugom kolu, takođe lako, savladao najboljeg rumunskog tenisera Viktora Haneskua (35) sa 6:3, 6:2. Koliko može Britanac na šljaci, zbog koje je opet upomoć pozvao proslavljenog španskog igrača Aleksa Koreču, nekadašnjeg finalistu „Rolan Garosa”, videće se u osmoni finala. Igraće protiv prvog „reketa” Hrvatske sve boljeg Marina Čilića (18) ili prekaljenog Čeha Tomaša Berdiha (25).
Đoković je slomio otpor španskog igrača (65. na listi), jednog od sedmorice najuspešnijih u dva kola predtakmičenja, u neizvesnom drugom gemu prvog seta, koji je trajao više od deset minuta. Posle je igra našeg asa povremeno bila i egzibiciona. Njegov sledeći protivnik biće pobednik današnjeg susreta Španca Alberta Montanjesa (36) i vodećeg igrača Monaka Žana Renea Lisnara (263), kome je organizator dao takozvani poseban poziv za učešće. On je savladao najboljeg belgijskog tenisera Kristofa Rohusa (62) sa 6:2, 6:2, a Montanjes je nadigrao zemljaka Nikolasa Almagra (20) sa 7:6 (8:6), 4:6, 7:6 (7:5).
G. A.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Viljnus zbog NATO samita kao tvrđava, sistemi Patriot usmereni ka Kaljiningradu
VILjNUS – NATO je pretvorio Viljnus, prestonicu Litvanije, u tvrđavu branjenu naprednim oružjem kako bi zaštitio američkog predsednika Džozefa Bajdena i druge lidere Alijanse na samitu sledeće nedelje, koji se održava 32 kilometra od litvanske granice sa ruskim saveznikom Belorusijom.
Više od 3.000 litvanskih vojnika brinuće o bezbednosti samita NATO-a u Viljnusu.
Šesnaest NATO saveznika poslalo je ukupno oko 1.000 vojnika da obezbeđuju dvodnevni samit 11. i 12. jula, koji se održava samo 151 km od same Rusije, prenosi Rojters.
 Mnogi od njih su poslali i napredne sisteme protivvazdušne odbrane koji nedostaju baltičkim državama.
„Bilo bi više nego neodgovorno da naše nebo bude nezaštićeno u trenutku kada Bajden i lideri 40 zemalja stižu“, rekao je predsednik Litvanije Gitanas Nauseda.
Nemačka je rasporedila 12 raketnih sistema Patriot, koji se koriste za presretanje balističkih i krstarećih raketa ili ratnih aviona.
Španija je dopremila sistem protivvazdušne odbrane NASAMS, Francuska šalje samohodne haubice Cezar, i uz Finsku i Dansku raspoređuje vojne avione u Litvaniji.
Ova zemlja je, uz Britaniju, isporučila sredstva protiv bespilotnih letelica.
Poljska i Nemačka su poslale snage za specijalne operacije pojačane helikopterima.
Drugi šalju opremu za borbu protiv bilo kakvih potencijalnih hemijskih, bioloških, radioloških i nuklearnih napada.
Litvanski predsednik vidi ove akcije saveznika kao potvrdu da je potrebno da NATO hitno uspostavi stalnu protivvazdušnu odbranu u baltičkim državama.
„Razmišljamo o tome šta će se desiti nakon završetka samita i radićemo sa saveznicima na stvaranju rotirajućih snaga za trajnu vazdušnu zaštitu“, rekao je on novinarima.
U selima pored beloruske granice, meštani su saopštili Rojtersu da se osećaju potpuno bezbedno, uprkos ponudi Minska da se tu nakon pobune smeste ruske plaćeničke trupe Vagner grupe i rusko nuklearno oružje.
Na aerodromu u Viljnusu, osam nemačkih raketnih bacača Patriot raspoređeno je sa cevima usmerenim u pravcu ruskog Kalinjingrada, a još dva prema Belorusiji.
„Znate gde se nalazite geografski i prilično dobro znate odakle pretnja dolazi. Litvanija je tražila od nas zaštitu samita, a takođe je NATO tražio pomoć od Nemačke. Ovo je naš odgovor“, rekao je potpukovnik Štefen Lib, komandant jedinice Patriota.
Litvanija je utrostručila jedinice pogranične straže na beloruskoj i ruskoj granici tokom leta, uz oficire iz Letonije i Poljske.
Dve zemlje su takođe poslale policiju da pomogne u patroliranju po Viljnusu.
Gradonačelnik Viljnusa je preporučio stanovnicima da odu na odmor van grada, ako žele da izbegnu gužve u saobraćaju, jer će veliki delovi centra prestonice biti zatvoreni tokom samita.
Kako javlja izveštač Tanjuga, deluje da su građani poslušali apel gradonačelnika, s obzirom na to da je na ulicama prisutan mali broj ljudi, policija patrolira i povremeno prolaze vozila pod njenom pratnjom.
Grad je okićen zastavama Litvanije, Ukrajine i NATO-a.

Zemljotres jačine 5,6 stepeni po Rihteru pogodio Tajvan
Zemljotres jačine 5,6 stepeni po Rihterovoj skali pogodio je danas Tajvan, saopštio je američki Geološki zavod.
Epicentar zemljotresa bio je 87 kilometara istočno od grada Hengčuna sa oko 31.200 stanovnika.
Do sada nema izveštaja o eventualnim žrtvama ili šteti.
Nije izdato upozorenje na cunami, preneo je Tas, prenosi Tanjug.

Petković: Svečlja kriminalizacijom Srba opravdava prisustvo parapolicije
Direktor Kancelarije za Kosovo i Metohiju Petar Petković ocenio je danas da je pokušaji ministra unutrašnjih poslova privremenih prištinskih institucija Dželjalja Svečlje da kriminalizuje Srbe sa severa KiM imaju za cilj da opravdaju, kako je naveo, protivpravno prisustvo parapolicijskih jedinica, „gde danonoćno terorišu srpski narod”.
„Lažni ministar, a pravi nasilnik i ekstremista Dželjalj Svećlja, zajedno sa njegovim okupacionim falangama preobučenim u odela Kosovske policije, jedini su kriminalci na severu Kosova i Metohije i tu nemaju šta da traže”, naveo je Petković u saopštenju. Poručio je da bi bilo najbolje da Svećlja „pođe od sebe i optužnice koja je godinama podignuta protiv njega zbog napada kamenicama na pripadnike tzv. Kosovske policije, ali i zbog prevrtanja vozila misije Euleks”.
Dodao je da bi Svećlja, umesto što „nezakonito da privodi Srbe navodnom poznanju pravde i prava”, trebalo prvo sam da prestane da beži od tog istog prava i pravde.
„Da li je sprovođenje reda i zakona to što je kukavički poslao svoje falange da duge cevi uperuju u sina predsednika Aleksandra Vučića zbog jedne majice? Da li je vladavina prava kada Kurtijevi specijalci pucaju u leđa Dragiši Galjku, Miljanu Deleviću, Milanu Jovanoviću, braći Stojanović iz Gotovuše? Ili, kada brutalno pretuku srpsku decu Daru i Kristijana”, zapitao je Petković. Naglasio je da „hibridni rat koji Svećlja kukavički vodi iz Prištine protiv svega srpskog i posebno severa Kosova i Metohije”, rezultirao time da „nema tog čestitog Srbina koji bi ni javno ni tajno pristao da bude alibi Svećlji u njegovoj bolesnoj opsesiji okupacije severa i proterivanja Srba sa Kosova i Metohije”.
„To mu nikada neće uspeti”, poručio je Petković. Svečlja je ranije danas u intervjuu portalu Košev rekao da nije protiv srpskog naroda, već, kako tvrdi â€žšovinističkih projekata Srbije i kriminalaca”.

Blokirani Zvezdini računi
Blokada bankovnih računa u fudbalskom klubu Crvena zvezda traje više od mesec dana, odnosno od 9. marta, a od isplate prvih ovogodišnjih plata igračima i zaposlenima u klubu, najavljene za juče, nije bilo ništa. Pred današnji četvrtfinalni meč u Kupu Srbije protiv Smedereva, pitali smo trenera „crveno-belih” Čedomira Janevskog da li je dobio obećanu platu, a on je, prilično zbunjen, odgovorio:
– Koliko mi je poznato, posle nedavnog sastanka predsednika kluba Dena Tane s igračima i članovima stručnog štaba, saopšteno je kakva će biti dinamika isplata zaostalih dugovanja.
Prema nezvaničnim informacijama, Den Tana je tada rekao da bi u utorak trebalo da budu isplaćene plate za januar i februar, ali to se juče nije dogodilo. Kako saznajemo, Zvezdini računi su blokirani od 9. marta, a kratko su bili odblokirani samo u dva navrata, kada je stigao deo obeštećenja za prvotimca španskog Rasinga iz Santandera Nikolu Žigića, što je iskorišćeno da se fudbalerima izmiri deo duga na osnovu ugovornih rata.
Predstavnici navijači su Upravnom odboru, koji je sinoć zasedao, dali rok do petka za objavljivanje precizne revizije poslovanja, kako bi se videlo kome je sve Zvezda dužna. Portparol kluba Bogoljub Grujić najavio je da bi kompletan finansijski izveštaj, kao i planove za saniranje teške materijalne situacije, sutra trebalo da predstavi generalni sekretar Saša Kozić.
Neuspeo pokušaj bekstva dvojice Zvezdinih stranaca, Mohameda Avala Isaha iz Gane i južnoafričkog reprezentativca Bernarda Parkera, koji su u nedelju prepodne nameravali da preko Frankfurta otputuju za Johanesburg, najbolje potvrđuje veliko nezadovoljstvo mnogobrojnih stranih fudbalera na „Marakani”. Naknadni pokušaji da se, Parkerovim očigledno „dirigovanim izjavama” kako uživa u Zvezdi, prikrije velika bruka, samo još više dolivaju ulje na razbuktalu vatru.
Menadžer Isaha i Parkera, Majk Makab, poručio je iz Južne Afrike da Zvezda mora da reguliše sve obaveze koje je preuzela prema igračima koje on zastupa, jer će u suprotnom oni napustiti Srbiju. Međutim, sekretar stručnog štaba Crvene zvezde Nemanja Filipović, koji je s Tanom i sportskim direktorom Ilijom Ivićem vratio ovu dvojicu igrača s aerodroma u Beogradu, kazao je da svi rade na smirivanju situacije.
– Parker i Isah su juče i prekjuče trenirali s ekipom i na raspolaganju su treneru Janevskom – rekao je Filipović.
Veliko ogorčenje tretmanom u Crvenoj zvezdi nije krio ni slovenački reprezentativac Mirnes Šišić, kome je čak zaprećeno izbacivanjem iz iznajmljenog stana u Beogradu. Kada je o tome obavestio Dena Tanu, ovaj mu je odgovorio: „Za to prvi put čujem. Da su mi rekli da imamo i takvih problema, sigurno bi ih odmah rešili”.
Parker, Isah i Šišić su nekako smireni, obećanjima da će do kraja meseca biti isplaćeni, ali na treninzima Zvezde ovih dana nisu bili ni Kamerunac Abubakar Oumaru i Ibrahim Some iz Konga.
– Oumaru je imao stomačnih problema i neizvesno je da li ćemo na njega moći da računamo za meč sa Smederevom. Some je dobio dozvolu da ode u Kongo, jer mu je majka teško bolesna – rekao je Čedomir Janevski.
-----------------------------------------------------------
Radojčić novi član UO, večeras nastavak sednice
Prvi put u istoriji Crvene zvezde, sednica Upravnog odbora trajaće dva dana. Počela je sinoć, biće nastavljena večeras posle Zvezdine utakmice u KUpu Srbije sa Smedervom na „Marakani”, a sutra će se u 11 časova predstavnicima medija obratiti predsednik kluba Den Tana i generalni sekretar Saša Kozić. Na zvaničnom klupskom sajtu, navedeno je da je na prvom delu sednice bila dobra atmosfera i da se raspravljalo o značajnim pitanjima vezanim za naš najtrofejniji fudbalski klub.
Formalno su usvojene ostavke potpredsednika kluba za sportska pitanja Vladimira Jugovića i člana Upravnog odbora Dušana Sekulića, a novi član UO je Slobodan Radojčić, generalni direktor kompanije „Tojota Srbija”, koja je bila generalni sponzor Zvezde dok je na čelu kluba bio Dragan Stojković Piksi.
-----------------------------------------------------------
„Avalica” nudi besplatnu ishranu fudbalerima Zvezde
Vlasnik kompanije „Ekonimika trejd” i restorana „Avala”, koji se nalazi preko puta stadiona Crvene zvezde, Milan Pejić, ponudio je fudbalerima Zvezde da se ubuduće besplatno hrane u njegovom ugostiteljskom objektu.
– O tome sam obavestio i predsednika Zvezde Dena Tanu. „Avalica” je oduvek bila nezaobilazna stanica svih zvezdaša i zato od srca želimo da pomognemo voljenom klubu koji se nalazi u teškoj situaciji – kazao je Pejić, koji je svojevremeno bio fudbaler Morave iz Ćuprije i OFK Beograda i predsednik Šahovskog kluba Crvena zvezda.
L. Delić

Čudesan remi u Londonu
Posle dva remija u revanš mečevima četvrtfinala fudbalske Lige šampiona poznat je prvi polufinalni par: Čelzi će 28. aprila na megdan Barseloni na „Nou Kamp“, a revanš će se igrati 6. maja u Londonu.
U veoma uzbudljivom, borbenom i do kraja neizvesnom susretu engleski predstavnici Čelzi i Liverpul su na „Stamfird bridžu“ u vrhunskoj fudbalskoj predstavi igrali nerešeno 4:4 (0:2). Oba rivala bila su oslabljena neigranjem kapitena i reprezentativaca „Gordog albiona“ Džona Terija i Stivena Džerarda, a zanimljivo je da su značajne uloge imala dva vrhunska golmana, ali ne briljantnim odbranama, već velikim gotovo neverovatnim kiksevima. „Crveni“ su dominirali u prvom delu, ali su do pogodaka stigli greškama odbrane rivala. Kardinalno je pogrešio Peter Čeh u 19. minutu, kada je dozvolio da ga savlada Fabio Aurelio iz slobodnog udarca s preko 30 metara. Samo devet minuta kasnije Liverpul je duplirao prednost, pošto je naš reprezentativac Branislav Ivanović skrivio jedanaesterac, koji je realizovao faulirani Ćabi Alonso. U 45. Kujt je mogao da postigne i treći gol, ali je Čeh najzad intervenisao na nivou renomea jednog od najboljih čuvara mreže sveta.
Nije Čelzi blistao, a u „život“ ga je vratio Hoze Manuel Reina Paez. Anelka je centrirao s desne strane, Drogba je samo okrznuo loptu, koju je golman gostiju očajnom intervencijom smestio u mrežu. Šest minuta kasnije Aleks je fantastičnim šutem iz slobodnog udarca matirao Reinu i izjednačio na 2:2. Rasplamsala se velika bitka, sa obostranim šansama na konačan uspeh, ali je do kraja domaćin ispeo da sačuva ogromnu prednost iz prvog duela. Izgledalo je da je susret nije rešen u 76. minutu kada je Lampard pogotkom krunisao odličnu akciju Balaka i Drogbe.
Međutim, Liverpul se ponovo podigao „iz pepela“ i za samo dva minuta golovima Leive i Kujta glavom preokrenuo rezultat na 4:3 i ponovo uneo zebnju i strah u srca domaćih navijača. Ipak, u 89. minutu Lampard je sjajnim i veoma preciznim udarcem sa 15-tak metara poslao loptu od obe stative u mrežu za konačnih 4:4.
Slaba uteha gostima biće činjenica da je gol brazilskog internacionalca Lukasa Leive 500. pogodak „crvenih“ u 280 evropskih utakmica. Čelzi se treću sezonu za redom plasirao među najbolja četiri kluba Evrope, pošto je drugi put uzastopno eliminisao tim Rafaela Beniteza.
Barselona je bez većih problema sačuvala nedostižnu prednost iz prve utakmice i nije dozvolila Bajernu ni da se od daljeg takmičenja oprosti pobedom u Minhenu. Bavarci su u 47. minutu poveli golom Franka Riberija, koji je izbegao ofsajd zamku, lako prevario Viktora Valdesa i prosto zakucao loptu pod prečku pored dvojice odbrambenih igrača gostiju. „Barsa“, koju je s klupe vodio Tito Vilanova, jer je trener Gvardiola zbog isključenja u prvom meču sedeo na tribinama, izjednačila je u 73. minutu pogotkom Sejdua Keite, koji je rezantnim udarcem s 17 metara matirao nemoćnog golmana Buta.
Đ. S.
-----------------------------------------------------------
ČELZI – Liverpul 4:4 (0:2) – prvi meč 3:1
Stadion: Stamford bridž. Gledalaca: 38.286. Sudija: Kantaleho (Španija). Strelci: 0:1 Aurelio (19), 0:2 Alonso (28. penal), 1:2 Drogba (51), 2:2 Aleks (57), 3:2 Lampard (76), 3:3 Leiva (81), 3:4 Kujt (83), 4:4 Lampard (89). Žuti kartoni: Ivanović, E. Kol, Karvaljo (Čelzi), Benajun, Arbeloa (Liverpul).
ČELZI: Čeh, Ivanović, Aleks, Karvaljo, E. Kol, Esijen, Balak, Lampard, Kalu (od 36. Anelka), Maluda, Drogba (od 90+4 De Santo). Trener: Hidink.
LIVERPUL: Reina, Arbeloa (od 85. Babel), Karager, Škrtel, Aurelio, Lukas, Maskerano (od 69. Rijera), Alonso, Kujt, Benajun, Tores (od 80. Ngog). Trener: Benitez.
IGRAČ UTAKMICE: Frenk Lampard (Čelzi).
-----------------------------------------------------------
Bajern – Barselona 1:1 (0:0) – prvi meč 0:4
Stadion: Alijanc arena. Gledalaca: 66.000. Sudija: Roseti (Italija). Strelci: 1:0 Riberi (47), 1:1 Keita (73). Žuti kartoni: Lusio, Demikelis, Borovski, Lel (Bajern), Alves, Pujol (Barselona).
BAJERN: But, Lel, Lusio, Demikelis, Lam, Van Bomel, Otl, Sosa (od 78. Altintop), Ze Roberto (od 78. Borovski), Riberi, Toni. Trener: Klinsman.
BARSELONA: Valdes, Alves, Pujol, Pike, Abidal, Ture, Ćavi, Keita, Inijesta (od 78. Hleb), Mesi, Eto. Trener: Vilanova.
IGRAČ UTAKMICE: Frank Riberi (Bajern).

Satira nekad i sad
Kletve su „u modi”, aktivirali su njihovu upotrebu u javnom životu radikalski poslanici na sednicama Narodne skupštine. Nije onda čudno što se njima služi voditelj „Fajront republike”, zabavnog programa TV Foks.
U konceptu koji je postavio Zoran M. Kesić, razgovori s gostima raznih vrsta čine osnovnu temu iz koje se razvijaju muzičke i video varijacije. Kako je u poslednjem izdanju ugostio reditelja i protagoniste novog domaćeg filma „Beogradski fantom”, s kojima je pričao manje-više ozbiljno, i šaljivi dodaci ticali su se beogradskog saobraćaja. U istom stilu bile su i kletve kojima je voditelj pretio gledaocima ukoliko, dok traju reklame, promene kanal. Između ostalog: „Dabogda se u petak u špicu zatekli na Gazeli!”
Prelaziti tada Gazelu, zaista, nije ni malo veselo. Ali, pitanje je i koliko su veseli i duhoviti songovi, video klipovi i ostali sastojci ove emisije koja liči na pokušaj TV Foks da parira TV Pink, da i on ima nešto kao „Amidži šou”, nekog svog, recimo, Oskara.
Svi ti današnji paroderi klasičnih TV formi, svi ti smešni TV reporteri i voditelji TV dnevnika, izašli su iz šinjela nekadašnjih sarajevskih „Nadrealista”. Ali – nekako razblaženi. U ondašnja, bar naoko mirnija i manje teška vremena, Nele i njegovi jarani tokom persiflaže medija nisu se libili političkog humora i satire koja je plenila svojom visprenošću, veštinom da se oštra zapažanja o stvarnosti plasiraju razgaljujuće humoristički. Danas, kad mnogima izgleda da je loše da gore ne može biti, humoristički pristup u ovakvim mozaičkim i autorskim šou programima ne dotiče se politike u užem smislu. Bar ne s ambicijom da negde malo jače bocne. Šašoljenje publike smatra se dovoljnim.
Taj prazan prostor za političku satiru trenutno osvaja Srećko Šojić, glavni junak igrane serije „Bela lađa”. Ocenjujući, po svoj prilici, pomenutu suštinsku promenu društvenih okolnosti kao izazov, doajen Siniša Pavić odlučio se za promenu težišta u svom višedecenijskom pisanju za televiziju. Dok su u njegovim ranijim serijama prvenstveno ekonomske, a tek potom i političke prilike bile kontekst za raznovrsne „porodične priče”, politika je sada u samom središtu radnje, povod svih zapleta i raspleta. Dok su humoristički elementi ranije bili nezaobilazan, ali ipak samo jedan element u spletu dramskih i melodramskih motiva Pavićevih serija, sada je politička satira stožer ukupnog sadržaja. Svi ostali slojevi „Bele lađe”, funkcija svih njenih aktera stavljena je u odnos zavisnosti prema (na veoma realnim osnovama postavljenom) slikanju aktuelne političke scene u Srbiji.
Nekom će možda ta slika izgledati preterano uprošćeno, nekom drugom previše karikirano, nekom trećem prenaglašeno kritično... Kako god, ne može se sporiti da je humorističko i satiričko bavljenje politikom u Srbiji neophodnost, makar radi mentalnog zdravlja građana – što je tako dobro znao Sterija, pisac „Stradije”.
A ko ume bolje od proverenog majstora žanra Pavića – široko mu polje. Nije valjda da stvarnost ne nudi dovoljno neposrednih povoda i da nedostaje jake inspiracije?

Pozovi „Kanvas” radi slobode
Srbi su definitivno postali narod koji je u svetu, između ostalog, prepoznatljiv po „izvozu revolucije”. To potvrđuje i poslednji primer iz Moldavije, u kojoj danima već traju postizborni nemiri i gde je predsednik Vladimir Voronjin, bez nekih konkretnih dokaza, optužio Srbe da su organizovali pokušaj državnog udara.
Moldavska tajna policija je, navodno, prema pisanju tamošnjih medija, došla do podataka da su u puč uključeni „bivši članovi Otpora koji su rušili Miloševića i organizovali prevrat u Ukrajini”. Mnogi su, bez provere o čemu je reč, pomislili da su u aktuelna događanja umešani članovi Otpora, koji se danas bave upravo tim „izvozom znanja”, a koji su okupljeni oko Centra za primenjene nenasilne akcije i strategije (Kanvas), ekspertske organizacije za proizvodnju nenasilnog otpora.
Srđa Popović, izvršni direktor „Kanvasa”, kaže za „Politiku” da ta organizacija ni na koji način nije umešana u događaje u Moldaviji. To je praktično i vidljivo, pogotovo ako se uporede metode koje predaju Popović i njegovi „saborci” sa onima koje su korišćene za pokušaj revolucije u Moldaviji. Reč je o tome da su demonstranti u Moldaviji napadali policiju i institucije države što se i te kako razlikuje od nenasilnih metoda borbe koje je „Kanvas” već izvozio u mnoge države sveta.
Pomogli su u revoluciji „Ruža” u Gruziji 2003. godine, posle toga su učestvovali u „narandžastoj” revoluciji u Ukrajini koje su dovele do promena tamošnjih režima. „Kanvas” je pomagao i u revoluciji „Kedra” u Libanu 2005. godine čiji je rezultat bio izlazak 30.000 sirijskih vojnik iz te zemlje koja je često sinonim za građanski rat. Naši „otporaši” su pomagali i studentskom pokretu u Venecueli 2006. godine, ali i opoziciji u Zimbabveu koja se borila protiv diktatora Roberta Mugabea. Pomagalo se i tokom prošle godine opozicionarima na Maldivima koji su kasnije osvojili vlast.
Iako u svakoj zemlji u kojoj pomažu opoziciji bivaju optuženi od strane režima da rade za interese Amerike, srpski „Kanvas” je pomagao emigrantskom pokretu u SAD koji nosi naziv „Dizanje”. Simbol te organizacije koja se pročula tokom prošlogodišnje predizborne kampanje za izbore u SAD je stisnuta pesnica sa američkom bakljom u ruci. Bivši „otporaši” danas su uzor Pokretu „6. april” u Egiptu koji se bori protiv režima predsednika Hosnija Mubaraka.
– Radimo sa svima kojima je pomoć potrebna i gde je potrebno okupiti narod – kaže Popović, dodajući da „Kanvas” ne pomaže samo u borbama protiv diktatorskih režima, već to čini i u drugim situacijama.
Primera radi, pomagali su u Nigeriji nevladinim organizacijama koje su se borile protiv proizvođača nafte. Čak ih je angažovala i Vlada Gvatemale da okupi narod u borbi protiv narkokartela koji praktično kontrolišu veći deo ove države.

Danko Ćosić: Nisam organizovao bunu u Moldaviji
Tvrdnje moldavskih vlasti da je u organizovanju nasilnih protesta u Kišinjevu učestvovalo devet državljana Srbije odlučno demantuje Danko Ćosić, jedan od malobrojnih Srba koji su proteklih dana bili u glavnom gradu Moldavije, i to kao posmatrač izbora. U razgovoru za „Politiku”, on ističe da u Kišinjevu nije bilo devet državljana Srbije, čak i kada bi se uračunali i oni koji su pre protesta napustili Moldaviju. On kaže da ne može biti reči o bilo kakvoj pobuni a kamoli da su je organizovali Srbi i rumunska obaveštajna služba.
„To nije pobuna već građanski protesti koji su ugušeni u krvi. U Moldaviji je na delu stravičan državni teror u kojem je uhapšeno više od 600 mladih ljudi, uglavnom učenika i studenata. Već postoje svedočenja da se nad njima sprovodi stravična tortura, čak i da su pojedini mladići i devojke silovani”, kaže Ćosić i dodaje da je priča o navodnim „otporašima” iz Srbije koji organizuju proteste u Moldaviji samo prikrivanje slike o stvarnim događajima.
Podsetimo, predsednik Moldavije Vladimir Voronjin je optužio rumunske bezbednosne službe i devet osoba iz Srbije da su odgovorni za nasilne proteste 7. aprila u glavnom gradu Kišinjevu u kojima je dvoje ljudi poginulo, a na desetine povređeno, kao i za navodni pokušaj državnog udara u ovoj zemlji. „Isti scenario kao u Beogradu, Tbilisiju, Biškeku i Kijevu”, rekao je Voronjin uz napomenu da ima sliku jednog „Jugoslovena” sa dokumentima jedne američke institucije.
Ćosić objašnjava da je on na toj fotografiji, ali da nije bio ni u kakvoj konspirativnoj radnji već da je uslikan na trgu, kada su izbili neredi, tako što je kao i ostali ljudi istrčao napolje da vidi šta se dešava te da su zainteresovani građani na mestu sukoba čak i fotografisali taj prizor.
„Sve optužbe su veoma ozbiljne, ali postoji niz nelogičnosti u njihovoj argumentaciji. Moldavske vlasti iscrpno objašnjavaju šta sam ja navodno radio u organizovanju protestanata, ali zato je evidentno odsustvo podataka koji su lako proverljivi, poput toga da sam ja još u novembru zamenio plavi jugoslovenski za crveni srpski pasoš. Tako da sam u Moldaviju dva puta ulazio sa novim pasošem, koji nije jugoslovenski, kako oni tvrde”, kaže Ćosić i dodaje da ga je američki Nacionalni demokratski institut angažovao da kao posmatrač izbora pomogne moldavskoj organizaciji LADOM (Liga za odbranu ljudskih prava), koja je pandan Cesidu u Srbiji.
On dodaje da, iako je sarađivao sa LADOM-om, njegove kolege nisu u opasnosti jer je njihov izveštaj o izborima ocenjen kao etički i profesionalno besprekoran.
„To je rezultat mog rada, a ova priča o pobuni u organizaciji ’Otpora’ je besmislena i predstavlja bacanje magle da bi se zataškalo šta zapravo moldavske vlasti čine svojim građanima. Sa apsolutnom sigurnošću mogu da kažem da niko od državljana Srbije nije organizovao proteste, a kamoli da ih je na to navela rumunska obaveštajna služba”, objašnjava Ćosić i kaže da nikada nije bio član „Otpora”, kao i da je, uprkos optužbama, bez ikakvih problema napustio Moldaviju pre dva dana.
Ćosić je, inače, direktor nevladine organizacije „Prokoncept”, osnovane 2004. godine od nekoliko čelnih ljudi Cesida sa ciljem da svoje iskustvo i znanja, između ostalog i u posmatranju izbornih procesa, podele sa ostalim nevladinim organizacijama u regionu zapadnog Balkana i Evroazije.
Prema njegovoj oceni, moldavske opozicione stranke zasad nemaju snagu da naprave promene u ovoj zemlji, dok je Kišinjev grad u kojem su građani fizički ugroženi od vlasti i strah poprima razmere paranoje.
„Osim toga, ne postoji normalno informisanje, već se i sa jedne i sa druge strane do te mere izbacuju dezinformacije da prosečan um ne može da razazna šta je istinito i da u skladu sa tim formira mišljenje. To je atmosfera slična nekadašnjoj atmosferi u Srbiji gde su i režim i opozicija plasirali dezinformacije jedni o drugima, tako da se došlo do situacije u kojoj su svi u krivu, a niko nije u pravu. Naravno, kad su svi u krivu, to odgovara vlastima da zataškaju ono što rade”, objašnjava Ćosić.
Uprkos tome što su nerede u Kišinjevu pojedini zapadni mediji odmah povezali sa eventualnim otcepljenjem Pridnjestrovlja i njegovim pripajanjem Rusiji, Danko Ćosić objašnjava da je uzrok nezadovoljstvo u Moldaviji isključivo motivisan brojnim unutrašnjim problemima.
N. Radičević
----------------------------------------------
Valjanost izbornog procesa
Prvobitni afirmativni izveštaj posmatrača Saveta Evrope i OEBS-a o izborima u Moldaviji, a potom javno istupanje jedne predstavnice OEBS-a o tome da su izbori u potpunosti neregularni, unelo je crv sumnje i u valjanost samih kontrolora izbora. Prema Ćosićevim rečima, ta žena nije ozbiljna, niti je ovlašćena da to govori, niti je ona mogla da utvrdi te razmere neregularnosti izbornog procesa.
„Pre svega, u javnosti je izveštaj ODIHR-a protumačen kao pozitivan, iako on nije toliko afirmativan. On sadrži dva elementa, pri čemu je prvi preliminarna ocena da su izbori sprovedeni u skladu sa međunarodnim pravilima i obavezama. Međutim, u drugom delu se predizborna kampanja snažno kritikuje uz navođenje brojnih primera kršenja demokratskih pravila, kao što je pojava da nije bilo jasnog razlikovanja između izbornih kandidata i nosilaca vlasti, kao i da je primećeno policijsko učestvovanje u predizbornim kampanjama određenih kandidata”, kaže Ćosić i dodaje da je među neregularnostima zabeleženo to da su izborni protokoli na pojedinim mestima popunjeni običnom olovkom.
-----------------------------------------------
Nastavljeni protesti u Tbilisiju
Tbilisi – Nekoliko hiljada ljudi i juče se, šesti dan zaredom, okupilo ispred zgrade parlamenta u Tbilisiju tražeći ostavku gruzijskog predsednika Mihaila Sakašvilija, prenosi Beta.
Više demonstranata provelo je prethodnu noć u privremenim šatorima, ispred kancelarije predsednika Sakašvilija, nezadovoljni njegovom ekonomskom politikom i odnosom sa Rusijom, s kojom je Gruzija prošle godine bila u kraćem sukobu zbog Južne Osetije.
Sakašvili, međutim, okrivljuje Rusiju da stoji iza demonstracija, kritikujući Moskvu da pokušava da podrije vlast u Tbilisiju. „Sve to ima za cilj da izazove unutrašnje sukobe, ali kao što se pokazalo prethodnih dana, bez obzira na to koliko su oni (Rusija) novca uložili i šta su želeli da urade, Gruzija je ostala stabilna država”, izjavio je Sakašvili tokom posete jednoj klinici u Gruziji.
Opozicioni lideri navode da su takve kritike samo deo kampanje usmerene protiv njih, i da izražavaju odnos vlasti prema opoziciji.
Prvog dana protesta u Tbilisiju se okupilo 60.000 ljudi, ali je njihov broj iz dana u dan, kako su protesti odmicali, u stalnom padu. Vođe opozicije međutim, tvrde da protesti ne gube na žestini i najavljuju postavljanje šatora i ispred zgrade nacionalne televizije gde će protestovati zbog kršenja slobode medija.
----------------------------------------------------
Opozicija ne želi da učestvuje u novom brojanju glasova
Kišinjev – Tri moldavske opozicione partije, koje su prema rezultatima osvojile mandate za ulazak u parlament, odbile su juče da učestvuju u ponovnom prebrojavanju glasova, dok istovremeno vlasti u Kišinjevu odbijaju zahtev opozicije da ponište rezultate i sprovedu nove izbore.
Prema tvrdnji iz zajedničkog saopštenja Liberalne i Liberalno-demokratske partije, kao i Saveza Naša Moldavija, koje prenose ruske agencije, glavni prekršaji napravljeni su pri sastavljanju biračkih spiskova, a u njih je navodno uneto nelegalno oko 400.000 birača.
Predsednik odbora za pravna pitanja, imenovanja i imunitete u moldavskoj skupštini Vladimir Curkan izjavio da vlasti Moldavije smatraju neosnovanim zahtev opozicije da se ponište rezultati i sprovede novo glasanje, preneo je Itar-Tas.
Opozicija je posle izbora od 5. aprila zahtevala novo brojanje glasova, što je Ustavni sud na molbu predsednika Vladimira Voronjina odobrio.
„Odbijajući prebrojavanje glasova koji je predložila vladajuća Partija komunista i tražeći sprovođenje novih izbora, moldavska opozicija se diskredituje”, rekao je Curkan.
Predsednik Liberalno-demokratske partije Vlad Filat rekao je da su „opozicione partije skupile dovoljno dokaza za to da su rezultati izbora falsifikovani”, preneo je Interfaks.
„Prilikom provere spiskova za glasanje, pokazalo se da su na izborima učestvovali ljudi koji su umrli pre mnogo godina”, rekao je on, dodavši da su na spiskovima bili i maloletnici i građani koji dugo godina žive u inostranstvu.
„Sve to organizovali su komunisti uz pomoć ministarstva za informacioni razvoj, koje raspolaže celokupnom bazom podataka”, rekao je Filat.

Uskršnje gnezdo
Prazničnu atmosferu dočarajte lepo ukrašenim uskršnjim jajima koja ćete staviti u cvetno gnezdo. I prolećna čarolija je tu. A kako nastaje, otkrivaju vam „Teleflorini” stručnjaci za širenje cvetnih radosnih čarolija.
Grane vrbe, loze ili breze možete da iskoristite za oblikovanje gnezda. Napravite venčić. Potrebna je i manja posuda ili korpa. I malo strpljenja za savijanje grančica kako se ne bi slomile.
 Spolja se grančice oblože mahovinom, listićima bršljana, provuku se vlati trave, može i mladog, posebno zelenog žita. Nekoliko cvetova lale, margaretice ili neko drugo raspoloživo sezonsko cveće, takođe se upliće u venčić. Ako nemate cveće iz bašte, prošetajte do obližnje livade – pravo šareno bogatstvo očekuje da ga vaše ruke upletu u uskršnje gnezdo.
Zamislite da ste ptica, pa pokušajte da na svet pogledate iz te perspektive. Šta vidite na zemlji? Sve što vam svojom lepotom privuče pažnju, pokupite i složite u unutrašnjost ovog cvetnog gnezda. Ne zaboravite mahovinu, ona daje posebnu draž.
Spustite venčić u korpu, na neki lep šareni tanjir ili gde god se vama dopadne i stavite u njega uskršnja jaja. Biće to vaš mali doprinos velikoj uskršnjoj radosti.

Ono si što jedeš
Još nerođena deca i odojčad majki koje uživaju u brzoj hrani mogu očekivati život pun zdravstvenih problema. Te majke će svojoj deci uz hamburger priuštiti rizik od gojaznosti, srčanih bolesti i dijabetesa. Često se kaže: ono si što jedeš. A, u stvari, moglo bi biti istinito: ono si što je majka pojela – kaže doktor Stefan Bojl.
On je sa timom stručnjaka s britanskog kraljevskog veterinarskog koledža istraživao uticaj majčine ishrane na 150 tek rođenih miševa, a rezultati su, smatraju naučnici, primenjivi i kod ljudi.
Njihov zaključak je bio: žene koje jedu nezdravu „džank” hranu za vreme trudnoće mogle bi svojoj deci povećati rizik za razvoj nepovratnih zdravstvenih problema.
Naučnici su otkrili da bi problemi u odraslom dobu mogli biti prouzrokovani ishranom majke, kao i njenom debljinom, povišenim šećerom i holesterolom.
Istraživanje objavljeno u časopisu „Psihologija” pokazalo je da, zbog uticaja na metabolizam potomaka, ishrana majke kod miševa ima uticaja i kada potomci nisu uzimali nezdravu hranu.
Istraživači su uporedili potomke ženki miševa hranjenih tokom trudnoće i dojenja nezdravom hranom, poput čipsa, krofni, kolača i drugih slatkiša, s potomcima miševa koji su jeli zdravu hranu.
Potomci majki koje su dobijale nezdravu hranu imali su povišene holesterol i trigliceride, što su poznati faktori rizika za razvoj srčanih oboljenja.
Potomci su takođe imali i povišene vrednosti glukoze i insulina, što je povezano s dijabetesom tipa dva.
Istraživanje je analiziralo miševe sve do odraslog doba. Utvrđeno je da su miševi čije su majke dobijale nezdravu hranu za vreme trudnoće i dojenja i u odraslom dobu deblji od miševa čije su se majke zdravo hranile.
Naučnici tvrde da, uprkos činjenici da je istraživanje rađeno na miševima, otkriće ima implikacije i na ljude.
Ljudi dele brojne temeljne biološke mehanizme sa miševima, tako da postoji dobar razlog da pretpostavimo da se učinak koji smo videli na miševima može primeniti i na ljudima, izjavio je profesor Nil Stiklend.
On je dodao da su rezultati istraživanja na miševima u skladu s epidemiološkim istraživanjima koja povezuju debljinu dece s debljinom njihovih roditelja.
Otuda je, kažu, ishrana majke za vreme trudnoće i dojenja vrlo važna za dugoročno zdravlje deteta.
D. P.

Vivaldi za belu radu
Od našeg dopisnika
Trebinje – Drevna kineska mudrost kaže: Da bi bio srećan jedan dan napij se, da bi bio srećan mesec dana oženi se, a da bi bio srećan ceo život gaji cveće. Trebinjac Risto Kukurić uverio se u istinitost ove izreke i svojim primerom je svakodnevno potvrđuje.
Od kada je pre desetak godina penzionisan kao radnik Industrije alata, sve svoje vreme Risto je posvetio uzgoju cveća. Oko porodične kuće podigao je plastenike, a kaže da u proseku deset sati dnevno radi oko bilja. Dobar deo svog lepog izgleda Trebinje duguje upravo njemu, jer Risto Kukurić vredno održava brojne vrtove i zelene površine u gradu. Zahvaljujući najpoznatijem trebinjskom vrtlaru, ulica u kojoj stanuje porodica Kukurić dobila je zvaničan naziv Vrtlarska.
– Radni vek sam proveo u Industriji alata, a relativno kasno sam otkrio cveće. Treba ga voleti, a ono na najlepši način uzvraća tu ljubav, oplemenjuje i čoveka i njegov životni prostor. Svakog dana svoje cveće pozdravim sa „dobro jutro” i „laku noć”, porazgovaram sa njim. Šta je lepše od lepog cveta ili lepe žene? – kaže Risto.
U svojim plastenicima vredni cvećar postavio je zvučnike, pa cveću povremeno pušta muziku. Kaže da biljkama posebno „godi” klasika: Vivaldi, Betoven, ali i Pavarotijeve operske bravure.
– Cveću ću napraviti svojevrstan spomenik. Uređujem posebnu kuću za svoje biljke na kojoj ću napisati „Cveću hvala” – sa osmehom priča Risto Kukurić dok s ponosom pokazuje hiljade biljčica koje je uzgojio. One će još ovog proleća i leta ukrašavati trebinjske bašte, a za vrednog i predanog baštovana nema lepše nagrade od pohvalne reči i zadivljenog pogleda prolaznika.

Zemljotres ne sme biti tabu tema
Budva – Duž Crnogorskog primorja česta tema su zemljotresi. Povod je razorni potres u gradu L’Akvila u centralnoj Italiji, i podsećanje na 15. april kada se navršava 30 godina otkako je južni Jadran zadesio katastrofalni zemljotres, kada je poginula 101 osoba i uništen ogroman broj objekata, od Ulcinja do Igala i u zaleđu Primorja.
– To nikako ne sme biti tabu tema, niti priče o zemljotresima predstavljaju uznemiravanje građana kako se to, nažalost, čuje – kaže Dragor Radunović, penzioner koji je u više navrata, kao vojni specijalista, spasavao ljude iz ruševina od Slavonskog Broda, preko Skoplja i Banjaluke do Crnogorskog primorja. – Izvesno je da se radi o trusnom području i stručnjaci upozoravaju na moguće nove potrese. Stoga je edukacija veoma potrebna, počev od osnovne škole pa do fakulteta.
S ovim se slaže i profesor dr Branislav Glavatović, direktor Seizmološkog zavoda Crne Gore, stručnjak s velikim iskustvom u ovoj oblasti. Nije reč, kaže on, ni o kakvom „gledanju u pasulj”, prizivanju zemljotresa i širenju panike. Naprotiv.
– Kada se „čizma” trese, uvek postoji opasnost da i na našim prostorima zadrma. Ne možemo eksplicitno predvideti kada i gde će se to desiti, ali možemo očekivati zemljotrese manje ili veće jačine. Apenini i Dinaridi se približavaju jedni drugima i kao reakcija na pomeranje i sudaranje tektonskih ploča događaju se potresi. Hoće li to biti sutra, za deset ili sto godina nažalost ne može se predvideti. No, sa zemljotresima treba znati živeti, pričati i mališanima o tome kako rade Japanci ili Amerikanci, na primer.
Profesor Glavatović navodi primer „uzajamnog drmanja”. Posle zemljotresa 1979. na Crnogorskom primorju zatreslo je u rejonu Kopaonika (6,1 Rihterove skale), a u novembru u južnoj Italiji, kada je potres od 7,2 stepena po Rihteru odneo 3.000 života.
Da bi se sigurnije živelo i te kako mogu pomoći projektanti i građevinari. Danas, naime, postoje uslovi da se grade objekti koji će izdržati i jače potrese.
U Crnoj Gori, po rečima dr Srđana Jankovića, profesora na Građevinskom fakultetu u Podgorici, postoji više pravilnika, standarda i zakoni koji se bave seizmičkim rizikom. Doneti su posle zemljotresa iz 1979. i dosta su zastareli. U razvijenim zemljama ti se propisi menjaju svakih pet, šest godina i u njima se primenjuju nova saznanja u toj oblasti.
No, nažalost, ni postojeći propisi se ne poštuju u punoj meri, pa ima objekata koji počivaju na „tankim” nogama. Na Primorju se intenzivno gradilo poslednjih godina, a nije poštovan propis o visini i broju etaža, kao ni o nosećim stubovima i pločama.

Dobar je i bučni „Iljušin”, ako je pun turista
Od našeg stalnog dopisnika
Zagreb – Glavna turistička sezona je na pragu, a u Hrvatskoj već strepe hoće li zbog svetske ekonomske krize podbaciti, što bi značilo i opasno ugrožavanje celokupne nacionalne privrede koja sada direktno zavisi od turističke žetve. Država čini poslednje napore da pomogne turističkim privrednicima, pa je tako ovih dana usvojen i Akcioni plan pomoći toj privrednoj grani.
Među najzanimljivijim merama svakako je privremeno ukidanje viza (od 31. maja do 31. oktobra) za građane iz Rusije i Ukrajine, a razmatra se takva mogućnost i za Kineze i Indijce. Posle nedavnog javnog poziva – prvog takvog posle proteklog rata – građanima Srbije da svoj odmor usmere ka hrvatskim turističkim destinacijama – ovo je dodatni dokaz da Hrvatska spas za svoj turizam sada traži na do sada zapostavljanom istoku.
U tom smislu je odlučeno i da se tokom ovogodišnje turističke sezone dozvoli sletanje na hrvatske aerodrome ruskim putničkim avionima kojima to do sada nije dozvoljavano zbog važećih propisa o ograničavanju buke. Upravo se radi na izmeni pravilnika kako bi to bilo omogućeno već od 1. maja, a važiće kao i odluka o suspendovanju viza do kraja oktobra ove godine. Radi se uglavnom o putničkim avionima tipa „Iljušin” starije generacije, koji stvaraju veću buku nego što je to aktuelnim propisima dozvoljeno.
Među akcionim merama za pomoć turističkoj privredi je i nekoliko koje će hotelijerima smanjiti troškove poslovanja. Tako će se, na primer, za 35 odsto smanjiti tzv. spomenička renta, a ograničiće se i izdaci za televizijsku pretplatu (do sada se u punom iznosu plaćala za svaki TV prijemnik u hotelu, pa su neki već razmišljali da ih izbace iz upotrebe). Sa lokalnim vlastima dogovara se smanjivanje izdataka za komunalije, ali se i dalje najtvrdokornije drži PDV (u Hrvatskoj je jedinstven za sve u visini 22 odsto), u koji vlada još ne da da se dira. To će – kako se čuje – na red ipak doći, ali tek iduće godine.
Pojačavaju se i propagandne mere za privlačenje turista, a država u to namerava da uključi i sve ugledne pojedince iz javnog života. O tome ministar turizma Damir Bajs kaže:
„Zamolićemo naše sportiste, glumce i sve ostale uglednike iz javnog života da se uključe u turističke kampanje, jer smatramo da oni kao ambasadori turizma mogu puno doprineti stvaranju imidža Hrvatske kao poželjne destinacije”.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Viljnus zbog NATO samita kao tvrđava, sistemi Patriot usmereni ka Kaljiningradu
VILjNUS – NATO je pretvorio Viljnus, prestonicu Litvanije, u tvrđavu branjenu naprednim oružjem kako bi zaštitio američkog predsednika Džozefa Bajdena i druge lidere Alijanse na samitu sledeće nedelje, koji se održava 32 kilometra od litvanske granice sa ruskim saveznikom Belorusijom.
Više od 3.000 litvanskih vojnika brinuće o bezbednosti samita NATO-a u Viljnusu.
Šesnaest NATO saveznika poslalo je ukupno oko 1.000 vojnika da obezbeđuju dvodnevni samit 11. i 12. jula, koji se održava samo 151 km od same Rusije, prenosi Rojters.
 Mnogi od njih su poslali i napredne sisteme protivvazdušne odbrane koji nedostaju baltičkim državama.
„Bilo bi više nego neodgovorno da naše nebo bude nezaštićeno u trenutku kada Bajden i lideri 40 zemalja stižu“, rekao je predsednik Litvanije Gitanas Nauseda.
Nemačka je rasporedila 12 raketnih sistema Patriot, koji se koriste za presretanje balističkih i krstarećih raketa ili ratnih aviona.
Španija je dopremila sistem protivvazdušne odbrane NASAMS, Francuska šalje samohodne haubice Cezar, i uz Finsku i Dansku raspoređuje vojne avione u Litvaniji.
Ova zemlja je, uz Britaniju, isporučila sredstva protiv bespilotnih letelica.
Poljska i Nemačka su poslale snage za specijalne operacije pojačane helikopterima.
Drugi šalju opremu za borbu protiv bilo kakvih potencijalnih hemijskih, bioloških, radioloških i nuklearnih napada.
Litvanski predsednik vidi ove akcije saveznika kao potvrdu da je potrebno da NATO hitno uspostavi stalnu protivvazdušnu odbranu u baltičkim državama.
„Razmišljamo o tome šta će se desiti nakon završetka samita i radićemo sa saveznicima na stvaranju rotirajućih snaga za trajnu vazdušnu zaštitu“, rekao je on novinarima.
U selima pored beloruske granice, meštani su saopštili Rojtersu da se osećaju potpuno bezbedno, uprkos ponudi Minska da se tu nakon pobune smeste ruske plaćeničke trupe Vagner grupe i rusko nuklearno oružje.
Na aerodromu u Viljnusu, osam nemačkih raketnih bacača Patriot raspoređeno je sa cevima usmerenim u pravcu ruskog Kalinjingrada, a još dva prema Belorusiji.
„Znate gde se nalazite geografski i prilično dobro znate odakle pretnja dolazi. Litvanija je tražila od nas zaštitu samita, a takođe je NATO tražio pomoć od Nemačke. Ovo je naš odgovor“, rekao je potpukovnik Štefen Lib, komandant jedinice Patriota.
Litvanija je utrostručila jedinice pogranične straže na beloruskoj i ruskoj granici tokom leta, uz oficire iz Letonije i Poljske.
Dve zemlje su takođe poslale policiju da pomogne u patroliranju po Viljnusu.
Gradonačelnik Viljnusa je preporučio stanovnicima da odu na odmor van grada, ako žele da izbegnu gužve u saobraćaju, jer će veliki delovi centra prestonice biti zatvoreni tokom samita.
Kako javlja izveštač Tanjuga, deluje da su građani poslušali apel gradonačelnika, s obzirom na to da je na ulicama prisutan mali broj ljudi, policija patrolira i povremeno prolaze vozila pod njenom pratnjom.
Grad je okićen zastavama Litvanije, Ukrajine i NATO-a.

Zemljotres jačine 5,6 stepeni po Rihteru pogodio Tajvan
Zemljotres jačine 5,6 stepeni po Rihterovoj skali pogodio je danas Tajvan, saopštio je američki Geološki zavod.
Epicentar zemljotresa bio je 87 kilometara istočno od grada Hengčuna sa oko 31.200 stanovnika.
Do sada nema izveštaja o eventualnim žrtvama ili šteti.
Nije izdato upozorenje na cunami, preneo je Tas, prenosi Tanjug.

Petković: Svečlja kriminalizacijom Srba opravdava prisustvo parapolicije
Direktor Kancelarije za Kosovo i Metohiju Petar Petković ocenio je danas da je pokušaji ministra unutrašnjih poslova privremenih prištinskih institucija Dželjalja Svečlje da kriminalizuje Srbe sa severa KiM imaju za cilj da opravdaju, kako je naveo, protivpravno prisustvo parapolicijskih jedinica, „gde danonoćno terorišu srpski narod”.
„Lažni ministar, a pravi nasilnik i ekstremista Dželjalj Svećlja, zajedno sa njegovim okupacionim falangama preobučenim u odela Kosovske policije, jedini su kriminalci na severu Kosova i Metohije i tu nemaju šta da traže”, naveo je Petković u saopštenju. Poručio je da bi bilo najbolje da Svećlja „pođe od sebe i optužnice koja je godinama podignuta protiv njega zbog napada kamenicama na pripadnike tzv. Kosovske policije, ali i zbog prevrtanja vozila misije Euleks”.
Dodao je da bi Svećlja, umesto što „nezakonito da privodi Srbe navodnom poznanju pravde i prava”, trebalo prvo sam da prestane da beži od tog istog prava i pravde.
„Da li je sprovođenje reda i zakona to što je kukavički poslao svoje falange da duge cevi uperuju u sina predsednika Aleksandra Vučića zbog jedne majice? Da li je vladavina prava kada Kurtijevi specijalci pucaju u leđa Dragiši Galjku, Miljanu Deleviću, Milanu Jovanoviću, braći Stojanović iz Gotovuše? Ili, kada brutalno pretuku srpsku decu Daru i Kristijana”, zapitao je Petković. Naglasio je da „hibridni rat koji Svećlja kukavički vodi iz Prištine protiv svega srpskog i posebno severa Kosova i Metohije”, rezultirao time da „nema tog čestitog Srbina koji bi ni javno ni tajno pristao da bude alibi Svećlji u njegovoj bolesnoj opsesiji okupacije severa i proterivanja Srba sa Kosova i Metohije”.
„To mu nikada neće uspeti”, poručio je Petković. Svečlja je ranije danas u intervjuu portalu Košev rekao da nije protiv srpskog naroda, već, kako tvrdi â€žšovinističkih projekata Srbije i kriminalaca”.

U čemu je greška?
Dragana Kocić, novinar, i Timošenko Milosavljević, glavni i odgovorni urednik „Narodnih novina” iz Niša, prvostepenom presudom Opštinskog suda iz Niša kažnjeni su sa milion dinara. List je prošlog aprila objavio dva teksta povodom optužnice koju je Okružno javno tužilaštvo podnelo protiv majora Žarka Šurbatovića, bivšeg načelnika Vojne direkcije za imovinsko-pravne odnose u Nišu, i njegove supruge Gordane, a koja ga je teretila za više dela zloupotrebe službenog položaja. Šurbatović, koji je inače osuđen na zatvorsku, a njegova supruga na uslovnu kaznu, podneo je privatnu tužbu zbog povrede časti i ugleda protiv novinara koji su pisali o optužnici.
U čemu su to novinari pogrešili kada su zaradili ovako drastičnu kaznu? Odgovor nije baš najjasniji čak ni kažnjenim novinarima. Objašnjenje ne nudi ni presuda koju je potpisala sudija Jasmina Andrejević. U tom aktu, pored ostalog, stoji da „sadržina tekstova odstupa od sadržine optužnice”, da se Šurbatovići optužnicom terete „za potpuno drugačije radnje koje se u svojim elementima razlikuju od onoga što opisuju informacije sadržane u tekstovima”. U čemu su te bitne razlike, sud, međutim, ne navodi. Sudija je, osim toga, utvrdila i da se ni u jednoj tački optužnice ne navode naslovi „Taštinu kuću naplatio od vojske”, „Teroristi vratio kola” i „Vojska platila kuću Albancima”. Ovakva primedba u najmanju ruku je začuđujuća. Jer, za razliku od novina, optužnice se ispisuju pravničkim jezikom i po pravilu ne sadrže naslove, podnaslove, slike, ilustracije.
Tekstovi, a posebno naslovi, kaže sud, sačinjeni su tako da privuku pažnju čitalaca, povećaju dnevni tiraž novina i stvore „temu dana”, ne vodeći računa da li se na taj način vređaju dostojanstvo, čast i ugled. Ako su novinari već napravili previde kakve im presuda stavlja na dušu, zar sud nije bar mogao da precizira u čemu su pogrešili? Da li je u dnevnim novinama moguće objaviti kompletnu optužnicu na ko zna koliko strana, ili, kako je sud sugerisao, „integralni tekst u skraćenom vidu”, a izbeći zamke eventualnog sažimanja? U odmeravanju kazne sud se pozvao i na Zakon o javnom informisanju, članovi 3, 39, 80 i 81 koji se odnose na proveru informacija pre objavljivanja, solidarnu odgovornost novinara, urednika i pravnog lica u slučaju netačnih informacija i slično. Isti zakon, međutim, sadrži i neke druge odredbe koje u ovom slučaju nisu uzete u obzir. U tom aktu (članu 2) piše i da je „javno informisanje slobodno i u interesu javnosti”, kao i da niko ne sme, čak ni na posredan način, da ograničava slobodu javnog informisanja, a posebno ne zloupotrebom državnih ili privatnih ovlašćenja ili prava.
Ukoliko se prvostepena presuda ne preinači, „Narodne novine” će platiti ceh kakav po pravilu mimoilazi pojedine tabloide koji iz dana u dan krše etičke standarde, zasipaju čitaoce raznoraznim neistinama, uvredama, proizvoljnim optužbama i nekažnjeno objavljuju identitet i slike žrtava, čak i kad su u pitanju deca.

Duži odmor za pojedine srednjoškolce
Zvono za početak i kraj časa u razmaku od 45 minuta oglašava se uobičajeno gotovo u svim prestoničkim srednjim školama. Ali, zbog aktuelnog štrajka foruma ovih obrazovnih ustanova, profesori koji podržavaju protest predaju trideset minuta. Đacima je uglavnom dobrodošao produžen mali odmor. U nekoliko škola, među kojima je Peta beogradska gimnazija, svi časovi su skraćeni još od ponedeljka. Prosvetari traže isplatu jubilarnih nagrada za 2008. godinu, čija je ukupna vrednost sto miliona dinara, zahtevaju da se utvrdi datum kada će novac leći na račune škola. Sumnjaju da su te pare zloupotrebljene. Od Skupštine grada traže da im se dostavi izveštaj o novcu koji je prošle godine namenjen i utrošen za obrazovanje u Beogradu.
Više od 30 srednjih škola pridružilo se štrajku, navodi se u saopštenjima foruma, ali Vladimir Todić, gradski sekretar za obrazovanje, tvrdi da je taj broj dvostruko manji.
– Na osnovu izveštaja direktora i gradske prosvetne inspekcije, časovi su skraćeni u pet škola. U još deset, pojedini profesori predaju trideset minuta. Od devet hiljada zaposlenih, manje od pet odsto  protestuje – objasnio je Todić i dodao da je određivanje datuma isplate jubilarnih nagrada nezakonito.
Novac za priznanja za 2005, 2006. i 2007. godinu izdvojen je prošle godine. Preostala će biti uplaćena posle rebalansa gradskog budžeta. On navodi da je većina škola prihvatila odluku grada da jubilarne nagrade budu isplaćene do kraja školske (nastavne) godine.
Iz štrajkačkih foruma tvrde da se pozivu odazvalo više od hiljadu nastavnika i podsećaju da 1629 njihovih kolega očekuje novac koji im prema zakonu pripada. Miloradu Antiću, predsedniku Foruma srednjih stručnih škola, juče su se javljale i jadale kolege u štrajku. Rekli su da ih prosvetna inspekcija ne ostavlja na miru, traži spiskove štrajkača i pismene izjave da su dobrovoljno pristali na bunt foruma. Žale se i da njihovu borbu sabotiraju direktori i sekretari škola.
– Zaprećeno nam je da ukoliko budemo štrajkovali nećemo imati slobodne dane za vreme prolećnog raspusta – kaže Bora Vukčević, profesor u elektrotehničkoj školi „Nikola Tesla”.
Slobodan Sudar, profesor u Drugoj ekonomskoj, prepričava da su za njegove koleginice koje predaju 30 minuta određene zamene za ostalih 15 minuta do kraja časa. U tehničkoj školi „Kolubara” profesore opominju da su „odgovorni za nezakonito postupanje članova foruma”.
Dok se zaposleni u oblasti obrazovanja glože, srednjoškolci se raduju skraćenim časovima, produženim odmorima i predstojećem raspustu.
– Odgovaraju nam kraći časovi, ali ima đaka koji tek treba da dobiju ocene pa im nije svejedno što i za odgovaranje imaju manje vremena – kaže Aleksandar Stevanović, đak drugog razreda Pete beogradske gimnazije, dok Teodora Rajić, njegova drugarica iz klupe, dobacuje: „Ma niko se ne buni, prošlo je tromesečje.”

Vrlo dobar kvalitet hleba
Beograđani kupuju hleb koji je uglavnom odličnog i vrlo dobrog kvaliteta, pokazalo je uporedno ispitivanje i ocenjivanje kvaliteta ove osnovne namirnice koje je sproveo Pokret za zaštitu potrošača u saradnji sa privrednim komorama Beograda i Srbije. Ocenu ekstrakvalitet dobio je samo beli hleb „sava” Zemunske pekare, dok su druge vrste vekni koje kupuju stanovnici prestonice uglavnom vrlo dobrog i dobrog kvaliteta. Ispitivanjem je bilo obuhvaćeno 38 uzoraka hleba različitih proizvođača uzetih u gradskim prodavnicama, a laboratorijski nalazi zdravstvene bezbednosti i kvaliteta hleba urađeni su u Institutu za prehrambenu tehnologiju Poljoprivrednog fakulteta.
Odličan kvalitet ima 34,2 odsto, vrlo dobru ocenu dobilo je 42, a trojku 13,19 odsto uzoraka vekni. Stepen kiselosti, vlaga i procenat soli uglavnom su u skladu sa propisanim normama.
Rezultati su pokazali, kažu u Pokretu potrošača, da postoji pad kvaliteta hleba u odnosu na prošlu godinu kada je 29 odsto uzoraka ocenjeno kao ekstrakvalitetno, dok je sada samo jedna vrsta hleba dobilo najvišu ocenu.
Stručna komisija za ocenjivanje kvaliteta hleba privatnim pekarima najviše zamera to što ne vode dovoljno računa o održavanju higijene plehova za pečenje, i to što je hleb često nedopečen i neadekvatnog oblika. Oni su ocenili i da je povećana ponuda polubelog i crnog hleba na tržištu, što je kako kažu dobro, jer imaju bolje nutritivne karakteristike od belog.
U odnosu na prošlogodišnje istraživanje utvrđeno je da je povećana cena hleba. Beli hleb „sava” poskupeo je sa 33 na 38 dinara, a cena „šumadijskog hleba” povećana je sa 38 dinara na 43.

Konkurs za upis u vrtiće počinje u maju
Konkurs za prijem mališana u vrtiće biće raspisan u toku maja, najkasnije početkom juna. U svih 16 predškolskih ustanova trebalo bi da bude slobodno oko 7.500 mesta. Nadležni tek pripremaju spiskove i posle prvomajskih praznika podaci će biti dostupni zainteresovanim roditeljima. Ali, nove grupe će činiti uglavnom dečaci i devojčice koji se već nalaze na listama čekanja. Kako stvari stoje, mališani koji nisu zavedeni na ovim spiskovima, a i mnogi sa njih, ove godine neće boraviti u vrtićima jer mesta je manje u odnosu na interesovanje.
Kriterijume i način raspisivanja konkursa utvrdiće ustanove pojedinačno, ali će u svakom slučaju prednost imati deca oba zaposlena roditelja, samohranih staratelja, i mališani koji se upisuju u obdaništa na matičnoj opštini.
Ne postoji zakonski utvrđen rok za upis dece, ali se bliži kriterijumi utvrđuju Statutom ustanove, tvrdi Ljiljana Jovčić, sekretar Sekretarijata za dečju zaštitu.
– Upis će se obavljati i početkom juna, a ako bude slobodnih mesta, i tokom godine. Većina ustanova će na oglasnim tablama postaviti informacije o slobodnim mestima, vremenu upisa, potrebnoj dokumentaciji i kriterijumima po kojima će utvrđivati prioritet. Pojedine predškolske ustanove će raspisati konkurs jer se imena svih zainteresovanih roditelja ne nalaze na listama čekanja, a imaće viška slobodnih mesta – kaže Jovčićeva i ističe da će tačne podatke o upisu imati posle prvomajskih praznika.
U Predškolskoj ustanovi „Vračar”, nema slobodnih mesta u vrtićima pa, kako kaže Mirjana Skendžić, direktorka, neće se javno oglašavati.
– Lista čekanja je velika i samo nam može pomoći bar jedan novi objekt kako bi od septembra mogli da proširimo kapacitete.
Mališani prelaze iz mlađih odeljenja u starije, a ako i ostanu prazna mesta, ustupamo ih deci sa spiskova. Jedino će u jaslama biti od 50 do 60 slobodnih mesta – kaže Skendžićeva i dodaje da će posle prvomajskih praznika roditelji ipak moći da podnesu potrebnu dokumentaciju – izvod iz matične knjige rođenih, potvrdu sa posla i fotokopiju radne knjižice.
I Snežana Nešić, direktorka PU „Dečji dani” iz Starog grada, kaže da neće raspisivati konkurs, jer zbog dugih spiskova čekanja postoji veoma mala mogućnost upisa. Podatke u vezi sa konkursom i upisom mališana još obrađuju, pa će obaveštenja od 15. maja biti okačena na oglasnim tablama njihovih vrtića.
U istom poslu su i zaposleni u PU „Dr Sima Milošević” iz Zemuna. Staratelji koji imaju nameru da upišu svoje naslednike u ova obdaništa, početkom sledećeg meseca će moći da podnesu potrebna dokumenta. Do tada će znati, tvrdi direktorka Verica Trtica, koliko mališana će moći da boravi u njihovim školicama.
Situacija je najkomplikovanija na opštinama Palilula i Čukarica, gde mesta gotovo i da nema već godinama, a kako kažu direktori, potpunije podatke imaće tek sledeće nedelje.

Za prosjačenje regrutovani i trogodišnji romski mališani
Niš – Pripadnici niške policije prekinuli su još jedan krijumčarski lanac i sprečili prebacivanje mališana romske nacionalnosti iz Srbije u Crnu Goru, gde je trebalo da budu uključeni u lanac organizovanog prosjačenja. Uakciji koja je dobila naziv „Prosjak“ uhapšen je i pritvoren S. T. (38), iz Prćilovice, kod Aleksinca, za koga se osnovano sumnja da je izvršio krivično delo trgovine ljudima.
Kako je rečeno na konferenciji za novinare u niškoj Policijskoj upravi, S. T. je sa S. S. (50) iz Trstenika (za kojim je raspisana poternica) u dužem periodu u Srbiji za prosjačenje „regrutovao“ romske mališane, koje je potom ilegalno prebacivao na „rad“ u Podgoricu, Budvu i druga primorska mesta.
Lane u junu, rečeno je u niškoj policiji, organizatori krijumčarenja otkriveni su na crnogorskoj teritoriji. Tada su u jednom teretnom vozilu zatečeni sa tridesetak osoba, među kojima je bilo i petoro mališana uzrasta od dve do pet godina. Najveći deo prosjaka, a bilo je slučajeva da su cele porodice bile angažovane za ovaj „posao“, bio je poreklom sa niškog područja.
Organizatori krijumčarenja su tada samo prekršajno kažnjeni sa po 300 evra u Crnoj Gori, ali je pred novu turističku sezonu to bilo dovoljno da se na njih obrati posebna pažnja. Tako su 10. aprila i otkriveni u novom pokušaju krijumčarenja mališana romske nacionalnosti, među kojima su bili i A. R. (12), R. A. (9), A. G. (11), A. B. (11) i trogodišnji R. M.

Hauzmajstori prepunili Dom zdravlja
Ćuprija – Iako je sindikat „Nezavisnost“ Doma zdravlja u Ćupriji krajem marta Skupštini opštine uputio dopis kojim traži smenu v.d. direktora Zorana Milivojevića, kome je mandat istekao još decembra prošle godine, upravni odbor ove zdravstvene ustanove nije raspisao konkurs za izbor direktora. Sindikat traži njegovu smenu i zbog toga što smatra da on nema potrebne kvalifikacije za tu funkciju, jer je diplomirani pravnik, pa bi morao da ima završenu edukaciju iz menadžmenta u zdravstvu, a nema ni pet godina rada u zdravstvu. Sindikat mu zamera i što nije rešio problem viška zaposlenih, zbog čega je dug ove ustanove na ime neisplaćenih plata dostigao 14 miliona dinara.
– U Domu zdravlja ima oko 330 radnika, od kojih je 95 primio prethodni v. d. direktora Ljubomir Marić. Gotovo polovinu novoprimljenih čini nemedicinsko osoblje. Broj zaposlenih stolara, električara, baštovana i drugih je toliki da bismo mogli da otvorimo posebnu uslužnu firmu – navodi za „Politiku“ predsednik sindikata „Nezavisnost“ Zaim Sijarić i dodaje da su prema normativima jagodinske filijale Zavoda za zdravstveno osiguranje i pre pomenutog prijema imali 25 radnika viška.
(/slika2)Prema njegovim rečima, novoprimljeni radnici nemaju saglasnost komisije za racionalizaciju Ministarstva zdravlja na osnovu koje bi mogao da se napravi ugovor sa Republičkim zavodom za zdravstveno osiguranje.
– Budući da nemaju taj ugovor, njima se od 70 do 85 odsto plate isplaćuje od novca koji zaradi Dom zdravlja i od prodaje lekova. Zbog toga lekari ne mogu da odlaze na edukaciju, pacijenti su na gubitku, jer ne možemo da kupujemo opremu, a neretko se dešava i da se higijena u Domu zdravlja održava samo vodom, jer nema novca za hemijska sredstva za čišćenje – ističe naš sagovornik.
(/slika3)Pošto u vreme naše posete direktor Milivojević nije bio u Domu zdravlja, razgovarali smo sa njegovim pomoćnikom za medicinska pitanja dr Vlastimirom Mitrovićem.
– Tačno je da imamo višak zaposlenih. Sa Fondom nemamo ugovore za njih 94, koliko je primio prethodni v. d. direktora Ljubomir Marić. Ne znam koliki procenat od tog broja predstavlja nemedicinsko osoblje, ali znam da je protivzakonito što ne primaju punu platu, koja im se obezbeđuje od prihoda apoteke – kaže za naš list Mitrović.
Predsednica SO Ćuprija Ksenija Milošević potvrdila nam je da je Milivojeviću istekao mandat i rekla da je dopis sindikata prosledila pravnim službama od kojih očekuje da joj kažu koji je sledeći korak.
Predsednica UO Doma zdravlja dr Ubavka Radovanović rekla nam je da ne zna za dopis sindikata, da je na odmoru i da bez dokumentacije ne može ništa da nam kaže.

Umetnički povratak Nedeljka Dragića
Od našeg stalnog dopisnika
Zagreb, aprila – „Nemam ja neke velike planove. Želja mi je da još ovo života ugodno proživim, kako se to kaže umetničkim životom. Meni nije stalo do nekog velikog novca i slično. Dovoljno mi je da živim mirno – a tako sam živeo i pre, ali sam na žalost previše radio. Da apsurd bude veći, ja sam u kapitalizmu ostvario svoj san – da manje radim, a ugodno i skromno živim. Kod mene je sve obratno, nema pravila, moje su šeme protiv šema. Tamo u Nemačkoj, gde svi imaju šansu da zarade, ja sam shvatio šta je nerad!” – smeje se moj sagovornik Nedeljko Dragić, autor crtanih filmova svetskog glasa i vrsni karikaturista, jedan od najpoznatijeg „jezgra” i stvaralaca čuvene Zagrebačke škole crtanog filma čiju slavu je svetom proneo s oskarovcem Dušanom Vukotićem, Borivojem Dovnikovićem Bordom i Zlatkom Grgićem.
Dobitnik šezdesetak nagrada za svoje autorske filmove („Dnevnik” je uvršten među deset najboljih animiranih filmova svih vremena u svetu) i prvi filmski autor sa prostora Jugoslavije koga je Američka akademija primila za svog člana, Nedeljko Dragić se ovih dana nalazi u Zagrebu gde u „Zagreb filmu”, na poziv njegovog novog direktora Vinka Brešana, počinje da realizuje svoj veliki projekat od 365 kratkih filmova pod nazivom „Rudijev leksikon”.
Dugo ga nije bilo u kulturnom životu Hrvatske jer, predosećajući krvavi ratni rasplet a poučen sličnim ratnim traumama iz detinjstva u Slavoniji (rođen je 1936. u Paklenici kraj Novske) o kojima, inače, ne voli da priča, u leto 1991. godine napustio je Hrvatsku i, od tada, živi u Minhenu.
– Predosećao sam da dolazi rat. Kada sam nekima još 1990. rekao da će biti krvi do kolena, nisu mi verovali, pa su mi čak i zamerili – kaže mi o tome i kratko dodaje: –Pošto sam jedan već preživeo u detinjstvu, nisam hteo da „ponavljam gradivo”.
Otišao je u Minhen, tamo je odranije imao poznanike, ali je prevagnulo i to što nije daleko od Hrvatske, a i majka mu je bila sama u Slavonskom Brodu. Za posao od kojeg je nameravao da živi – izrada reklamnih filmova (za šta je „ispekao zanat” još davno u „Zagreb filmu”) – bolje bi mu bilo da je išao u Francusku, gde je to puno razvijenije i cenjenije, ali je iz spomenutih razloga odlučio ovako. Dragiću je, inače, svejedno gde je, jer uvek radi i crta, ne napušta ga njegova umetnička znatiželja, pa je tako bilo i u Minhenu.
– Pošto je Minhen lep grad, iskoristio sam da tek tamo shvatim šta je lepa priroda iako sam još kao dečak išao kod dede u Slavoniju. Ja brzo napravim poslove, uglavnom sam radio reklamne filmove, a to je rutina i u tome sam dosta vešt. Zatim uzmem bicikl, stavim blok i pribor za crtanje u torbu i provedem napolju ceo dan. Meni duša zapeva kad odem u te šume biciklom... – priča Dragić.
Tako je proteklih godina prošao sve kvartove Minhena, njegova predgrađa i šumovitu okolinu i svoj orman napunio stotinama crteža, o čemu mi kaže:
– Nikad nemam plan, na koju ću stranu odlučim kad krenem. Vozim i gledam, volim zabeležiti neke apsurdne situacije iz života. Uradio sam takvih crteža nekoliko stotina, uz svaki je tačan datum, ali nema teksta osim što je naznačena lokacija. Složio sam jednu knjigu od toga i nazvao je „Minhenski dnevnik”. Darko Glavan i Nenad Polimac verovatno će u Klovićevim dvorima napraviti izložbu pod tim nazivom.
S time će, kaže, sada stati, jer „to se može večno raditi, a ja volim to da radim”.
– Ja nemam kompjuter, ni mobitel, baš zato da živim što mirnije. Ne zvoni mi telefon po nedelju dana, tu i tamo me nazove neki prijatelj, a i kad me nazove nema me kod kuće.
(/slika2)Kada ga je, u nastojanju da ponovo oživi temeljito posrnuli „Zagreb film”, njegov novi direktor i uspešni reditelj Vinko Brešan pozvao da ponudi neki svoj projekat i ideje, Dragić se setio svog „pilot-projekta” koji je u slobodno vreme osmislio u Minhenu, još tamo polovinom devedesetih godina. Bio je to „Rudijev leksikon”, serijal od 365 kratkih filmova (do jedan i po minut), koji bi na televiziji išao svaki dan punih godinu dana. Napravio je pet probnih filmova, Brešan se oduševio i sada u Zagrebu razrađuju ovaj veliki projekt.
Glavni protagonista tog serijala je tzv. mali, obični čovek Rudi koji doživljava razne životne nedaće i apsurde po kojima je Dragić već bio poznat sa svojim čuvenim Tupkom (objavljivao ga nemački VAC u svojim novinama još sedamdesetih godina uz veliki uspeh kod čitalaca) i serijalom „Idu dani”.
– Nastojao sam da u tome ostane nešto od one naše Zagrebačke škole crtanog filma, da ne idem za aktuelnim trendovima u svetu kao što to drugi rade. U tim filmovima ima nešto od našeg sveta; način mišljenja, koji je pomalo apsurdan. U Minhenu me kolege zafrkavaju, kažu – pa to je više od aktuelne Volt Dizni produkcije, ko će to sve tamo napraviti! Ja mogu svakog mesecada jedan film na miru napravim, ali to je ukupno mnogo – 365! Mogu ja to i da ne doživim – smeje se Nedeljko Dragić, ali optimizam koji iz njega zrači govori da baš i ne veruje u to.
-----------------------------------------------------------
Vinko u knjizi
„Zagreb film” će uskoro objaviti DVD s najpoznatijim Dragićevim filmovima, a izdavačka kuća „Razlog” – koju vodi Mira Šuvar, supruga njegovog nekadašnjeg urednika u „Studentskom listu” Stipe Šuvara, objaviće knjigu kratkih stripova „Vinko u emigraciji”, koje je počeo da radi devedesetih godina. Stripovi su svojevrsni nastavak nekadašnjeg čuvenog „Tupka”, a govore o doživljajima glavnog junaka u emigraciji u Nemačkoj.

Na kraju – Šveđani
Pre dve godine, švedski Kulberg balet je, u „Sava centru”, zatvorio Beogradski festival igre, a isto će se, takođe na ovoj pozornici, desiti i večeras. Na završnicu festivala, šestog po redu, kompanija iz Stokholma, došla je sa dva plesna komada koreografa Johana Ingera – „Napuštena kuća” i „Ludak koji hoda”.
Na jučerašnjoj konferenciji za novinare, umetnički direktor festivala Aja Jung podsetila je da nam je ponovo u gostima jedna od vodećih kompanija u svetu kada je reč o savremenoj igri. Njen osnivač je Birgit Kulberg, istaknuto ime na švedskoj plesnoj sceni, a njen sin Mac Ek posebno je zaslužan za svetsku reputaciju kompanije. Do prošle godine na njenom čelu bio je upravo Johan Inger čije ćemo koreografije večeras gledati. Zanimljivo je da ih je izvorno radio za čuvenu holandsku kompaniju NDT, čiji je igrač nekad bio, a sada to, evo, igraju i njegovi Šveđani. Svoju „Napuštenu kuću” Inger je „gradio” na muziku našeg Feliksa Lajka, a na Ravelovu „Ludaka koji hoda”.
U Beograd je doputovala i direktorka kompanije Ana Grip koja je rekla:
– Čast nam je da smo drugi put pozvani na festival sa ovako impresivnim programom. Kulberg balet je na početku imao osam, a sada 18 igrača, iz 11 zemalja. Dosad nas je videla publika u više od 50 zemalja. Naš repertoar u znatnoj meri je vezan za tradiciju, ali kroz osobeno „čitanje” literarnih dela i baletske klasike. To je ponekad bila prava revolucija na plesnoj sceni. Ono što je u ovom času za nas najaktuelnije, osim novih projekata o kojima govorimo, jeste potraga za stalnim koreografom – koga smo nekad uvek imali, ali i za stalnom kućom koju nikad nismo imali, jer smo sve vreme bili putujući plesni teatar.
Recimo i da je Kulberg balet na turneji po „južnijim krajevima” Evrope. Pre Beograda imali su nastup u ljubljanskom Cankarjevom domu, a posle će... za Budimpeštu.
-----------------------------------------------------------
Dolazi nam i Miša Barišnjikov
(/slika2)Još nešto lepo moglo se čuti na jučerašnjoj konferencijiza novinare: prvi put dolazi u Srbiju velikan igre Mihail Miša Barišnjikov, sa partnerkom Anom Lagunom, suprugom pomenutog Maca Eka, Španjolkom koja je takođe jedna od najsjajnijih zvezda u istoriji Kulberg baleta. Ovo dvoje veterana sa uspehom se predstavljaju u svetu, a kod nas će zadovoljstvo da ih vidi imati publika u novosadskom Srpskom narodnom pozorištu, 16. i 17. maja. Njihov program, ukupno četiri koreografije, zove se „Tri sola i duet”, mada je reč, u stvari, o dva dueta. „Zabunu” je napravio Mac Ek, majstor da iznenadi publiku, koji je svoju koreografiju nazvao „Solo za dvoje”. U ovom programu je i njegovo „Mesto”, kao i „Valcer-fantazija” Alekseja Ratmanskog i „Godinama kasnije” Bendžamina Milpjea.
M. Š.

Slikarski ateljei ili učionice
U galeriji „Haos” u Beogradu tokom čitavog meseca potpisuje se peticija, svojevrsni apel kulturnoj javnosti da se očuvaju umetnički ateljei u Zadužbini Ilije M. Kolarca. Ateljei, kako ističe vlasnica Galerije Borka Božović, koji se nalaze na poslednjem spratu Zadužbine, postepeno se pretvaraju u učionice, što je već učinjeno sa ateljeom Bože Prodanovića. Apel su, do sada, potpisala u celosti odeljenja likovne i muzičke umetnosti SANU i brojne značajne ličnosti poput Čedomira Vasića, rektora Univerziteta umetnosti, Nikole Mirkova, direktora RTS, Ratka Božovića, sociologa, Irine Subotić, istoričarke umetnosti, Anđelke Bojović, slikarke, Ružice Sokić, Milene Dravić i Svetlane Cece Bojković, glumica, Miloša Šobajića i Kolje Milunovića, slikara, Đorđa Bobića, arhitekte…
U apelu se uprava Kolarčeve zadužbine moli „da poštuje volju svoga osnivača, Ilije M. Kolarca, koji je namenio velika finansijska sredstva da u reprezentativnoj zgradi na Studentskom trgu budu zastupljene razne umetničke discipline. U tom cilju su na poslednjem spratu njegove Zadužbine i sagrađeni prvi pravi slikarski ateljei u Beogradu u kojima su radili i remek-dela našeg modernog slikarstva stvarali Beta Vukanović, Zora Petrović, Petar Dobrović, Đorđe Popović, Nedeljko Gvozdenović, Božidar Prodanović, Ksenija Divjak i nedavno preminula Ljubica Cuca Sokić, akademik”. Takođe, navodi se i da se „te prostorije, namenjene likovnim umetnicima, postepeno pretvaraju u učionice i njihova osnovna namena se zaboravlja. Tako se još jedna tradicija naše kulture zanemaruje i obezvređuje, o čemu je govorila i u jednom od svojih poslednjih obraćanja javnosti akademik Cuca Sokić u ’Politici’ 2006…”
Iznenađena, pre svega, zato što joj se niko nije obratio pre nego što je počela da se potpisuje peticija, Olga Milutinović, direktorka Kolarčeve zadužbine, za „Politiku” je rado iznela svoj stav:
– Na poslednjem spratu Zadužbine ukupno ima četiri ateljea. U jednom je slikarka Beba Pavlović, drugi je pripadao preminulom Boži Prodanoviću, i dva ateljea su bila Cucina. Kad je Zuko Džumhur umro, Cuca Sokić je tražila od nas, uz dopis SANU, da joj ustupimo njegov atelje, pored jednog koji je već imala. Dva ateljea koja je koristila Ljubica Cuca Sokić nisu još ispražnjena.
Olga Milutinović navodi da namena tih ateljea pre rata nije bila da se privatizuju, i da u njima neko sedi trideset godina a da nije obavezan da u tom prostoru drži nastavu ili tečajeve.
– Ako pogledate arhivu, videćete da je Petar Dobrović pre rata tu držao večernji kurs. Postojale su aktivnosti zbog kojih su ti umetnici koristili ateljee. Zakupnina za ateljee je oko hiljadu do hiljadu i po dinara mesečno, i to nasred Studentskog trga – kaže naša sagovornica.
Na našu opasku da se priča da je atelje Bože Prodanovića pretvoren u učionicu, direktorka Kolarca kaže:
– Ne negiram da je taj prostor trenutno pretvoren u to, dok se čeka da se ostali ateljei isprazne. Kolarac nema bilo kakvu obavezu ostavioca da prostor da nekom na korišćenje kao atelje, već ga može dati na korišćenje kao atelje u smislu da se tu drže časovi, da se okupljaju studenti likovne i muzičke umetnosti. Vratićemo namenu ateljeima, ali to ne znači da ćemo dati nekom da tu stanuje kao što je to bio slučaj sa Ksenijom Divjak, ili da ga koristi ekskluzivno. Daćemo ateljee umetnicima, iako još o tome ni na odboru nismo razgovarali, da se u njima održavaju večernji tečajevi, da se okuplja mladež. To je prava želja Ilije Kolarca, on je to ostavio srpskom narodu a ne pojedincima.
Dalje Milutinovićeva naglašava:
– Vi znate kakva je finansijska kriza i u vašoj i u našoj kući, da li mi smemo, i možemo, da takav prostor izdamo za hiljadu dinara? Kolarac je zadužbina, po prirodi stvari samostalna ustanova koja poštuje volju ostavioca. Niti smo ometali niti tražili da se umetnici isele od 1962. godine; ja sam ovde već tri decenije, a oko dve se nalazim na čelu Zadužbine. A kad je reč o apelu, osnovni red je bio da se neko prvo obrati Kolarčevoj zadužbini, a ne da pravi peticiju po gradu iako ne zna šta Kolarac namerava. Zamislite da ja sad pravim peticiju šta će da radi vlasnica galerije „Haos” u svom prostoru? Taj apel nisam ni videla niti mi se neko obratio.
Olga Milutinović, potom, dodaje da o tome Upravni odbor ne može sada da raspravlja jer je ostalo još mnogo Cucinih stvari u ateljeima. Prvo je potrebno sve to raščistiti, tako da „ne možemo pre leta bilo šta da uradimo. Ali namera je, svakako, da se ateljei posvete likovnoj i muzičkoj umetnosti. Mi imamo veliki broj slikara, vajara, grafičara koji bi mogli da se smenjuju u tom prostoru, dobijaju ih na određeno vreme i drže tečajeve studentima”. Kako saznajemo, Kolarčeva zadužbina sedamdeset odsto prihoda sama obezbeđuje, oko 28 odsto izdvaja Grad Beograd, a ostalo dotira Republika.
-----------------------------------------------------------
Slobodnih ateljea nema
Kakva je procedura za dobijanje ateljea u Beogradu? Prvo se formira komisija u Skupštini grada od pet članova, dva iz Sekretarijata za kulturu, jedan iz Agencije za poslovni prostor, jedan iz ULUS-a i jedan iz ULUPUDS-a. Oni, potom, na osnovu spiska koje dostavljaju umetnička udruženja dodeljuju ateljee. Ove godine, komisija još nije formirana jer ULUPUDS nije delegirao svog člana. Inače, kako saznajemo od bivše predsednice nekadašnje gradske komisije Danijele Milinković, slobodnih ateljea u gradu nema, a ateljei se dodeljuju tek kada se dogodi da neki umetnik umre i kada se završi ostavinska rasprava. Naravno, tu postoji još jedan problem, a to je period kada su, ko zna na osnovu kojih prava, neki umetnici uspevali da otkupe ateljee i tako postanu vlasnici. Jer, eto, i to se nekad moglo.
-----------------------------------------------------------
Akt ili pritisak javnosti
Mileta Prodanović, slikar, čiji je otac Boža Prodanović imao atelje u Kolarčevoj zadužbini, kaže: „Smatram da ateljei ne treba da se nasleđuju, ali mislim da bi ti prostori trebalo da imaju i dalje istu namenu. Da posle odlaska umetnika taj prostor dobije neko drugi, mlađi. Ali, s druge strane, ne znam kakvi su zakonski okviri Zadužbine i mislim da je uprava Kolarca jedina nadležna da odredi namenu tih prostorija. Ukoliko u osnivačkom aktu postoji obaveza da u Zadužbini postoje ateljei, onda se to mora poštovati. Ako je samo reč o tradiciji, onda verujem da pritisak javnosti može da dovede druge umetnike u taj prostor.”

EPS ne odustaje od poskupljenja struje
Elektroprivreda Srbije ne odustaje od zahteva da električna energija do kraja godine poskupi osam odsto. Kada prođe prvi talas ekonomske krize, zbog koje Vlada Srbije nije korigovala cenu struje 1. aprila, može se očekivati da električna energija krajem godine poskupi osam odsto, izjavio je Dragomir Marković, generalni direktor EPS-a.
On kaže da je planirano da nacionalna elektroenergetska kompanija ove godine ostvari prihod u iznosu od 146 milijardi dinara. Međutim, zbog aprilskog odustajanja od povećanja cene kilovat-sata, u kasu će se sliti osam milijardi dinara manje.
– Zbog toga moramo da redukujemo planove za investicije, remonte i tekuće održavanje energetskih postrojenja. Napravićemo selekciju prioriteta i odrediti koji projekti treba da budu realizovani – kaže Marković.
Iako izveštaj o poslovanju za prošlu godinu nije završen, prema dosadašnjim proračunima EPS je 2008. godine zabeležio gubitak od 9,5 milijardi dinara. Manjak u kasi neće ići na teret građana, već će ga nadoknaditi EPS, uverava Marković.
Na jučerašnjem brifingu za novinare moglo se čuti da je nacrtom biznis-plana EPS-a predviđeno da za investicije do 2015. godine bude utrošeno devet milijardi evra. Od toga bi 3,5 milijardi bilo iz sredstava EPS-a dok bi ostatak stigao od kredita i stranih kompanija.
– Na tender za kupovinu 18 odsto akcija EPCG, osim EPS-a prijavile su se još četiri kompanije. Zainteresovani smo za ovaj posao, jer mislimo da je u to u interesu EPS-a i Srbije. Suština nije procenat učešća u vlasništvu, već činjenica da onaj ko pobedi na konkursu dobija ugovor o upravljanju elektroenergetskim sistemom Crne Gore – ističe Marković.
On napominje da otpuštanja radnika u uslovima krize neće biti, naročito ne bez adekvatnog socijalnog programa. U odnosu na slične elektroenergetske kompanije, Marković kaže da EPS ima „veliki višak zaposlenih”.
– Otpuštanje se najčešće vezuje za privatizaciju, ali to nije uvek tako. U Mađarskoj, koja je privatizovala deo svoje elektroprivrede, novi vlasnik nije otpustio nijednog radnika – rekao je Marković.
Ukupna potraživanja EPS-a zbog neplaćene električne energije iznose 49 milijardi dinara, od čega domaćinstva duguju 28 milijardi, a privreda 21 milijardu dinara. Zanimljivo je da gotovo polovina duga „otpada” na mali broj preduzeća i građana.
– Pojedinačno najveći dužnik među preduzećima je Rudarsko-topioničarski basen „Bor”, sa 4,6 milijardi dinara, slede Železnice Srbije sa 1,45 milijardi dinara i „Zorka energetika” sa 700 miliona dinara. EPS duguje 15 milijardi dinara, najviše Elektromreži Srbije za tranzit električne energije od elektrana do distribucija – rekao je Marković.
Na pitanje koliko je zbog krize smanjena naplata električne energije, Marković odgovara da je teško precizno odgovoriti. On je napomenuo da je u prvom kvartalu ove godine zabeležen pad naplate struje u odnosu na isti period prošle godine za tri odsto.
On tvrdi da je zbog dobre hidrološke situacije prošle godine uvezeno 628 gigavat-časova električne energije, što je tek 58 odsto planiranog i to po prosečnoj ceni od 65 evra po megavat-satu. Prošle godine EPS je izvezao 186 gigavat-sati i to po ceni od 84 evra za megavat-sat.
– Od početka godine EPS je izvezao oko 106 gigavat-časova električne energije, od čega u prva tri meseca 76 gigavat-sati po ceni od 52,16 evra, a u aprilu oko 30 gigavata po ceni od 40 evra – zaključio je Dragomir Marković.
D. Spalović 
--------------------------------------------
Platu još nisam dobio
Direktor EPS-a kaže da od kada je postavljen na to mesto nije dobio nijednu platu i da ne zna koliko je predviđeno da prima mesečno.
– U novinama sam čitao da mi je plata viša od 300.000 dinara, pa su mi smanjili dohodak na oko 180.000 dinara. Ne znam koliko ću dobiti, ali ako to bude javnost interesovalo, obavestiću je – rekao je Marković.
-------------------------------------------
Kapacitet za reforme
Da bi EPS bio uspešan kao recimo ČEZ, potrebno je da protera politiku iz preduzeća. Marković smatra da, za sada, još nema spremnosti da se s tim procesom započne. Kao prvi korak, biće uskoro raspisan konkurs za neke rukovodeće kadrove u EPS-u, dok je za direktora za ljudske resurse u Direkciji EPS-a već otvoren.
– To je dugotrajan proces i najteže ga je pokrenuti. Postoji još jedna kategorija, a to je kapacitet za promene. On je kod nas relativno nizak, jer smo kao sistem prilično inertni, teško nas je pokrenuti, mada nas je teško i uništiti. ČEZ je sa promenama počeo 1990. godine, da bi postao ime tek posle 2000. godine – ističe Marković.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Viljnus zbog NATO samita kao tvrđava, sistemi Patriot usmereni ka Kaljiningradu
VILjNUS – NATO je pretvorio Viljnus, prestonicu Litvanije, u tvrđavu branjenu naprednim oružjem kako bi zaštitio američkog predsednika Džozefa Bajdena i druge lidere Alijanse na samitu sledeće nedelje, koji se održava 32 kilometra od litvanske granice sa ruskim saveznikom Belorusijom.
Više od 3.000 litvanskih vojnika brinuće o bezbednosti samita NATO-a u Viljnusu.
Šesnaest NATO saveznika poslalo je ukupno oko 1.000 vojnika da obezbeđuju dvodnevni samit 11. i 12. jula, koji se održava samo 151 km od same Rusije, prenosi Rojters.
 Mnogi od njih su poslali i napredne sisteme protivvazdušne odbrane koji nedostaju baltičkim državama.
„Bilo bi više nego neodgovorno da naše nebo bude nezaštićeno u trenutku kada Bajden i lideri 40 zemalja stižu“, rekao je predsednik Litvanije Gitanas Nauseda.
Nemačka je rasporedila 12 raketnih sistema Patriot, koji se koriste za presretanje balističkih i krstarećih raketa ili ratnih aviona.
Španija je dopremila sistem protivvazdušne odbrane NASAMS, Francuska šalje samohodne haubice Cezar, i uz Finsku i Dansku raspoređuje vojne avione u Litvaniji.
Ova zemlja je, uz Britaniju, isporučila sredstva protiv bespilotnih letelica.
Poljska i Nemačka su poslale snage za specijalne operacije pojačane helikopterima.
Drugi šalju opremu za borbu protiv bilo kakvih potencijalnih hemijskih, bioloških, radioloških i nuklearnih napada.
Litvanski predsednik vidi ove akcije saveznika kao potvrdu da je potrebno da NATO hitno uspostavi stalnu protivvazdušnu odbranu u baltičkim državama.
„Razmišljamo o tome šta će se desiti nakon završetka samita i radićemo sa saveznicima na stvaranju rotirajućih snaga za trajnu vazdušnu zaštitu“, rekao je on novinarima.
U selima pored beloruske granice, meštani su saopštili Rojtersu da se osećaju potpuno bezbedno, uprkos ponudi Minska da se tu nakon pobune smeste ruske plaćeničke trupe Vagner grupe i rusko nuklearno oružje.
Na aerodromu u Viljnusu, osam nemačkih raketnih bacača Patriot raspoređeno je sa cevima usmerenim u pravcu ruskog Kalinjingrada, a još dva prema Belorusiji.
„Znate gde se nalazite geografski i prilično dobro znate odakle pretnja dolazi. Litvanija je tražila od nas zaštitu samita, a takođe je NATO tražio pomoć od Nemačke. Ovo je naš odgovor“, rekao je potpukovnik Štefen Lib, komandant jedinice Patriota.
Litvanija je utrostručila jedinice pogranične straže na beloruskoj i ruskoj granici tokom leta, uz oficire iz Letonije i Poljske.
Dve zemlje su takođe poslale policiju da pomogne u patroliranju po Viljnusu.
Gradonačelnik Viljnusa je preporučio stanovnicima da odu na odmor van grada, ako žele da izbegnu gužve u saobraćaju, jer će veliki delovi centra prestonice biti zatvoreni tokom samita.
Kako javlja izveštač Tanjuga, deluje da su građani poslušali apel gradonačelnika, s obzirom na to da je na ulicama prisutan mali broj ljudi, policija patrolira i povremeno prolaze vozila pod njenom pratnjom.
Grad je okićen zastavama Litvanije, Ukrajine i NATO-a.

Zemljotres jačine 5,6 stepeni po Rihteru pogodio Tajvan
Zemljotres jačine 5,6 stepeni po Rihterovoj skali pogodio je danas Tajvan, saopštio je američki Geološki zavod.
Epicentar zemljotresa bio je 87 kilometara istočno od grada Hengčuna sa oko 31.200 stanovnika.
Do sada nema izveštaja o eventualnim žrtvama ili šteti.
Nije izdato upozorenje na cunami, preneo je Tas, prenosi Tanjug.

Petković: Svečlja kriminalizacijom Srba opravdava prisustvo parapolicije
Direktor Kancelarije za Kosovo i Metohiju Petar Petković ocenio je danas da je pokušaji ministra unutrašnjih poslova privremenih prištinskih institucija Dželjalja Svečlje da kriminalizuje Srbe sa severa KiM imaju za cilj da opravdaju, kako je naveo, protivpravno prisustvo parapolicijskih jedinica, „gde danonoćno terorišu srpski narod”.
„Lažni ministar, a pravi nasilnik i ekstremista Dželjalj Svećlja, zajedno sa njegovim okupacionim falangama preobučenim u odela Kosovske policije, jedini su kriminalci na severu Kosova i Metohije i tu nemaju šta da traže”, naveo je Petković u saopštenju. Poručio je da bi bilo najbolje da Svećlja „pođe od sebe i optužnice koja je godinama podignuta protiv njega zbog napada kamenicama na pripadnike tzv. Kosovske policije, ali i zbog prevrtanja vozila misije Euleks”.
Dodao je da bi Svećlja, umesto što „nezakonito da privodi Srbe navodnom poznanju pravde i prava”, trebalo prvo sam da prestane da beži od tog istog prava i pravde.
„Da li je sprovođenje reda i zakona to što je kukavički poslao svoje falange da duge cevi uperuju u sina predsednika Aleksandra Vučića zbog jedne majice? Da li je vladavina prava kada Kurtijevi specijalci pucaju u leđa Dragiši Galjku, Miljanu Deleviću, Milanu Jovanoviću, braći Stojanović iz Gotovuše? Ili, kada brutalno pretuku srpsku decu Daru i Kristijana”, zapitao je Petković. Naglasio je da „hibridni rat koji Svećlja kukavički vodi iz Prištine protiv svega srpskog i posebno severa Kosova i Metohije”, rezultirao time da „nema tog čestitog Srbina koji bi ni javno ni tajno pristao da bude alibi Svećlji u njegovoj bolesnoj opsesiji okupacije severa i proterivanja Srba sa Kosova i Metohije”.
„To mu nikada neće uspeti”, poručio je Petković. Svečlja je ranije danas u intervjuu portalu Košev rekao da nije protiv srpskog naroda, već, kako tvrdi â€žšovinističkih projekata Srbije i kriminalaca”.

„Droga Kolinska” ne otpušta radnike
Proizvodnja u „Soko Štarku”, „Grand kafi” i „Palanačkom kiseljaku”, koji su u vlasništvu slovenačke kompanije „Droga Kolinska”, od početka godine neznatno je opala. Uprkos tome, neće biti otpuštanja radnika, tvrdi za „Politiku” Slobodan Vučićević, predsednik uprave „Droge Kolinske” u čijem sastavu posluju tri navedene srpske fabrike. Vučićević tvrdi da se finansijske teškoće u koje je upao slovenački holding „Istrabenc”, u okviru koga posluje i „Droga Kolinska”, neće odraziti na poslovanje u Srbiji.
– Nema razloga za zabrinutost jer je „Droga Kolinska” samostalna kompanija u odnosu na „Istrabenc” i trenutno ima dobre poslovne rezultate – ističe Vučićević.
Krajem prošle nedelje „Istrabenc”, koji kreditorima duguje oko 930 miliona evra, proglasio je da je nesolventan, jer nije uspeo da sa kreditorima i tri najveća akcionara postigne dogovor o izlasku iz krize. Vučićević, međutim, naglašava da se intenzivno traži rešenje za restrukturisanje ovog holdinga.
– Nezavisno od događaja u „Istrabencu”, „Droga Kolinska” je, kao i svi, pod uticajem svetske ekonomske krize, i ako se ona bude produbljivala, možda ćemo morati da napravimo određene korekcije u poslovanju – kaže Vučićević.
On dodaje i da bi do eventualnog smanjenja broja zaposlenih u firmama koje „Istrabenc”, odnosno „Droga Kolinska” poseduje u Srbiji, moglo da dođe samo ako dinar bude nastavio znatno da deprecira, kao i ako kupovna moć stanovništva nastavi da pada.
– To zasad nije slučaj, jer srpske firme u vlasništvu „Droge Kolinske” spadaju u prehrambenu industriju, a nju je ekonomska kriza najmanje pogodila. Daleko od toga da je situacija kod nas sjajna, ali barem nismo izgubili tržišta. Srećom, izvoz naše robe, koja se naplaćuje u evrima, količinski je stabilan, tako da u tom segmentu poslovanja ne osećamo devalvaciju dinara – objašnjava Vučićević, dodajući da je, s druge strane, tražnja na domaćem tržištu opala, pa su tako „Soko Štark”, „Grand kafa” i „Palanački kiseljak”, umesto očekivanog rasta, ove godine zabeležili pad prodaje od nekoliko procenata.

Matiću poklonjeno zemljište za šoping-mol
Parcelu od 5,6 hektara na kojoj je sagradio šoping-centar „Ušće“ i na kojoj planira da sagradi još jednu poslovnu palatu, „MPC propertis” je dobio za 10 miliona maraka kupovinom poslovne zgrade Ušće, urušene za vreme bombardovanja. Po ugovoru iz 2002. godine između Savezne direkcije za imovinu i „Juropijan konstrakšna” vlasnik bivše zgrade Centralnog komiteta ima pravo korišćenja zemljišta pod tom zgradom i okolnog zemljišta koje služi redovnoj upotrebi objekta. Savezna direkcija za imovinu je, faktički, konzorcijumu „Juropijan konstrakšn” od koga je „MPC propertis” Petra Matića kasnije otkupio poslovnu zgradu poklonila zemljište.
Na osnovu navedenog ugovora i saglasnosti Republičke direkcije za imovinu Republike Srbije, „Juropijan konstrakšn” se uknjižio na kupljeni objekat i na susedno zemljište.
Skupština grada Beograda saopštava da ona ni na koji način nije učestvovala u dodeli placa za izgradnju šoping-mola, jer se radi o izgrađenom građevinskom zemljištu i pravu korišćenja zemljišta stečenog kupovinom od Savezne Republike Jugoslavije.
Direkciji za građevinsko zemljište, kako je „Politici” rečeno u tom gradskom preduzeću, uplaćeno je samo 1,8 milijardi dinara naknada za uređenje zemljišta, i to za 75.000 kvadrata, umesto za 130.000 kvadrata kolika je stvarna površina ovog tržnog centra. Inače, planom detaljne regulacije iz 2004. bila je predviđena izgradnja tržnog centra od 120.000 kvadrata, a na zahtev investitora plan je promenjen, između ostalog zbog povećanja kvadrature na 130.000.
Savezna direkcija za imovinu, koja je prodala urušenu zgradu Centralnog komiteta, ugašena je 2004. godine pre razlaza Srbije i Crne Gore. Republička direkcija za imovinu nije njen pravni sledbenik, već naslednik samo nekih nepokretnosti, rekao je za „Politiku” Srboljub Panić, zamenik direktora Republičke direkcije za imovinu, pre nego što je Skupština grada poslala saopštenje u kojem navodi da se MPC uknjižio uz saglasnost Republičke direkcije za imovinu. Poslove Savezne direkcije za imovinu je preuzeo generalni sekretarijat savezne vlade, te se i ne može proveriti kada je „MPC propertis” dobio na poklon pet hektara na skupoj i atraktivnoj lokaciji.
Savezna direkcija za imovinu je 2001. prodala zgradu „Ušće” konzorcijumu MPC, MK komerc, „Internešenel partners” iz Londona i „Intertrejd LTD” sa Devičanskih ostrva. Posle toga, ova četiri preduzeća su osnovala konzorcijum „Juropijan konstrakšn”. Miodrag Kostić, vlasnik „MK komerca”, 2003. godine prodao je svoj četvrtinski deo konzorcijumu slovenačkih preduzeća, na čijem čelu je bio slovenački magnat Mirko Tuš. Zbog prodaje zgrade bivšeg Centralnog komiteta po neverovatno niskoj ceni, tadašnji direktor Savezne direkcije za imovinu Jovan Ranković je podneo ostavku.

Država preko dugova „kupuje” preduzeća
Na sutrašnjoj sednici vlade pred ministrima će se naći dokument koji bi trebalo da pomogne raspetljavanju vrzinog dužničkog kola u koje su se poslednjih nekoliko meseci upleli učesnici u srpskoj privredi. Prema rečima Nebojše Ćirića, državnog sekretara u Ministarstvu ekonomije i regionalnog razvoja, odlukom o sprovođenju takozvane konverzije, odnosno prebijanju dugova privatizovanih i državnih preduzeća trebalo bi narasle dugove pretvoriti u kapital.
– To praktično znači da će država ući u vlasničku strukturu privatizovanih i državnih preduzeća i tako im omogućiti da prežive posledice nelikvidnosti nastale usled svetske finansijske krize. Na ovaj način mi brišemo te obaveze, dugovi postaju deo kapitala i preduzeća mogu da nastave neometano da rade i da žive – objašnjava Ćirić i dodaje da već od ponedeljka očekuje zahteve predstavnika preduzeća za konverziju dugova.
Prema njegovim rečima, kad ova odluka „prođe” vladu osnovaće se međuresorska radna grupa, koju će činiti predstavnici ministarstava ekonomije, finansija, rada i socijalne politike, ali i nadležnih iz Poreske uprave, Agencije za privatizaciju, Fonda penzionog i invalidskog osiguranja i Republičkog zavoda za zdravstveno osiguranje.
– U ovoj grupi naći će se i predstavnici državnih preduzeća. Na primer, ako neka privatna firma ima dug prema „Srbijagasu”, logično je da će učešće u odlučivanju uzeti i predstavnik tog preduzeća. Predviđeno je da inicijativa za konverziju dugovanja dođe od preduzeća i bitno je reći da je sve zasnovano na principu dobrovoljnosti, što znači da preduzeća koja smatraju da mogu uredno da servisiraju svoje dugove ne moraju da traže državnu pomoć. S druge strane, to ne znači da će na svaki zahtev za konverziju radna grupa dati pozitivan odgovor – objašnjava Ćirić i dodaje da će stručnjaci analizirati pojedinačne slučajeve, po zahtevu preduzeća, a zatim vladi dati svoje pozitivno ili negativno mišljenje.
To će se, ističe, obavljati preko Ministarstva ekonomije, posle čega će se vlada izjašnjavati o svakom preduzeću pojedinačno. Naš sagovornik napominje da je reč o privremenoj meri i da je predviđena jasna strategija izlaska.
– Kad za to dođe trenutak, država će svoje vlasništvo prodati postojećim vlasnicima ili nekom trećem na berzi. I to po tržišnim uslovima – ističe on.
Kao primer konverzije dugova, Ćirić navodi Srpsku fabriku stakla „Paraćin”, koja je privatizovana 2007. godine i gde je prve godine investirano sedam miliona evra.
– Oni su nam se obratili, jer jednostavno više nisu mogli da izmiruju obaveze prema „Srbijagasu”. Njihova dugovanja su procenjena na 2,7 milijardi dinara i tu će sada „Srbijagas” biti većinski vlasnik. Na taj način će preduzeće moći da radi i za godinu, dve država će imati mogućnost da vlasniku proda taj kapital. Kada je reč o državnim preduzećima, primer je Metanolsko-sirćetni kompleks „Kikinda” koji takođe ima velike obaveze prema državi. Naravno, postoji mogućnost da država bude i većinski i manjinski vlasnik, zavisi od iznosa obaveza. Važno je da preduzeća prežive i nastave da rade – smatra Ćirić.
On podseća da je problem nastao zbog efekata svetske finansijske krize, zbog čega mnoga preduzeća imaju problem sa likvidnošću što prati i rezervisanost banaka da finansiraju njihove aktivnosti.
Ipak, ovaj predlog ne raspetljava dužničko kolo u potpunosti, već samo u onom delu koji se tiče dugovanja preduzećima prema državi. Tu je situacija daleko komplikovanija, jer velike firme moraju da vrate kredite pozajmljene u inostranstvu, pa su onda primorane da, s druge strane, duguju svojim dobavljačima u zemlji. Onda dobavljači duguju državi i drugim preduzećima, a država opet duguje njima. Takođe, ovdašnji trgovci kasne sa isplatom miliona evra pojedinim preduzećima-dobavljačima.
Prema zvaničnim podacima, prošle godine je sa ekonomske scene nestalo 2.016 preduzeća, a istovremeno su blokirani računi bezmalo 60.000 firmi koje duguju 220 milijardi dinara.
Na pitanje kako država planira da reši ovaj problem, državni sekretar odgovara:
– Ulažu se napori da država počne redovno da servisira svoje obaveze. To će velikim delom biti završeno rebalansom budžeta. U maju će, na primer, biti rešeno pitanje oko 200 miliona evra koje „Srbijaput” duguje putarima. Ta pozajmica će biti vraćena kroz kredit – objašnjava on i dodaje da je nemoguće napraviti precizan presek dugovanja, jer se te obaveze zbog kamata akumuliraju i danas. Okvirno, Ćirić navodi da cela privreda, dakle ne samo privatizovana preduzeća, na ime PDV-a, akciza i carina državi duguje 230 milijardi dinara.
A na kritike pojedinih stručnjaka da konverzija ne rešava problem likvidnosti u privredi, jer realnog novca i dalje neće biti, Ćirić odgovara:
– Kada imate dužničke obaveze, vodite ih u bilansima i one utiču na ukupan finansijski rezultat preduzeća. Ako te obaveze ne možete da izvršavate, pripisuje vam se kamata i zbog toga su računi preduzeća blokirani. To za sobom povlači i to da preduzeća ne mogu da učestvuju na tenderima, niti da uzmu kredit od banaka. Ako ništa drugo, bar će firme imati bolji bilans. Na kraju bi, možda, neka od njih otišla i u stečaj. Konverzijom sve to izbegavamo i omogućavamo preduzećima da prežive – zaključuje Đirić.

Skrojen novi budžet
Država će ove godine umesto 698,7 milijardi dinara prihodovati oko 650 milijardi dinara, a moći će da potroši oko 720 umesto 748,7 milijardi dinara kako je bilo predviđeno prvobitnim budžetom. Dok će i prihodi i rashodi biti manji, manjak u državnoj kasi, uz saglasnost MMF-a, biće povećan sa 49,9 na oko 70 milijardi dinara, saznaje „Politika” u Ministarstvu finansija.
Inače, ove brojke juče kasno popodne zapakovane su u predlog nacrta rebalansa budžeta o kome će se danas izjasniti vladini odbori, a koji bi, ako ne bude krupnijih promena, kao takav vlada trebalo da usvoji na sutrašnjoj redovnoj sednici. Budžetski deficit pokriće se, kako je i najavljeno, nepotrošenim prihodima od privatizacije, očekivanim kreditom Svetske banke od oko 300 miliona dolara, sredstvima (oko 100 miliona evra) iz IPA pretpristupnih fondova koji će biti tranformisani u budžetsku podršku, izdavanjem državnih obveznica na tržištu hartija od vrednosti i manjim komercijalnim zaduživanjima, objašnjavaju u Ministarstvu finansija.
Rebalans budžeta sa ovakvim okvirnim brojkama, kažu naši izvori, rezultat je dogovora sa MMF-om i prošle nedelje najavljenih mera štednje o kojima je postignuta saglasnost vladajuće koalicije: stezanje kaiša administracije i ušteda uglavnom na takozvanim diskrecionim rashodima za koje ne postoji zakonska obaveza (projekti, usluge, kupovina opreme, investicioni radovi za potrebe državnih organa…).
Istovremeno, budžetska rupa koja bi da nije rebalansa do kraja godine zbog smanjenih prihoda bila produbljena na 190 milijardi dinara, biće smanjena na 70 milijardi dinara i, kako je najavljeno, povećanjem akciza na benzin i poreza na „krupnu” imovinu, uvođenjem privremenih taksa i naknada, sredstvima od preregistracije vozila sa stranim tablicama… Ali, ne i povećanjem poreza na dodatu vrednost. I ono malo dileme da li će ovaj porez biti povećan – više nema: konstrukcija je zatvorena bez povećanja stopa PDV- a, kažu u Ministarstvu finansija.

Saslušana sedmočlana grupa zbog ubistva policajca
Novi Sad – Juče je u Okružnom sudu u Novom Sadu završeno saslušanje, započeto prekjuče po podne, članova kriminalne grupe pri čijem je hapšenju na autoputu Novi Sad – Beograd, nedaleko od Novog Sada, u subotu po podne, teško ranjen saobraćajni policajac Vladimir Grandić (31) iz Novog Sada. Nedugo zatim on je podlegao povredama.
Kako „Politika” saznaje, dežurni istražni sudija Borislav Miglinski saslušao je sedam osoba. Prvo četvoricu, Zorana Jovanovića (1979) iz Valjeva, Nenada Mitića (1982) iz Kaluđerice, Aleksandra Majmunovića (1985) iz Beograda i Danijela Tomića (1990) iz Koceljeva. Prema dosadašnjem toku istrage utvrđeno je da je na Grandića pucao upravo najmlađi član ove grupe Danijel Tomić. Sva četvorica nalazila su se u automobilu bez registarskih oznaka kojima su pokušali da pobegnu pred policijskom poterom nakon pljačke jedne zrenjaninske zlatare u 12.30 časova. Pri tome ih je na autoputu zaustavio policajac Grandić koga su smrtno ranili, nakon čega su uhapšeni.
Pod sumnjom da su umešani u ovaj slučaj, uhapšene su još tri osobe Slavko Ristić (1981) iz Valjeva, Ivan Nikolić (1973) iz Brčkog (Bosna i Hercegovina) i ranije suspendovani beogradski policajac Vladimir Vojinović (1984) iz Lazarevca.
Kako je juče saopšteno u Okružnom sudu, svi oni se sumnjiče da su 10. aprila izvršili krivično delo razbojništva na području Zrenjanina i Požarevca, a Danijel Tomić i za izvršenje krivičnog dela ubistva, dok se Nenad Mitić sumnjiči i za podstrekavanje na izvršenje krivičnog dela ubistva. U Okružnom sudu, takođe, preciziraju da su Nenad Mitić i Zoran Jovanović osumnjičeni i za napad na službeno lice u obavljanju službene dužnosti. Istovremeno, za nedozvoljeno držanje oružja i eksplozivnih materija sumnjiče se Slavko Ristić i Danijel Tomić.
Nezvanično saznajemo da osumnjičeni, uglavnom, nisu priznali optužbe koje su im krivičnom prijavom stavljene na teret, izuzev onih za koje postoje materijalni dokazi. Kako je za „Politiku” izjavila portparol Okružnog suda Sofija Čolić, svim osumnjičenima je posle saslušanja odlukom istražnog sudije određen pritvor u trajanju do 30 dana.
Govoreći u Novom Sadu, na komemorativnom skupu uoči sahrane policajca Grandića, ministar unutrašnjih poslova Ivica Dačić je izjavio da, prema poslednjim podacima iz istrage, sve ukazuje da je pištolj kojim je ubijen policajac Vladimir Grandić, pripadao ljudima koji su uhapšeni u poslednjih nekoliko dana kao članovi „valjevske grupe”.
S. Živković
---------------------------------------------------
Ko je Danijel Tomić
Osumnjičeni za ubistvo policajca Vladimira Grandića, najmlađi član grupe, poznat je u kriminalnim krugovima kao „krimos sa pelenama”, jer je prvu krivičnu prijavu protiv njega policija podnela još u 12. godini. Kako nezvanično saznajemo, do sada je protiv njega podneto oko 30 krivičnih prijava.
Poznat je šabačkoj policiji po sitnim pljačkama – uglavnom otimanju dnevnog pazara iz trgovinskih objekata na području opštine Koceljeva. Posle prvog braka, njegova majka Dragoslava Popović (41) se preudala nastavila da radi kao konobarica u ovom mestu. Danijel je završio samo osnovnu školu, a dok se nije otisnuo u vode kriminala jedno vreme je postavljao keramičke pločice. Pre četiri meseca, takođe zbog sumnje da je počinio pljačku prodavnice, pripadnici Policijske uprave u Šapcu uhapsili su ga i predali kolegama u mesno nadležnoj opštini Ub. Policija u ovoj opštini podnela je prošle godine protiv Tomića 11 krivičnih prijava, posle čega je dospeo u pritvor u Padinskoj Skeli. Odatle je uspeo da pobegne i počini najteže krivično delo. Do sada je protiv njega podneto najviše prijava zbog takozvanih imovinskih krivičnih dela u više gradova Srbije. Družio se sa starijim i iskusnijim kriminalcima s kojima je i išao u pljačkaške pohode i delio plen.
M. M. – S. Ž.

BANKARSKI RAJ
Banke u Srbije godinama naplaćaju najveće kamatne marže, a da pri tome plaćaju najniži efektivni porez na dobit u Evropi. Takva kamatna politika je ogroman teret za građane i privredu. Istovremeno, porez na dobit bankarskog sektora zanemariv je doprinos budžetu Srbije.
Dok sukamatne stope svetskih valuta u stalnom padu i nalaze se na najnižem nivou u poslednjih nekoliko decenija, u Srbiji je trend suprotan. Kada svetske kamatne stope padaju, srpske banke podižu svoje marže i time nadoknađuju pad baznih (libor, euribor) stopa. Domaći dužnik je uvek na gubitku.
Kamatne stope u Srbiji su u proseku bar dvostruko veće od onih u Hrvatskoj ili Mađarskoj, na primer. Prema poslednjim raspoloživim podacima, prosečna kamatna stopa dostigla je nivo od spektakularnih 21 odsto godišnje. Prosečna kamatna stopa nakratkoročne kredite stanovništvu porasla je na besramnih 57 odsto.
S druge strane, nominalna stopa poreza na profit je 10 odsto i jedna je od najnižih u Evropi. U Srbiji,zemlji finansijskih čuda, banke ne plaćaju ni to. Efektivni porez, onaj koji zaista stigne do budžeta Srbije, znatno je niži od 10 odsto. Koristeći besmislene poreske pogodnosti mnoge banke, pogotovo one najveće, godinama nisu plaćale porez. Upravo se u poreskoj sferi najjasnije sagledava ludost sistema, ali i sistem u toj ludosti. Ilustracije radi, banke u Hrvatskoj plaćaju porez po stopi od 20 odsto. Slična je situacija i u ostalim zemljama u okruženju.
Ovakve pogodnosti za bankarski sektor moguće su samo uz podršku srpskih ekonomskih vlasti i uz „intelektualnu” podršku stručne javnosti koja ne vidi apsurde finansijskog sistema ili se bar pravi da ih ne vidi. To dirljivo razumevanje za interese bankarskog sektora ima dugu predistoriju.
Srbija se neobjašnjivo lako odlučila da ugasi domaće banke i da bankarski sistem prepusti strancima. To nije bilo dovoljno, pa je i odličan (državni) platni promet, kao i prihod od njega, galantno prenesen na banke. Bankama je zatim omogućeno da gotovo sve kreditne operacije obavljaju (efektivno) u stranoj valuti. Time je obesmišljeno postojanja dinara, a svi valutni i kamatni rizici prevaljeni su isključivo na privredu i građane.
Kada je privreda potonula pod teretom dugova, vlada je priskočila u pomoć i na budžet prevalila deo privatnog kamatnog tereta. Začuđujuće je da država pri tome nije zahtevala sniženje kamatnih stopa. Naprotiv, ona budžetskim novcem pomaže da kamatne stope ostanu na visokom nivou. Ove mere će se vratiti Srbiji kao bumerang. Budžet je u deficitu, pa će svaki dinar ili evro koji država danas plati bankama za subvenciju kamata, podršku „puntu” i sl. građani i privreda sutra vraćati kroz rast poreza. Ako porezi ne budu rasli, budžetska izdvajanja za školstvo, zdravstvo, socijalna davanja, za investicije u infrastrukturu itd. dodatno će se smanjivati.
INarodna banka Srbije (NBS) svojom monetarnom politikom obilato pomaže bankarski sektor. Eksplozivni priliv špekulativnog bankarskog kapitala je doveo do viška novca u opticaju i do permanentnog inflatornog pritiska. Monetarni instrumenti za neutralisanje tog viška novca mogu špekulativni kapital kazniti, ali i nagraditi. Podizanjem stope obavezne rezerve, na primer, špekulativni kapital se kažnjava, a njegov priliv destimuliše. Opredeljenje NBS bilo je drugačije, pa je izabraninstrument kojim se špekulanti nagrađuju. Kroz tzv. Repo-operacije viškovi novca se povlače iz sistema, ali na tako povučen nekorisni novac NBS plaća ogromnu kamatu. U poslednjih godinu dana ta kamata se kretala između 16 i 19 odsto (efektivno), pa su banke kapital radosno unosile u Srbiju. Na gusarskoj finansijskoj sceni tranzicionih zemalja, repo-operacije su preskup mehanizam za neutralisanje špekulativnog kapitala. Cenu će u krajnjoj instanci ponovo platiti budžet, dakle građani i privreda Srbije.
Nužna reforma srpskog poreskog i monetarnog sistema zahteva vreme, ali se neke mere već sada mogu preduzeti. Ako je vlada, pritisnuta MMF-om, smogla hrabrosti da smanjuje plate i otpušta zaposlene, morala bi skupiti hrabrost i da konačno dirne u bankarske profite. Uvođenje dodatnog poreza za banke, od npr. 10 odsto, uz ukidanje bilo kakvih poreskih povlastica bankarskom sektoru morale bi biti prve mere za pomoć praznom budžetu. Dodatna, razumna mera bila bi limitiranje kamatne stope koje banke mogu naplaćivati klijentima. Država mora zaštititi svoje građane i privredu – ne od tržišta i njegovih zakona već od antitržišne samovolje domaćih monopola i kartela. www.nkatic.wordpress.com
Finansijski konsultant

Svako može da bude apotekar
Apoteke u Srbiji i dalje mogu da otvaraju kamiondžije, harmonikaši, ali i ljudi koji apsolutno nemaju nikakve veze s medicinom ili farmacijom. Dovoljno je što su imali novac da pokrenu apotekarski biznis, a onda nije neobično da se u apoteci ne ponašaju etički, već komercijalno: svako je spreman da uveze sve što može da plasira uz dobru reklamu, pri čemu će prećutati građanima da neki preparat koji žele da kupe ima neželjena dejstva ili da nema dokazanu efikasnost.
Ovo je tek jedna od posledica nepostojanja zakona o apotekama na koju je u izjavi za „Politiku” juče ukazala direktorka Farmaceutske komore Srbije, Zlata Žuvela, prilikom susreta sa novinarima posvećenog Drugoj međunarodnoj konferenciji „Marketing u farmaciji”. Ovaj trodnevni skup održava se u Subotici, od 23. do 25 aprila.
– Još 2005. godine pozvali su nas iz Ministarstva zdravlja da damo predlog zakona o apotekama. To smo uradili, ali on je još u nečijoj fioci. Ovaj zakon, inače, ima čak i tako mala država kao što je Republika Srpska. Nama je hitno neophodan da bi se konačno uveo red u otvaranje apoteka, jer to se sada radi bez bilo ikakvog reda i umrežavanja. Samo zakon može da odredi ko može da bude vlasnik apoteke, ko izvršilac usluga, šta treba da sadrži minimalna sistematizacija poslova u jednoj apoteci, da postoji uravnoteženi geografski raspored apoteka – objašnjava Žuvela.
Kako je najavila Suzana Miljković, koordinator konferencije, jedna od glavnih poruka sa skupa biće da farmaceut mora da se ponaša etički, a ne da bude komercijalista. Ona je istakla da farmaceut treba pacijentima da pruži osnovne informacije čime bi se rasteretili lekari u domovima zdravlja. Savet o svakom leku mora biti tačan, objektivan, jasan, precizan i odgovarajući, a pri tom su vrlo važni stručnost i ljubaznost.
Direktorka Farmaceutske komore Srbije navodi da u ovom času licence za rad, odnosno dozvolu za samostalni rad ima 3.125 farmaceuta. Sa 1.776 izdatih licenci brojnija je državna služba. Žuvela je dodala da je u postupku još oko 4.000 zahteva za izdavanje licenci. Međutim, ova statistika otkriva da u mnogim apotekama lekove građanima ne izdaju oni koji jedino to smeju da rade – stručna lica, farmaceuti sa licencom.
– Ko hoće pošteno da radi sa 12 odsto marže nema šanse da ima privatnu apoteku, to kažem otvoreno, bez straha od odgovornosti za izgovoreno. Apotekarski sektor funkcioniše na 12 odsto marže, bonusi koji se dobijaju eventualno od proizvođača i dobavljača su minimalni i mnogi nemaju ekonomsku računicu da bi plaćali prostor, državi porez i PDV, da bi imali legalne proizvode… U apotekarstvo u Srbiji se mora uvesti red, a to će se postići i uvođenjem ravnopravnosti državnog i privatnog sektora, da se lek sa pozitivne liste na recept može dobiti u svakoj apoteci koja se nalazi pod kontrolom države. Zakon sada Zavodu za osiguranje ostavlja mogućnost da se lekovi sa pozitivne liste izdaju samo u državnim apotekama. Znamo da su sredstva Fonda ograničena, ali tek ravnopravan pristup omogućio bi zdravu konkurenciju i čist teren – smatra Žuvela.

Rehabilitovan Andrija Hebrang
Sudsko veće Okružnog suda u Beogradu, kojem je predsedavala Slađana Bojović, rehabilitovalo je Andriju Hebranga, visokog političkog zvaničnika Hrvatske i Jugoslavije tokom i posle Drugog svetskog rata. Ovakvu odluku sud je doneo uz obrazloženje da je Hebrang bio žrtva progona i nasilja iz političkih i ideoloških razloga.
Prema navodima sudskih spisa, Hebrang je uhapšen u Beogradu 18. maja 1948. godine. Protiv njega je vođena istraga u zatvoru Udbe za Jugoslaviju, a, prema službenoj verziji, izvršio je samoubistvo u istražnom zatvoru 11. juna 1949. U sudskim spisima se navodi i da su Hebrangov pogreb obavile nepoznate osobe, bez prisustva porodice, kao i da mesto na kojem je sahranjen nikada nije otkriveno. U rešenju suda je navedeno i da je Hebrang bio žrtva progona i nasilja iz političkih i ideoloških razloga.
Andrija Hebrang je rođen 22. oktobra 1899. godine u Bačevcu kod Virovitice. Član Socijalističke radničke partije Jugoslavije postao je u Osijeku 1919, a u novembru 1929. osuđen je na kaznu zatvora od 12 godina i dva meseca. Na slobodu je izašao 15. februara 1941.
Sada rehabilitovanog Hebranga ustaše su uhapsile 1942. godine. Tom prilikom, Hebrang je pružio oružani otpor i teško je ranjen u glavu. U blizini Okučana 23. septembra razmenjen je za ustaške dužnosnike Mirka Vutuca i Karla Vagnera.
U toku rata bio je sekretar Centralnog komiteta Komunističke partije Hrvatske i član Politbiroa Centralnog komiteta Komunističke partije Jugoslavije.
Posle rata bio je poverenik industrije i trgovine Nacionalnog komiteta oslobođenja Jugoslavije, predsednik Privrednog saveta NKOJ, predsednik Savezne planske komisije, a u novoj vladi Federativne Narodne Republike Jugoslavije od 1946. godine ponovo je imenovan za ministra industrije, predsednik Privrednog saveta i Savezne planske komisije. S tih funkcija smenjen je 8. januara 1948. godine, kada je postavljen za ministra lake industrije.
Početkom maja 1948. godine iz kuće u tadašnjoj Rumunskoj ulici 56 (današnja Užička) odveden je na saslušanje pred partijskom komisijom. Istog dana uhapšen je i odveden u beogradski zatvora Glavnjača gde je protiv njega istragu vodio oficir Udbe Milorad Milatović.
U toku istrage stavljalo mu se na teret da je kao ustaški špijun prokazivao zagrebačke komunističke ilegalce u ustaškom zatvoru. Istraga službeno nikada nije završena, a sve optužbe su lažne, iskonstruisane i montirane bez ijednog dokaza, čak i indicije.
„Reč je o klasičnom političkom i ideološkom obračunu sa čovekom koga je trebalo eliminisati iz politike, sa slobode i na kraju iz života. Hebrang nikada nije izašao iz Glavnjače”, navodi se u rešenju Okružnog suda.

Hrizostom zamera Artemiju što odbija zaštitu KPS
Dva pisma episkopa bihaćko-petrovačkog Hrizostoma upućena vladici raško-prizrenskom Artemiju, u kojima kritikuju njegove stavove u vezi sa obezbeđivanjem srpskih svetinja na Kosovu i njihovom obnovom, objavljena su juče na sajtu Eparhije raško-prizrenske i podneta „na sud narodu”, kako su naslovljena.
Vladika Hrizostom reagovao je na izjave episkopa raško-prizrenskog u kojima se on protivi da srpske manastire i crkve obezbeđuje kosovska policija (Kosovske policijske snage – KPS), naglašavajući da su među njenim pripadnicima i bivši pripadnici OVK „koji su počinili silne zločine nad našim narodom”. Episkop bihaćko-petrovački uputio je vladici Artemiju pismo u kojem kaže da takav stav predstavlja „ekskluzivizam”, da ima nesagledive posledice po opstanak Srpske pravoslavne crkve na Kosovu i Metohiji i da pogrešno insistira na kolektivnoj krivici. „Na jednom prostoru, nezavisno ko ga trenutno kontroliše – da li državna, da li pokrajinska, da li opštinska policija (regularna ili neregularna) – ne može doći do preklapanja funkcija i odgovornosti. Insistiranje na vlastitom ekskluzivizmu može se razumeti da Vi insistirate na ratnoj opciji!”, piše vladika Hrizostom.
Eparhija raško-prizrenska objavila je i pismo ovog arhijereja poslato posle objavljivanja saopštenja Eparhije raško-prizrenske u kojem se navodi da se pravoslavne svetinje na Kosmetu obnavljaju bez odobrenja eparhije, kao vlasnika objekata. U saopštenju je navedeno da je tokom 2005. godine započeo proces obnove svetinja na 34 lokacije na Kosmetu „na osnovu dokumenta nazvanog Memorandum o razumevanju (potpisan između patrijarha srpskog i takozvanog ministra kulture iz Prištine)”. Ističe se i da „bez saglasnosti eparhije kao vlasnika tih objekata” ulagači ne mogu ostvariti pravo raspolaganja objektima ili njihovim delovima, niti ih uknjižiti.
Vladika Hrizostom, inače predsednik Sinodske komisije za prijem obnovljenih objekata SPC u Prizrenu, napisao je vladici Artemiju da se „po ko zna koji put neprimereno oglašava po pitanju obnove svetinja na Kosmetu” i da se bavi „jeftinim i bolesnim politikantstvom”. „Manastiri i crkve nisu svojina eparhije, oni crkveno-administrativno pripadaju pod nadležnost i ingerenciju upravljanja i nadzora episkopa (eparhije), ali oni su svojina Srpske pravoslavne crkve, kao što je i svaka eparhija integralni deo i vlasništvo Crkve”, stoji u pismu episkopa bihaćko-petrovačkog.
(/slika2)U izjavi za naš list, vladika Artemije kaže da su pisma objavljena na sajtu eparhije, pošto je episkop rekao da je njegova želja da čuje reakcije, „pa da mu ispunimo želju, jer je uzeo za pravo da komentariše, potpuno neovlašćen, naš rad i naše postupke”.
– Mi ne prihvatamo odluku da kosovska policija obezbeđuje srpske svetinje, ali ne možemo ni da joj se odupremo, jer nemamo mehanizme za to. Ne možemo imati poverenja u snage bezbednosti među kojima su i oni koji su rušili crkve i svetinje, progonili narod – izjavio je vladika Artemije.
Episkop raško-prizrenski ističe da je odluka da kosovska policija obezbeđuje manastire i crkve, većinom one koji su uništeni u martu 2004. godine, pa obnovljeni, doneta bez saglasnosti Srpske pravoslavne crkve, odlukom kosovskih vlasti.
– Ko odlučuje u ime naših crkava i manastira čiji je vlasnik eparhija? Niko nas nije obavestio o toj odluci, niko nas nije kontaktirao da zajedno postignemo dogovor – ističe vladika Artemije.
Po mišljenju ovog crkvenog arhijereja, pravično rešenje bilo bi kada bi se srpski narod vratio na Kosmet i sam čuvao i obnavljao svoje svetinje.
Komentarišući saopštenje njegove eparhije o obnovi srpskih svetinja, episkop raško-prizrenski kaže da je komisija, oformljena da obavi uvid u svetinje koje je Sinod primio kao obnovljene septembra 2008. godine, utvrdila da nijedna od tih svetinja nije obnovljena. „Nešto jeste rađeno na njima, ali nijedna nije dovršena”, kaže vladika Artemije.
U Eparhiji bihaćko-petrovačkoj, gde smo pokušali da dobijemo izjavu vladike Hrizostoma, rekli su nam da „ne žele da razgovaraju preko telefona sa ljudima koje ne poznaju”.

Izložba o obrazovanju slepih u Srbiji
Svojom pesmom, mala Živana Batajić, iz zemunske Škole za učenike oštećenog vida „Veljko Ramadanović”, ganula je juče sve okupljene na otvaranju izložbe posvećene Brajevom pismu i obrazovanju slepih u Srbiji. Prema rečima Branka Kovačevića, rektora Beogradskog univerziteta, koji je otvorio pomenutu izložbu, nadležni u ovoj ustanovi počeli su da prave evidenciju o broju studenata sa invaliditetom, njihovim potrebama, problemima i načinima njihovog rešavanja, kako bi mogli efikasno da studiraju.
– Pozivamo sve studente sa hendikepom da se uključe, da uz poverenje dođu, razgovaraju s nama i postave zahteve, jer je timski rad neophodan. Beogradski univerzitet, društvo, resorna ministarstva i predsednik Tadić će im pomoći. Takođe, Univerzitetski centar za studente sa hendikepom, kakav postoji u ovoj biblioteci, biće otvoren na svim državnim univerzitetima u Srbiji – obećao je Kovačević.
Izložba, na kojoj se, između ostalog, mogu videti tiflopedagoška sredstva, doktorski i magistarski radovi slepih profesora, književna dela slepih u Srbiji, mnogobrojne knjige štampane „brajicom”, ali i društvene igre prilagođene slepima, poput „Mice” i „Čoveče ne ljuti se”, koncepcijom se donekle razlikuje od uobičajenih u Univerzitetskoj biblioteci i sastoji se od tri dela. Prvi je namenjen javnosti koja vidi, a koja nije dovoljno informisana o značaju Brajevog pisma. Drugi deo izložen je u otvorenim vitrinama, uz legende na reljefnom pismu, kako bi eksponati bili dostupni i slepima. Ispred čitaonice Centra za studente sa hendikepom, adaptiranog prema njihovim potrebama, nalazi se treći deo izložbe, objasnila je za „Politiku” mr Gordana Lazarević, jedna od autorki postavke. U ovom centru nalaze se i računari sa programom koji „čita” tekst na monitoru na srpskom.
– Softver koji smo razvili i koji slepe osobe mogu besplatno dobiti omogućava im da potpuno samostalno pristupaju tekstovima na Internetu, koje im računar pretvara u sintetizovan govor. Na bazi ovog programa, u saradnji sa školom „Veljko Ramadanović” i Savezom slepih Srbije napravili smo i govorni portal za slepe, dostupan na broju 0700 200 500. Kada joj date govornu komandu, mašina vam čita željenu vest iz novina – objašnjava za naš list dr Vlado Delić, vanredni profesor katedre za telekomunikacije i obradu signala novosadskog Fakulteta tehničkih nauka. Z
U Srbiji ima oko 10.000 slepih i slabovidih osoba. Skupština Srbije još nije izglasala ključni akt – na zakon o profesionalnoj rehabilitaciji i zapošljavanju slepih lica čeka se već pet godina. On bi trebalo da obaveže veće firme i „zaštitne radionice” da u određenom procentu zapošljavaju invalide, uz stimulativne mere za takva preduzeća. Pored toga, na nacionalnom nivou biće formiran centar za profesionalnu rehabilitaciju osoba sa invaliditetom.
– Zakon je u proceduri, i nadam se da će, kako su nam obećali, tokom prolećnog zasedanja biti usvojen – rekao je za naš list Dragiša Drobnjak, sekretar Saveza slepih Srbije.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Viljnus zbog NATO samita kao tvrđava, sistemi Patriot usmereni ka Kaljiningradu
VILjNUS – NATO je pretvorio Viljnus, prestonicu Litvanije, u tvrđavu branjenu naprednim oružjem kako bi zaštitio američkog predsednika Džozefa Bajdena i druge lidere Alijanse na samitu sledeće nedelje, koji se održava 32 kilometra od litvanske granice sa ruskim saveznikom Belorusijom.
Više od 3.000 litvanskih vojnika brinuće o bezbednosti samita NATO-a u Viljnusu.
Šesnaest NATO saveznika poslalo je ukupno oko 1.000 vojnika da obezbeđuju dvodnevni samit 11. i 12. jula, koji se održava samo 151 km od same Rusije, prenosi Rojters.
 Mnogi od njih su poslali i napredne sisteme protivvazdušne odbrane koji nedostaju baltičkim državama.
„Bilo bi više nego neodgovorno da naše nebo bude nezaštićeno u trenutku kada Bajden i lideri 40 zemalja stižu“, rekao je predsednik Litvanije Gitanas Nauseda.
Nemačka je rasporedila 12 raketnih sistema Patriot, koji se koriste za presretanje balističkih i krstarećih raketa ili ratnih aviona.
Španija je dopremila sistem protivvazdušne odbrane NASAMS, Francuska šalje samohodne haubice Cezar, i uz Finsku i Dansku raspoređuje vojne avione u Litvaniji.
Ova zemlja je, uz Britaniju, isporučila sredstva protiv bespilotnih letelica.
Poljska i Nemačka su poslale snage za specijalne operacije pojačane helikopterima.
Drugi šalju opremu za borbu protiv bilo kakvih potencijalnih hemijskih, bioloških, radioloških i nuklearnih napada.
Litvanski predsednik vidi ove akcije saveznika kao potvrdu da je potrebno da NATO hitno uspostavi stalnu protivvazdušnu odbranu u baltičkim državama.
„Razmišljamo o tome šta će se desiti nakon završetka samita i radićemo sa saveznicima na stvaranju rotirajućih snaga za trajnu vazdušnu zaštitu“, rekao je on novinarima.
U selima pored beloruske granice, meštani su saopštili Rojtersu da se osećaju potpuno bezbedno, uprkos ponudi Minska da se tu nakon pobune smeste ruske plaćeničke trupe Vagner grupe i rusko nuklearno oružje.
Na aerodromu u Viljnusu, osam nemačkih raketnih bacača Patriot raspoređeno je sa cevima usmerenim u pravcu ruskog Kalinjingrada, a još dva prema Belorusiji.
„Znate gde se nalazite geografski i prilično dobro znate odakle pretnja dolazi. Litvanija je tražila od nas zaštitu samita, a takođe je NATO tražio pomoć od Nemačke. Ovo je naš odgovor“, rekao je potpukovnik Štefen Lib, komandant jedinice Patriota.
Litvanija je utrostručila jedinice pogranične straže na beloruskoj i ruskoj granici tokom leta, uz oficire iz Letonije i Poljske.
Dve zemlje su takođe poslale policiju da pomogne u patroliranju po Viljnusu.
Gradonačelnik Viljnusa je preporučio stanovnicima da odu na odmor van grada, ako žele da izbegnu gužve u saobraćaju, jer će veliki delovi centra prestonice biti zatvoreni tokom samita.
Kako javlja izveštač Tanjuga, deluje da su građani poslušali apel gradonačelnika, s obzirom na to da je na ulicama prisutan mali broj ljudi, policija patrolira i povremeno prolaze vozila pod njenom pratnjom.
Grad je okićen zastavama Litvanije, Ukrajine i NATO-a.

Zemljotres jačine 5,6 stepeni po Rihteru pogodio Tajvan
Zemljotres jačine 5,6 stepeni po Rihterovoj skali pogodio je danas Tajvan, saopštio je američki Geološki zavod.
Epicentar zemljotresa bio je 87 kilometara istočno od grada Hengčuna sa oko 31.200 stanovnika.
Do sada nema izveštaja o eventualnim žrtvama ili šteti.
Nije izdato upozorenje na cunami, preneo je Tas, prenosi Tanjug.

Petković: Svečlja kriminalizacijom Srba opravdava prisustvo parapolicije
Direktor Kancelarije za Kosovo i Metohiju Petar Petković ocenio je danas da je pokušaji ministra unutrašnjih poslova privremenih prištinskih institucija Dželjalja Svečlje da kriminalizuje Srbe sa severa KiM imaju za cilj da opravdaju, kako je naveo, protivpravno prisustvo parapolicijskih jedinica, „gde danonoćno terorišu srpski narod”.
„Lažni ministar, a pravi nasilnik i ekstremista Dželjalj Svećlja, zajedno sa njegovim okupacionim falangama preobučenim u odela Kosovske policije, jedini su kriminalci na severu Kosova i Metohije i tu nemaju šta da traže”, naveo je Petković u saopštenju. Poručio je da bi bilo najbolje da Svećlja „pođe od sebe i optužnice koja je godinama podignuta protiv njega zbog napada kamenicama na pripadnike tzv. Kosovske policije, ali i zbog prevrtanja vozila misije Euleks”.
Dodao je da bi Svećlja, umesto što „nezakonito da privodi Srbe navodnom poznanju pravde i prava”, trebalo prvo sam da prestane da beži od tog istog prava i pravde.
„Da li je sprovođenje reda i zakona to što je kukavički poslao svoje falange da duge cevi uperuju u sina predsednika Aleksandra Vučića zbog jedne majice? Da li je vladavina prava kada Kurtijevi specijalci pucaju u leđa Dragiši Galjku, Miljanu Deleviću, Milanu Jovanoviću, braći Stojanović iz Gotovuše? Ili, kada brutalno pretuku srpsku decu Daru i Kristijana”, zapitao je Petković. Naglasio je da „hibridni rat koji Svećlja kukavički vodi iz Prištine protiv svega srpskog i posebno severa Kosova i Metohije”, rezultirao time da „nema tog čestitog Srbina koji bi ni javno ni tajno pristao da bude alibi Svećlji u njegovoj bolesnoj opsesiji okupacije severa i proterivanja Srba sa Kosova i Metohije”.
„To mu nikada neće uspeti”, poručio je Petković. Svečlja je ranije danas u intervjuu portalu Košev rekao da nije protiv srpskog naroda, već, kako tvrdi â€žšovinističkih projekata Srbije i kriminalaca”.

Počela izborna trka za rektora Beogradskog univerziteta
U Kapetan-Mišinom zdanju uskoro će ponovo biti biran prvi čovek Beogradskog univerziteta, a na listi kandidata su imena sadašnjeg rektora profesora dr Branka Kovačevića (Elektrotehnički fakultet), profesorke dr Vere Dondur (sa Fakulteta za fizičku hemiju) i profesora dr Velibora Stojića (Fakultet veterinarske medicine). Na ovu listu, koja je upravo objavljena, već nekoliko godina teško može doći čovek koji nema podršku svojih kolega, jer ga za kandidata predlažu upravo profesori, koji se opredeljuju na osnovu njegovog ugleda, ali i programa koji su kandidati dužni da predstave univerzitetskoj javnosti.
Rektora bira Savet Univerziteta, u kojem takođe sede njegove kolege, ali i studenti, tajnim glasanjem, a rektorsku lentu može da ponese samo profesor koji je dobio većinu glasova ukupnog broja članova Saveta. On stupa na dužnost 1. oktobra.
Na naše pitanje koliko danas politika ima uticaja prilikom izbora prvog čoveka Univerziteta, nekadašnji rektor Univerziteta umetnosti u Beogradu profesorka dr Milena Dragićević-Šešić odgovara „da je u odnosu na period diktature”, a tu pre svega misli na 1998. godinu, „sada situacija drugačija, jer, između ostalog, nema ni tih mogućnosti da se utiče na Univerzitet kao što je bilo po čuvenom Šešeljevom zakonu”.
– Ne bih rekla da na rad Univerziteta ili izbor rukovodećih organa danas utiče politika, već da više utiče duh vremena, pa se neki ljudi ne kandiduju, jer, na primer, vide da nema promene, dok je za druge baš to razlog da žele da se uključe. Svakako mislim da je logično da se kandiduje neko ko je bliži određenom duhu vremena koji je vladajući i da pri tom računa na neformalnu podršku političke opcije kojoj je blizak – smatra profesorka Dragićević-Šešić.
Napominjući da je nepolitička ličnost i da nikada nije bio član nijedne stranke, dekan beogradskog Fakulteta veterinarske medicine profesor dr Velibor Stojić odgovara da politika ne bi trebalo da ima uticaj na izbor rukovodećih ljudi na Univerzitetu.
– Moje je mišljenje da sadašnji rektor nije bio politički biran, a svi ostali pre njega jesu – izričit je profesor Stojić. On dodaje da je čitava izborna procedura danas demokratska, da fakulteti predlažu kandidate, a Senat bira rektora tajnim glasanjem.
Čini se da je Univerzitet prešao daleki put od vremena kada je vlada imenovala rektore i kada su studenti tokom protestnih šetnji nosili transparente „Plato je sektor gde ne vlada rektor” i „Rektore, pošto je tvoj gazda izjavio da je BU manje važan od bilo koje zemljoradničke zadruge, u cilju napretka u karijeri, vrati se na njivu!”.
Iako je još Zakonom kralja Petra Prvog iz 1905. godine o osnivanju Univerziteta, on definisan kao „najviša stručna i samoupravna ustanova”, tek je 1992. godine, kada je smenjen tadašnji rektor dr Rajko Vračar, postalo jasno šta znači vlast na(d) Beogradskim univerzitetom. Smena dr Dragutina Veličkovića bila je jedan od tri zahteva tokom studentskog protesta 1996/97. godine, a izbor dr Jagoša Purića 1998. godine za mnoge je predstavljao dokaz da je BU pretvoren u partijsku školu JUL-a.Te godine usvojen je i Zakon o Univerzitetu poznat i kao Šešeljev zakon, po kojem je vlada i zvanično imenovala rektore i dekane fakulteta, a nastavnike je umesto izbornih veća postavljao dekan.
Novim zakonom 2002. godine država se odrekla upravljačke funkcije na fakultetima, a rektori i dekani mogu da budu birani samo u dva mandata. U organima uprave na univerzitetima i fakultetima znatno je povećan broj zaposlenih i studenata, a na račun predstavnika osnivača (država).
Goran Minić, predsednik Saveza studenata Beograda, koji je učestvovao u izboru aktuelnog rektora kao predstavnik akademaca, kaže da se situacija drastično promenila u odnosu na period devedesetih godina prošlog veka.
– Danas su studenti više nego ranije uključeni u izbor rukovodećih organa visokoškolskih ustanova, što dovoljno govori. Koliko imamo informacija, politika danas nema uticaja na Univerzitetu i nadam se da će tako i ostati – kaže Minić.

Stranke, donatori i javnost
Demokratska stranka će do kraja ove nedelje na svom veb-sajtu objaviti kompletan finansijski izveštaj za prošlu godinu uključujući i imena donatora, kaže Marko Đurišić, predsednik Izvršnog odbora DS-a, za „Politiku”. I većina predstavnika drugih stranaka u parlamentu ističe da su njihove partije, u skladu sa zakonom, objavljivale svoje izveštaje u „Službenom glasniku Srbije”, a spremni su, tvrde, da ih istaknu i na sajtove.
Stranke do sada nisu bile baš raspoložene da svoje izveštaje, pre svega imena donatora i visinu njihovih priloga, stave na uvid javnosti, a vrlo mali broj je ispunjavao zakonsku obavezu i dostavljao odboru obaveznu listu donatora i njihovih priloga. Većina stranaka je u izveštajima navodila da nema nikakvih donacija. One koje su dostavljale imena donatora uglavnom su navodile poslanike i funkcioneri stranke, a među pravnim licima, firme članova stranke. Bitnih promena, po svemu sudeći, neće biti ni sada.
„Imamo četrdesetak firmi među donatorima, ali nijedna ne spada u one sa ’zvučnim imenom’. To su firme osoba koje su želele da pomognu DS-u i to su činile ne tražeći nikakve protivusluge, niti je DS morao da se oduži zbog priloga”, kaže Đurišić. Na pitanje zašto DS do sada nije objavljivao izveštaje o donatorima na sajtu, on odgovara: „Pa, mislili smo da će to uraditi Odbor za finansije, posle usvajanja i apelovali smo da tako bude, ali nije bilo, pa smo rešili da ovog puta sami to uradimo. Hoćemo na ovaj način da skinemo sa stranaka neopravdano stavljeno breme da, navodno, postoje sive zone finansiranja stranaka. Što se DS-a tiče, nema ništa skriveno”, dodaje Đurišić.
Suzana Grubješić, potpredsednik G17 plus, kaže da je njena stranka uvek sve dostavljala Odboru za finansije i izveštaje objavljivala u „Službenom glasniku Srbije”. To će, kaže, učiniti i sada. Grubješićeva navodi da će sve podatke istaći na veb-sajtu stranke. Prema njenim rečima, na listi donatora G17 plus u prošloj godini ima i fizičkih i pravnih lica, ali „nema nikakvih ’zvučnih imena’, to su pojedinci sa imenom i prezimenom, a među firmama su to mala i srednja preduzeća”.
Dragan Marković Palma, lider Jedinstvene Srbije, kaže da njegova partija „ne dobija nikakav novac od privrednika. Prema njegovim rečima, JS-u je dovoljno 1,2 miliona dinara mesečno, koliko dobija iz budžeta da radi, pa nema donatora.
Rade Obradović, zamenik šefa poslaničke grupe DSS-a, takođe, kaže da DSS nema nikakav problem da na svom sajtu objavi kompletan izveštaj sa imenima donatora. „Koliko znam, iz iskustva iz ranijih godina, uvek je među donatorima bilo i fizičkih i pravnih lica, ali nikakvih zvučnih imena, pa očekujem da je tako i u ovom izveštaju”, navodi on.
Dragan Todorović, potpredsednik SRS-a, kaže da je njegova stranka prijavila sve što je imala da prijavi.
M. Čekerevac
---------------------------------------------------
Danas ističe rok za podnošenje izveštaja
Rok za podnošenje izveštaja Odboru za finansije ističe danas. Kako je „Politika” nezvanično saznala, do juče svega je desetak stranaka podnelo izveštaje.

Izveštaj o ukidanju viza krajem maja
Od našeg stalnog dopisnika
Brisel, 14. aprila – Izveštaj Evropske komisije o pojedinačnom napretku zemalja zapadnog Balkana u procesu vizne liberalizacije biće gotov krajem maja, saznaje „Politika” iz pouzdanih diplomatskih izvora u Briselu. „Izveštaj će biti zasnovan na podacima koje su nedavno sakupili eksperti EK i država članica koji čine misiju EU za utvrđivanje činjenica o primeni standarda iz ’mape puta’ vizne liberalizacije u zemljama zapadnog Balkana. Verujem da će ocena-izveštaj biti završen krajem maja”, kazao je naš izvor. Nezvanično je ranije procurela informacija da Srbija i Makedonija imaju najviše izgleda da dobiju prolaz na „belu” šengensku listu.
Naš diplomatski izvor nije mogao da potvrdi, ali ni da demantuje, da je izdavanje srpskih ili makedonskih pasoša Albancima sa Kosmeta nešto problematično čime se EK posebno bavi, navodeći samo da su „potrebne garancije da će dotok ilegalne emigracije iz regiona biti blokiran”. Iz drugih, takođe relevantnih izvora, saznajemo da EK pažljivo razmatra ovo pitanje. Naši izvori naglašavaju da je vizna liberalizacija tehničko pitanje bezbednosti i kontrole granica, kao i pitanje primene pratećih zakona.
Skorašnje optimističke izjave i očekivanja nekoliko zvaničnika EU povodom procesa vizne liberalizacije za građane zemalja zapadnog Balkana još nisu ozvaničene službenim izveštajem. To je, ako ne računamo prošlogodišnje neostvarene prognoze, EK trebalo da učini krajem ovog meseca. Sada je, prema našem današnjem neslužbenom saznanju, taj rok produžen za mesec dana. A to je vreme uoči izbora za Evropski parlament, pa već kolaju glasine da će zbog njih, izveštaj EK o „belom” šengenu dodatno kasniti.
Službeni izvori u Briselu ne žele da komentarišu ove spekulacije. Tvrde da proces vizne liberalizacije nije politička stvar i da će izveštaj biti završen u maju, ali ne žele da budu citirani. Ukoliko izveštaj za Srbiju bude pozitivan, kao što se očekuje, onda bi konačna odluka o ukidanju viza za naše građane mogla biti doneta krajem godine. Pre toga odluka ipak mora biti usaglašena na političkom nivou između svih 27 ambasadora država članica EU.

Rusija uz Srbiju, SAD uz kosovske Albance
Prekosutra ističe rok da se sve države koje to žele uključe u proces koji će se voditi pred Međunarodnim sudom pravde o tome da li je jednostrano proglašena nezavisnost Kosova u skladu sa međunarodnim pravom. U proteklih šest meseci na adresu suda stizali su argumenti različitih država. Jedni su obrazlagali zašto je proglašena nezavisnost neopravdana i nelegalna dok su drugi tvrdili da nezavisnost ima utemeljenje u međunarodnom pravu.
Srbija će svoje argumente dostaviti u dve knjige. U jednoj, koja ima oko 350 strana su pravni dokumenti i nekoliko mapa koje pokazuju položaj Kosova u raznim istorijskim fazama od vladavine Turske, preko Kraljevine Srba, Hrvata i Slovenaca, Kraljevine Jugoslavije, SFRJ, državne zajednice Srbija i Crna Gora, do Republike Srbije. Druga knjiga ima oko 600 strana i oko 90 dokumenata koji su relevantni za dokazivanje stava da proglašenje nezavisnosti Kosova nije u skladu sa međunarodnim pravom.
Prema nezvaničnim informacijama iz Ministarstva inostranih poslova, stavove Beograda podnescima će podržati Rusija, Kina, Gruzija, Azerbejdžan, Argentina, Bolivija, Venecuela, Rumunija, Kipar, Španija i Slovačka.
Očekuje se, takođe, da stav kosovskih Albanaca podrže Sjedinjene Američke Države, Velika Britanija, Nemačka, Francuska, Švajcarska, Austrija, Finska, Danska, Slovenija.
Sud je pozvao i Prištinu da preda svoj podnesak, ali će taj dokument tretirati kao „pisani doprinos” čime je pokazao da Kosovo nema status države.
Po mnogo čemu ovaj slučaj je jedinstven. Pre svega, Međunarodni sud pravde će prvi put od svog osnivanja 1945. godine odlučivati o tome da li je secesija dela teritorije neke zemlje u skladu sa međunarodnim pravom. Takođe, neke veoma uticajne zemlje kao što je Kina prvi put će se pojaviti kao učesnice pred sudom.
Za argumente Srbije, kako kažu u MIP-u, lobirano je širom sveta u proteklih nekoliko meseci. Ministar Vuk Jeremić i ovih dana pred isticanje roka nastavlja sa tom aktivnošću u Latinskoj Americi kako bi za srpsku stranu pridobio još neku zemlju.
Međunarodnom sudu pravde je svoj podnesak, kako javlja Fonet, dostavila i Pravna služba Ujedinjenih nacija. On ne sadrži nikakav pravni, niti činjenični zaključak već se radi o izboru više od 200 dokumenata relevantnih za rešavanje ovog slučaja.
Sve države koje su se uključile u proces dobiće podneske ostalih država tako da će videti koje su argumente iznosili zastupnici suprotnog mišljenja. Na te podneske mogu dati komentare do 17. jula, a zatim će biti zakazana i usmena rasprava. Nakon toga sud će u relativno kratkom roku, do kraja ove ili početkom sledeće godine, doneti savetodavno mišljenje.
Ministar Jeremić je uveren da se sud neće izjasniti pozitivno o legalnosti samoproglašene nezavisnosti Kosova ukoliko ga bude moguće izolovati od političkih pritisaka.
Posle toga, kako je rekao za ruski dnevnik „Komersant”, Kosovo neće priznati više nijedna država i ono neće moći da uđe u međunarodne organizacije . Iz te situacije kako je objasnio Jeremić postoje samo dva izlaza – ili će Kosovo ostati „nekakva poludržava” ili će otpočeti pregovore sa Beogradom.
J. Cerovina
------------------------------------------------------------
Majkl Vud predvodi pravni tim Prištine
Britanski advokat Majkl Vud Na je na čelu kosovskog pravnog tima. U njegovoj biografiji se navodi da je bio pravni savetnik u Kancelariji za spoljnu politiku Ujedinjenog britanskog kraljevstva i Komonvelta od 1999. do 2006. godine, kao i da je učestvovao u radu Međunarodne konferencije u Dejtonu i Rambujeu 1999. godine. Aktivni je član Komisije za međunarodno pravo Ujedinjenih nacija.

Kosovo nam ne mogu uzeti dvaput
Nije potpuno isključeno da savetodavno mišljenje Međunarodnog suda pravde o proglašenju nezavisnosti Kosova bude takvo da se može tumačiti na različite načine, odnosno da ga i srpska i albanska strana mogu tretirati kao svoju pobedu pred najvišom sudskom instancom u svetu. To bi, međutim, značilo da je propuštena prilika da se razreši jedno pravno pitanje što je i glavna funkcija suda, kaže u razgovoru za „Politiku” dr Tibor Varadi, profesor međunarodnog prava i jedan od zastupnika Srbije pred ovim sudom u sporu sa Bosnom i Hercegovinom.
„Savetodavno mišljenje ne obavezuje nikoga, ali ima veliku političku težinu. Biće sigurno argumenata da to nije pravno pitanje i da sud njime ne bi trebalo da se bavi. Ali bio bih zaista neprijatno iznenađen ako bi sud prihvatio te argumente”, kaže profesor Varadi.
Da li sud može da se oglasi nenadležnim ako je Generalna skupština od njega zatražila mišljenje?
To je u načelu moguće. Verujem da će biti i inicijativa u tom pravcu, pre svega Prištine i nekih država koje su priznale nezavisnost Kosova. Ovo je, međutim, „par ekselans” pravno pitanje i kao takvo ga je kvalifikovala i Generalna skupština UN. Drugačiji stav bio bi čudan u ovim okolnostima. Biće, međutim, i takvih država koje su iskreno zainteresovane da najviša pravna instanca sveta da mišljenje o tom složenom pitanju, jer imate s jedne strane pravo naroda na samoopredeljenje, a s druge strane princip suverenosti i ta dva principa nisu uvek lako spojiva.
Argumenti koje iznosi naša strana i koje sam imao priliku da vidim dobro su sročeni i imaju značajnu težinu.
Kakve bi posledice proizvelo mišljenje suda da je proglašenje nezavisnosti Kosova u skladu sa međunarodnim pravom? Koliki je to rizik za Srbiju koja je rekla da će prihvatiti odluku suda kakva god bila?
Ja ne vidim tu neki zaista veliki rizik. Ako bi sud stao na takvo stanovište Kosovo nam ne bi bilo još jednom oduzeto, ono već od 1999. godine faktički nije u srpskoj vlasti. Faktičko stanje se ne bi promenilo, ali bi ono postalo čvršće nego što je sada.
A ako bi sud doneo odluku da je proglašenjem nezavisnosti Kosova prekršeno međunarodno pravo?
To bi onda moglo još jednom da otvori vrata pregovorima.
Mislite li da bi Albanci bili spremni na to pošto već imaju podršku nekih od najmoćnijih zemalja za proglašenje nezavisnosti?
Ne verujem da iko može da odgovori na to pitanje, ali mislim da bi ipak postojala šansa za pregovore. Nova američka administracija verovatno bi htela da pokaže da je za vlast prava i pregovori bi otvorili mogućnost da se dođe do nekog rešenja, ali s namerom da se faktičko stanje ne menja bitno. Pregovori su način da svakome bude spasena čast, a pre svega onim država koje su priznale nezavisnost Kosova.
 Da li je moguć politički uticaj na sud?
Donošenjem odluke da je izgradnja izraelskog zida na palestinskoj teritoriji protivna međunarodnom pravu sud je pokazao svoju nezavisnost jer je politički stav velikih država bio suprotan tome. Ne mislim da je sud pod političkim uticajima. U sudu ima puno ljudi, to je složeno pravno pitanje, postoji i ljudski faktor, ali ne može biti reči o političkom diktatu. Biće zanimljivo videti koje su zemlje smatrali važnim da učestvuju u tom postupku podnoseći argumente u prilog srpskoj ili albanskoj strani. To će biti indikator političkih kretanja i podela u svetu.

Dve pobune kao opomena
Osamnaest godina posle raspada SSSR-a, na prostoru nekadašnje socijalističke imperije pravog mira i dalje nema. A da li će on nastupiti, i kada, teško je proceniti. Nije stoga čudno što prošlonedeljna dešavanja u Moldaviji i Gruziji, kada su se na bunu protiv aktuelnih vlasti digli opozicionari tamošnjih republika, izazivaju sećanje na početak sovjetske drame i sve što se potom dešavalo. Ali i na ne tako davno izrečenu ocenu ruskog premijera Vladimira Putina da je „raspad Sovjetskog Saveza bio humanitarna katastrofa nesagledivih razmera“.
Naime, sve ono što se zbivalo na ulicama Kišinjeva i Tbilisija, ma koliko bilo uzrokovano različitim razlozima, treba upravo tako i posmatrati - kao nastavak procesa koji je počeo istorijskim „Beloveškim dogovorom“ Rusije, Belorusije i Ukrajine od 21. decembra 1991. Podsetimo na pomenuti dan su Boris Jeljcin, Stanislav Šuškevič i Leonid Kravčuk stavili svoje potpise na dokument o raspadu prve zemlje socijalizma. Trojica predsednika su time svojevoljno, i bez konsultovanja građana koje su predstavljali, odredili dalju sudbinu ne samo svojih republika, nego svih 15 koliko ih je do tog trenutka bilo u sovjetskoj porodici. Potonje stvaranje Zajednice nezavisnih država, kao pokušaj da se ovaj transfer suvereniteta obavi što bezbolnije, kako se ispostavilo, nije dalo željene rezultate.
Zao duh separatizma
Posledice delovanja Jeljcina, Šuškeviča i Kravčuka i danas se mogu videti ne samo u Rusiji, Belorusiji ili Ukrajini, nego i u ostalim nezavisnim republikama izniklim na ruševinama SSSR-a . Iz današnje perspektive posmatrano, „Beloveški dogovor“ je bio uzaludan pokušaj da se prevaziđe ekonomski i politički vrtlog u kojem se našao Sovjetski Savez u eri perestrojke Mihaila Gorbačova, rušenja Berlinskog zida, raspada Varšavskog pakta i već zahuktale ekonomske tranzicije istočnoevropskih socijalističkih zemalja.
I to nas vraća na Moldaviju i Gruziju. Zajedničko za dve republike jeste to što do današnjeg dana nisu uspele da definišu čak ni sopstvene državne granice. Zao duh separatizma nije se zaustavio samo na rastakanju prethodne zajedničke otadžbine. Moldavija je svoju gorku pilulu morala da popije u sukobu protiv provincije Pridnjestrovlje (mart-jul 1992). Gruzija je teritorijalnu celovitost prokockala u ratu protiv Južne Osetije 1991-1992, u kojem je na obe strane izginulo preko 3.000 ljudi, a potom i u tragičnom sukobu u Abhaziji (1992-1993) kada je stradalo čak 20.000 ljudi. a više od 260.000 ih je naterano u izbeglištvo, iz kojeg se do danas nisu vratili. Sada se ove dve zemlje u međunarodnom političkom žargonu nazivaju „zonama zamrznutog konflikta”.
Zajedničko za Moldaviju i Gruziju jeste i to što je u sve navedene sukobe, sticajem okolnosti, bila umešana i - Rusija. Zadržavanje ruskih vojnih baza u dvema republikama i posle njihovog izlaska iz SSSR-a, kao i činjenica da je veliki broj tamošnjih građana zadržao rusko državljanstvo, dodatno je komplikovalo odnose na terenu. Nacionalizmi koje ovakve situacije neminovno pothranjuju, ali i hegemonizam same Ruske Federacije kao jedine istinske naslednice nekadašnje carske ruske imperije, dobili su sasvim dovoljno prostora da se razmahnu punom snagom.
Na sve se nadovezala politika širenja NATO-a na istok evropskog kontinenta, kao i želja zapadnih zemalja, pre svega SAD, da sebi obezbede nove energetske izvore i osiguraju puteve njihovog transporta. U siromašnim zemljama kakve su Moldavija i Gruzija, a koje su se našle na vetrometini interesa velikih sila, sve pomenuto imalo je, i još uvek ima - razorno dejstvo.
„Bojenje“ Moldavije
Ono što se prošle nedelje dešavalo u Moldaviji neodoljivo podseća na „obojene revolucije“ viđene polovinom devedesetih u Gruziji, Ukrajini i Kirgiziji. Analitičari ovakvih događaja slažu se da je mnogo šta slično sa zbivanjima u pomenutim republikama. Od ikonografije koja obavezno asocira na mirni prevrat, do tehnologije koja uključuje novo prebrojavanje glasova i uplitanje ustavnog suda u izborni proces, kao i smisleno izvođenje na ulice studenata i učenika, pa čak i penzionera, kao socijalno najugroženijeg sloja.
Da li će Moldavija proći kroz istu priču kroz koju je prošla Gruzija, pokazaće novo prebrojavanje glasova, zakazano za danas. Kakav god da bude rezultat, nad sudbinom običnih Moldavaca ostaće da lebdi problem pridnjestrovskog separatizma, siromaštvo i neuslišena želja da se što pre uđe u evropske strukture. Ali i saznanje o istorijskoj povezanosti sa Rusijom i svime što iz toga proističe. Dakle - isto ono što tišti i Gruziju.

Predaja crvenih majica
Četvorica vođa višenedeljnih protesta, koji su na trenutke potpuno paralisali Bangkok, juče su se predali vlastima, apelujući na demonstrante da se raziđu kako bi se sprečilo dalje prolivanje krvi. Prethodno ih je vojska potpuno opkolila u vladinom kompleksu gde im je bilo poslednje uporište.
Jedan broj vođa protesta protiv vlade prešao je, međutim, „u ilegalu”. Oni su se zarekli da ovo nije kraj, da će se „vratiti” demonstranti u crvenim majicama (pristalice bivšeg premijera Taksina Šinavatre) i da će se čelnici okupiti da vide kuda dalje čim prođe trodnevna proslava tradicionalne tajlandske Nove godine.
Vlasti su juče izdale nalog za hapšenje 13 vođa protesta i samog Taksina, koji se nalazi u egzilu.
Rojters ocenjuje da je propao možda poslednji pokušaj kontroverznog bivšeg premijera da se vrati u zemlju i na vlast. Ankete pokazuju da gubi popularnost, jer je ljudima očigledno dosta nereda i štete. Gubici u turizmu procenjuju se na 3,8 milijardi dolara za ovu godinu.
Posle haotičnog ponedeljka, dana kada su demonstracije eskalirale i odnele dva života, juče je na ulicama Bangkoka atmosfera bila sasvim drugačija. Ljudi su izašli da obeleže praznik i polivali su jedni druge vodom kako nalaže tradicija.
Ipak, i juče je bilo paljenja autobusa, guma i boca sa gasom, ali ne i sukoba sa vojnicima, koji su stajali pored oklopnih transportera, naoružani mitraljezima.
Opozicioni aktivisti poslednje tri sedmice su na ulicama tražili ostavku premijera Abhisita Vejdžadžive.
Minulog vikenda je otkazan i samit Aseana, koji je trebalo da se održi u poznatom letovalištu Pataji, ali su demonstranti opkolili planirano mesto skupa, izlažući vladu velikoj sramoti.
Tada je premijer proglasio vanredno stanje i zarekao se da će uspostaviti red.
Demonstranti su u ponedeljak zauzeli važnije raskrsnice, bacali kamenje i palili autobuse i gume, dok su vojnici pucali u vazduh i na masu, pri čemu je na desetine ljudi povređeno.
Taksin, koji je trenutno u egzilu, izjavio je za Bi-Bi-Si da nije organizovao demonstracije, ali da ih podržava.
U komentarima u zapadnoj štampi preovlađuje zaključak da se situacija smirila, ali da Tajland ostaje duboko podeljena zemlja u kojoj nema saglasja ko bi trebalo da bude na vlasti. Za 12 meseci su se promenila četiri premijera.
Multimilijarder Taksin svrgnut je vojnim udarom za vreme drugog mandata 2006, ali i dalje presudno utiče na tajlandsku politiku.
Sirotinja ga podržava, a njemu blizak Ujedinjeni front za demokratiju protiv diktature optužuje aktuelnog premijera Abhisita da je marioneta vojske.
Taksinovi protivnici, demonstranti u žutim majicama, uglavnom pripadnici gradske elite i monarhisti, u novembru su na sličan način i isto toliko dugo blokirali prestonicu tražeći svrgavanje tadašnjeg premijera, jer je navodno bio Taksinova marioneta. Vojska se tada nije mešala, a premijer je na kraju smenjen pošto je sud zaključio da je nezakonito na vlasti.
Taksin se kreće na relaciji Hongkong–Dubai, redovno se obraća svojim simpatizerima preko video-mosta, a ako bi se vratio u zemlju čekala bi ga dvogodišnja zatvorska kazna jer je u odsustvu osuđen za korupciju.
J. K.

Amerika odškrinula vrata prema Kubi
Od našeg dopisnika 
Vašington, 14. aprila – Vašington bi morao da krene mnogo dalje od početnog koraka ako želi da najzad isproba nešto što do sada nikada nije praktikovano: da svoju politiku prema Kubi utemelji na realnim osnovama, poručuje današnji uvodnik „Vašington posta” povodom odluke Obamine administracije da Amerika najzad „odškrine” vrata prema izolovanom ostrvu.
Pred put na sveamerički samit u Trinidad i Tobago, gde ga čeka 34 šefa država iz američkog regiona, Obama je odlučio da ublaži pojedine restrikcije iz paketa sankcija koji već pola veka blokiraju odnose između dva suseda sa ideološki suprotnim uređenjima. Američkim Kubancima biće od sada dozvoljeno da češće putuju u svoju prvobitnu domovinu, da tamo troše više svojih teško zarađenih dolara, da rodbini šalju više novca i raznovrsnijih poklona iz „obećane zemlje”. Američke kompanije za telekomunikaciju moći će da da primaju uplatnice za upotrebu mobilnih telefona i TV programa na komunističkom ostrvu.
Običnim američkim turistima nije, međutim, još dozvoljeno da isprobaju poslednje „zabranjeno voće” na svetu, iako je u toku kongresna inicijativa da se i ta zabrana, kao tekovina hladnoratovskih mera, ukine. Nisu retki ni oni koji se zalažu za potpuno ukidanje trgovinskog embarga koji ni „za pedalj” nije pomerio braću Kastro u odluci da na Kubi održe jednopartijski komunistički režim. Naprotiv, mnogi dokazuju da ih je američki embargo samo učvrstio na vlasti i pružio im odličan izgovor pred narodom za mnoge ekonomske nevolje, nestašice i nemaštinu.
Oni koji apeluju da sankcije ostanu na snazi, i čak očekuju daće one (posle pola veka) baš sada baciti Kastra na kolena, mora da su pili suviše kubanskog „mohita” (koktel pravljen sa kubanskim rumom). Jer kako u prestoničkom listu dodaje Judžin Robinson, u domenu je fantastike zamisao da će Amerika izgubiti svog najboljeg konja za trku kad skine blokadu sa Kube. „Ljudi moji, mi tog konja nemamo”, uzvikuje komentator. „Da smoga imali, valjda bi se za pet decenija, uz pomoć njega, nešto bar za milimetar pokrenulo u pravcu demokratije.”
Sa svoje strane Fidel Kastro, bivši predsednik, koji je zbog bolesti ustupio kormilo države svom mlađem bratu Raulu, munjevito je u okviru svoje redovne kolumne u zvaničnom listu „Granma” pozdravio Obamin potez, ali je zažalio što okončanje embarga u ovom trenutku nije u planu. Kuba je odolevala i odolevaće i dalje, tvrdi oboleli vođa revolucije. Nikada nikome neće ispružiti ruku da bi dobila milostinju.
U tekstu pod naslovom „O blokadi ni reči”, proklamuje se da će „naše ostrvo nastaviti da napreduje, sarađujući sa bratskim narodima Latinske Amerike, Kariba, sa sveameričkim samitom ili bez njega, sa Obamomili bez njega na mestu predsednika SAD, bilo da je na čelu SAD muškarac, žena, belac ili crnac”. U najnovijim „Razmišljanjima vašeg druga”, Fidel dodaje da su sankcije blago rečeno najsurovije mere prema jednom narodu, a da je pravi izraz za njih u stvari genocid.
Sve čarter kompanije u međuvremenu su već prebukirane, zbog najave da će uskoro možda svi Amerikanci moći da letuju na karipskom ostrvu u najbližem susedstvu. 
Kongresmeni na Kapitol hilu očekuju da će talas Amerikanaca, kad zapljusne obale izolovanog ostrva, doprineti demokratizaciji Kube. Analitičari iz Majamija, epicentra antikastrovske emigracije, ne slažu se sa ovim vašingtonskim viđenjem.
Nikada u istoriji turizam nije svrgnuo nijedan totalitarni režim, kaže Džejms Kajson, nekadašnji šef američke interesne misije u Havani, koji sada predvodi vašingtonski Centar za slobodnu Kubu. Nijedna studija o Istočnoj Evropi, ili o bivšem Sovjetskom Savezu, kraj komunizma ne povezuje sa turizmom, dodaje Kejson.
Strani turisti na Kubi odsedaju u izolovanim hotelima i nemaju nikakvog kontakta sa kubanskim narodom, naglašava „Majami herald”. Od sto tri hotela sa četiri ili pet zvezdica na Kubi, 67odsto ih je locirano u Varaderu, Kaju ili Kokou, a samo dvadesetak je u Havani.
Turisti, kako ocenjuje uvodničar lista, odlaze na Kubu samo radi „sunca, pesme i seksa”.
Na drugoj obali, u Havani, takođe se sa oprezom razgovara o najavljenom američkom cunamiju. Posle tri prošlogodišnja uragana, prihod od turizma je neophodan za očuvanje revolucionarnih tekovina, ali niko ne želi da ovaj fenomen uz otopljavanje odnosa između Vašingtona i Havane   „poprimi nekontrolisane razmere” (kako odaju pojedini evropski diplomatski izvori za madridski „Pais”).
Po nekolikim studijama kubanskih istraživača, prve godine bi se na letovanje u karipski komšiluk uputilo oko milion Amerikanaca, dok bi u sledeće dve-tri godine taj broj narastao na tri miliona.
U ovom trenutku turistima na Kubi nudi se 46.500 soba, a polovinom smeštajnih kapaciteta upravlja trinaest stranih hotelskih lanaca. Prosečna hotelska popunjenost je 60 odsto. Ako stignu Amerikanci, neće biti problema, jer uprkos krizi na Kubi niču novi turistički objekti.

Rast desnog ekstremizma, zbog krize i Obame
Od našeg stalnog dopisnika
Vašington, 14.aprila – U Americi raste desničarski ekstremizam i snage reda treba posebnu pažnju da obrate na taj fenomen kako iz nepoželjnosti ne bi prerastao u incidente,proizlazi iz cirkulara koje je ovdašnje Ministarstvo domovinske bezbednosti (DHS) poslalo šerifima širom zemlje. Upozorenje je došlo u vreme kad se rasplamsava nacionalna polemika oko pitanja– kako se dospelo u krizu kakva nije zapamćena posle Drugog svetskog rata i koji put vodi ka izlasku iz nje.
Stiže, takođe, u trenutku kad se umesto nacionalnog jedinstva– koje se većinski smatra potrebnim za ublažavanje svakodnevnih muka– pojačavaju čak i ideološke trzavice. Pri čemu donedavno vladajući republikanci– pod kojima je došlo do vanrednih nevolja, uzdrmavši i svet– zameraju sada vladajućim demokratama da „skreću previše ulevo” približavajući Ameriku „nama neprihvatljivom modelu evropske socijaldemokratije”…
Polemika, u kojoj demokrati kritikuju republikance da su nizom zastranjivanja Ameriku stavili na „pogrešan kolosek i umanjili joj međunarodni prestiž”, neće uskoro prestati. DHS bi, po prirodi resora– osnovanog krajem 2002. da suzbije obnovu terorističkih napada– da ostane izvan stranačkih prepucavanja, pa kaže kako je akt o opasnosti desničarskog ekstremizma izdat „u okviru redovnih izveštaja”.
U aktuelnom izveštaju DHS-a ukazuje se da su desni ekstremisti već hroničnoj netrpeljivosti prema imigrantima dodali nove elemente za mobilisanje pristalica. Te novosti su, navodi se, privredna recesija i stupanje prvog crnca, Baraka Obame, na čelo države. „Nema informacija” da su u nezadovoljstvu tim okolnostima ekstremisti sada planirali nasilne akcije, ali se podseća da su, ranije, u dva navrata snage bezbednosti „presekle” nagoveštaje uperene protiv fizičkog integriteta ondašnjeg predsedničkog kandidata, sadašnjeg šefa Bele kuće.
Sprovođenje, iako još neizvesno, Obaminih izbornih obećanja takođe je „mobilisalo” njegove protivnike. Najavljena stroža kontrola posedovanja ličnog naoružanja dovela je do izrazito povećane „preventivne” kupovine revolvera, pušaka i ostalih „pucaljki”. Od prošlog novembra (kad je Obama izabran) više od sedam miliona građana je pokrenulo postupak za dobijanje dozvole za nošenje oružja, citira se Federalni istražni biro (FBI).
Pad životnog standarda i povećanje nezaposlenosti, desni ekstremisti takođe koriste za regrutaciju u svoje redove, dodaje se. Nastoje da profitiraju i na „spoljnim opasnostima”, kakve „vide” i u uzletima Kine, Indije i Rusije kao „pretnjama američkoj globalnoj nadmoći”.
Konstatuje se i da ti „radikalni elementi” žele da okupe protivnike razne struje– od zagovornika „belačke nadmoći” i antisemitizma, do protivnika prava na pobačaj kao i ratnih veterana do čijih im je oružanih veština stalo. Pa i da ulažu napore da privuku niz grupa koje se suprotstavljaju nadležnostima centralne vlasti, promovišući razne vrste lokalnih autoriteta.
Bela kuća bi da zauzme pragmatičnu distancu. Jedan od njenih portparola Nik Šapiro, kako navodi prestonični „Tajms”, ističe da je predsednik usredsređen na „zaštitu Amerikanaca od nasilja i terorizma svih korena” i da je posvećen „obezbeđivanju poštovanja koje su ratni veterani zaslužili”.
Istraživanje Si-En-Ena pokazalo je da ubedljiva većina Amerikanaca odbacuje tvrdnju bivšeg potpredsednika Ričarda Čejnija da Obamin kurs „slabi bezbednost SAD”. S kritikama doskorašnjeg američkog „čoveka broj dva” nije se složilo čak 72 odsto ispitanika…

Uhapšen albanski kriminalac Arslan Nuši
Od našeg dopisnika
Skoplje, 14. aprila – U ponedeljak, u cik zore, specijalci makedonske policije su u improvizovanoj čajdžinici u skopskom selu Krušopek uhapsili poznatog kriminalca Arslana Nušija, nesuđenog atentatora na bivšeg makedonskog predsednika Kiru Gligorova.
Očigledno je da je neko policiji „na tacni” servirao kriminalca za kojim su tri godine bezuspešno tragali Interpol i MUP Makedonije.
Intrigantno je svakako to što je Arslan Nuši, poznatiji kao Bos, potkazan policiji u vreme kad su njeni vodeći operativci bili zauzeti poterom za kriminalcima koji su dva dana pre toga, usred bela dana, opljačkali ekspozituru Pro kredit banke u centru Skoplja.
Hapšenje Nušija u ovdašnjim medijima je plasirano kao vanredan uspeh makedonske policije, ali je izostalo ključno pitanje: kako je bilo moguće da se toliko traženi kriminalac, u svom luksuznom džipu, nesmetano vozika i šepuri u rodnom Grčecu i okolnim skopskim selima a da za policiju ostane nevidljiv?
Nuši se desetak poslednjih godina u policijsko-političkim i medijskim pričama uvek pojavljivao u trenucima kad je nekome trebalo da pažnju i policije i javnosti skrene sa nekih krupnijih događaja u samoj Makedoniji.
U genezi priče o sitnom kriminalcu koji je sticajem okolnosti postao medijska ličnost, nerazjašnjena ostaje njegova uloga u krupnim kavgama i obračunima u vrhovima makedonske policije, u kojima se ovaj pojavljivao kao povod.
Za Nušija se prvi put čulo nekoliko meseci posle atentata na bivšeg makedonskog predsednika Kiru Gligorova (3. oktobra 1995. godine), kad je tadašnji ministar policije Ljubomir Frčkovski objavio da je makedonskim organima gonjenja poznat identitet atentatora.
Do junaka takozvane bratislavske veze i atentatora na Gligorova došlo se posredstvom izvesnog Osme Vatreša, koji je najpre češkoj, a zatim i makedonskoj, policiji ispričao kako mu se lično Nuši pohvalio da je on pokušao likvidaciju Gligorova.
U februaru 1996. godine „atentator” je uhapšen na graničnom prelazu prema Bugarskoj, ali dvodnevno ispitivanje nije dalo rezultata. Nuši, njegov brat Naim Leskovica i poznati albanski kriminalac Petrit Ame oslobođeni su jer se pokazalo da nemaju nikakve veze sa atentatom. Nušiju je čak vraćen falsifikovani hrvatski pasoš, a on je, u znak zahvalnosti i „zbog ličnih simpatija”, tada već oporavljenom Gligorovu poklonio blindirani „mercedes”.
Kasnije je utvrđeno da „mercedes” ne samo što nije bio blindiran već je bio ukraden negde u Nemačkoj. Primalac poklona, tadašnji ministar makedonske policije Frčkovski, kasnije je bio optužen za saradnju sa kriminalcima i čak mu je pretila opasnost da zbog toga bude uhapšen.
Nuši je u međuvremenu nastavio da se bavi „unosnim poslovima”. U blizini graničnog prelaza Blace prema Kosovu sa svojom bandom oteo je kosovskog biznismena Ljuljzima Begaja i za njegovo oslobađanje tražio 500.000 evra.
U pregovorima oko otkupa kriminalci su napravili grešku i specijalci MUP-a Makedonije potpomognuti policijom Unmika uspeli su da oslobode kidnapovanog biznismena i da uhapse deo bande. Arslan Nuši je uspeo da pobegne i u odsustvu je osuđen na desetogodišnju kaznu zatvora.
Prilikom prekjučerašnjeg hapšenja u Nušijevom džipu je pronađeno oružje, municija, dve radio-stanice, specijalni mobilni telefoni i maskirna uniforma, slična onoj koju su nosili pljačkaši skopske Pro kredit banke. Da li je Nuši bio organizator te pljačke, da li je policiji „otkucan” da bi ga se otarasili kosovski kriminalci sa kojima je tesno sarađivao... samo su neka od pitanja koja čekaju odgovor.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Viljnus zbog NATO samita kao tvrđava, sistemi Patriot usmereni ka Kaljiningradu
VILjNUS – NATO je pretvorio Viljnus, prestonicu Litvanije, u tvrđavu branjenu naprednim oružjem kako bi zaštitio američkog predsednika Džozefa Bajdena i druge lidere Alijanse na samitu sledeće nedelje, koji se održava 32 kilometra od litvanske granice sa ruskim saveznikom Belorusijom.
Više od 3.000 litvanskih vojnika brinuće o bezbednosti samita NATO-a u Viljnusu.
Šesnaest NATO saveznika poslalo je ukupno oko 1.000 vojnika da obezbeđuju dvodnevni samit 11. i 12. jula, koji se održava samo 151 km od same Rusije, prenosi Rojters.
 Mnogi od njih su poslali i napredne sisteme protivvazdušne odbrane koji nedostaju baltičkim državama.
„Bilo bi više nego neodgovorno da naše nebo bude nezaštićeno u trenutku kada Bajden i lideri 40 zemalja stižu“, rekao je predsednik Litvanije Gitanas Nauseda.
Nemačka je rasporedila 12 raketnih sistema Patriot, koji se koriste za presretanje balističkih i krstarećih raketa ili ratnih aviona.
Španija je dopremila sistem protivvazdušne odbrane NASAMS, Francuska šalje samohodne haubice Cezar, i uz Finsku i Dansku raspoređuje vojne avione u Litvaniji.
Ova zemlja je, uz Britaniju, isporučila sredstva protiv bespilotnih letelica.
Poljska i Nemačka su poslale snage za specijalne operacije pojačane helikopterima.
Drugi šalju opremu za borbu protiv bilo kakvih potencijalnih hemijskih, bioloških, radioloških i nuklearnih napada.
Litvanski predsednik vidi ove akcije saveznika kao potvrdu da je potrebno da NATO hitno uspostavi stalnu protivvazdušnu odbranu u baltičkim državama.
„Razmišljamo o tome šta će se desiti nakon završetka samita i radićemo sa saveznicima na stvaranju rotirajućih snaga za trajnu vazdušnu zaštitu“, rekao je on novinarima.
U selima pored beloruske granice, meštani su saopštili Rojtersu da se osećaju potpuno bezbedno, uprkos ponudi Minska da se tu nakon pobune smeste ruske plaćeničke trupe Vagner grupe i rusko nuklearno oružje.
Na aerodromu u Viljnusu, osam nemačkih raketnih bacača Patriot raspoređeno je sa cevima usmerenim u pravcu ruskog Kalinjingrada, a još dva prema Belorusiji.
„Znate gde se nalazite geografski i prilično dobro znate odakle pretnja dolazi. Litvanija je tražila od nas zaštitu samita, a takođe je NATO tražio pomoć od Nemačke. Ovo je naš odgovor“, rekao je potpukovnik Štefen Lib, komandant jedinice Patriota.
Litvanija je utrostručila jedinice pogranične straže na beloruskoj i ruskoj granici tokom leta, uz oficire iz Letonije i Poljske.
Dve zemlje su takođe poslale policiju da pomogne u patroliranju po Viljnusu.
Gradonačelnik Viljnusa je preporučio stanovnicima da odu na odmor van grada, ako žele da izbegnu gužve u saobraćaju, jer će veliki delovi centra prestonice biti zatvoreni tokom samita.
Kako javlja izveštač Tanjuga, deluje da su građani poslušali apel gradonačelnika, s obzirom na to da je na ulicama prisutan mali broj ljudi, policija patrolira i povremeno prolaze vozila pod njenom pratnjom.
Grad je okićen zastavama Litvanije, Ukrajine i NATO-a.

Zemljotres jačine 5,6 stepeni po Rihteru pogodio Tajvan
Zemljotres jačine 5,6 stepeni po Rihterovoj skali pogodio je danas Tajvan, saopštio je američki Geološki zavod.
Epicentar zemljotresa bio je 87 kilometara istočno od grada Hengčuna sa oko 31.200 stanovnika.
Do sada nema izveštaja o eventualnim žrtvama ili šteti.
Nije izdato upozorenje na cunami, preneo je Tas, prenosi Tanjug.

Petković: Svečlja kriminalizacijom Srba opravdava prisustvo parapolicije
Direktor Kancelarije za Kosovo i Metohiju Petar Petković ocenio je danas da je pokušaji ministra unutrašnjih poslova privremenih prištinskih institucija Dželjalja Svečlje da kriminalizuje Srbe sa severa KiM imaju za cilj da opravdaju, kako je naveo, protivpravno prisustvo parapolicijskih jedinica, „gde danonoćno terorišu srpski narod”.
„Lažni ministar, a pravi nasilnik i ekstremista Dželjalj Svećlja, zajedno sa njegovim okupacionim falangama preobučenim u odela Kosovske policije, jedini su kriminalci na severu Kosova i Metohije i tu nemaju šta da traže”, naveo je Petković u saopštenju. Poručio je da bi bilo najbolje da Svećlja „pođe od sebe i optužnice koja je godinama podignuta protiv njega zbog napada kamenicama na pripadnike tzv. Kosovske policije, ali i zbog prevrtanja vozila misije Euleks”.
Dodao je da bi Svećlja, umesto što „nezakonito da privodi Srbe navodnom poznanju pravde i prava”, trebalo prvo sam da prestane da beži od tog istog prava i pravde.
„Da li je sprovođenje reda i zakona to što je kukavički poslao svoje falange da duge cevi uperuju u sina predsednika Aleksandra Vučića zbog jedne majice? Da li je vladavina prava kada Kurtijevi specijalci pucaju u leđa Dragiši Galjku, Miljanu Deleviću, Milanu Jovanoviću, braći Stojanović iz Gotovuše? Ili, kada brutalno pretuku srpsku decu Daru i Kristijana”, zapitao je Petković. Naglasio je da „hibridni rat koji Svećlja kukavički vodi iz Prištine protiv svega srpskog i posebno severa Kosova i Metohije”, rezultirao time da „nema tog čestitog Srbina koji bi ni javno ni tajno pristao da bude alibi Svećlji u njegovoj bolesnoj opsesiji okupacije severa i proterivanja Srba sa Kosova i Metohije”.
„To mu nikada neće uspeti”, poručio je Petković. Svečlja je ranije danas u intervjuu portalu Košev rekao da nije protiv srpskog naroda, već, kako tvrdi â€žšovinističkih projekata Srbije i kriminalaca”.

Prvo upozorenje Pahorovoj vladi
Od našeg stalnog dopisnika
Ljubljana, 14. aprila – Nekoliko stotina sindikalnih aktivista, opremljenih pištaljkama i rukom ispisanim transparentima na kojima je, između ostalog, pisalo „Gde je siromaštvo, nema slobode” i „Profit kapitalski, a gubitak kolektivan”, učestvovalo je danas u protestnom maršu kroz centar Ljubljane, do zgrade parlamenta. Bio je to prvi u nizu „protesta upozorenja” vladi Boruta Pahora, a sutra su najavljene demonstracije ispred zgrade vlade, koje će predvoditi Savez slobodnih sindikata Slovenije.
Predstavnici pet sindikata su na današnjoj protestnoj konferenciji usvojili pismo koje su potom odneli u slovenački parlament. U njemu pozivaju poslanike da utiču na „pravičnu podelu tereta ekonomske krize” i zahtevaju veću ulogu sindikata u pripremama antikriznih i strukturalnih zakonskih mera. U suprotnom najavljuju zaoštravanje socijalnog konflikta. Na konferenciji je prisustvovalo nekoliko stotina predstavnika sindikalnih filijala širom Slovenije. Oni su protestno pismo uz zvižduke i uzvike negodovanja izručili osoblju parlamenta. Nezadovoljstvo je podgrejala i jedna od poslednjih ideja koja je procurila iz Pahorovog kabineta, tačnije da se podigne zakonska starosna granica za penzionisanje na 65 godina. Sindikati su ogorčeno reagovali i odbacili takav plan, uz argumentaciju da „nećemo da radimo do 65. godine” i dokazivanjem da bi takva odluka bila pogubna po šanse mlađih generacija da u dogledno vreme dođu do prvog zaposlenja.
Pahorova vlada je posle povika i iz stručnih krugova protiv najavljenog povišenja starosne granice za penzionisanje odustala od rečenog predloga, ali je nezadovoljstvo u radništvu prekipelo, posebno ako se zna da je od kraja prošle godine bez posla u Sloveniji ostalo oko 20.000 ljudi, pa se sada ukupan broj popeo na 80.000 nezaposlenih. Crne prognoze da bi do kraja godine taj broj mogao da se popne na 100.000 ljudi nedavno su korigovane projekcijom da bi početkom 2010. godine u Sloveniji moglo biti čak 120.000 nezaposlenih, što podseća na krizu s početka devedesetih godina 20. veka, opominju ekonomski eksperti, kada se raspala SFRJ, a Slovenija ostala bez velikog tržišta, zbog čega su nekada prestižne firme preko noći nestale.
Ono što diže nervozu u radničkim redovima jeste to da banke spasavaju predstavnike kapitala i menadžere, dok su na ulici mahom završili oni iz neposredne proizvodnje, sa ionako niskim primanjima. „Ovo je prvo upozorenje”, naglasili su na današnjoj konferenciji predstavnici pet sindikata – „Pergam”, „KS90 Slovenija”, „Nezavisnost”, „Alternativa” i „Solidarnost”. Dušan Rebolj, iz sindikata „Pergam”, napominje da će „drugo upozorenje biti takvo, da će ga dobro zapamtiti cela Slovenija”. Sindikalisti upozoravaju da vlada na aktuelnu krizu nije reagovala primereno težini situacije, zato zahtevaju dodatne mere u cilju zaštite radnika i njihovih porodica. Premijer Pahor je danas obećao da će se sutra sastati sa sindikalnim liderima koji su odlučni da ga upoznaju sa „drastičnim snižavanjem materijalnog i socijalnog položaja zaposlenog i nezaposlenog proletarijata”.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Viljnus zbog NATO samita kao tvrđava, sistemi Patriot usmereni ka Kaljiningradu
VILjNUS – NATO je pretvorio Viljnus, prestonicu Litvanije, u tvrđavu branjenu naprednim oružjem kako bi zaštitio američkog predsednika Džozefa Bajdena i druge lidere Alijanse na samitu sledeće nedelje, koji se održava 32 kilometra od litvanske granice sa ruskim saveznikom Belorusijom.
Više od 3.000 litvanskih vojnika brinuće o bezbednosti samita NATO-a u Viljnusu.
Šesnaest NATO saveznika poslalo je ukupno oko 1.000 vojnika da obezbeđuju dvodnevni samit 11. i 12. jula, koji se održava samo 151 km od same Rusije, prenosi Rojters.
 Mnogi od njih su poslali i napredne sisteme protivvazdušne odbrane koji nedostaju baltičkim državama.
„Bilo bi više nego neodgovorno da naše nebo bude nezaštićeno u trenutku kada Bajden i lideri 40 zemalja stižu“, rekao je predsednik Litvanije Gitanas Nauseda.
Nemačka je rasporedila 12 raketnih sistema Patriot, koji se koriste za presretanje balističkih i krstarećih raketa ili ratnih aviona.
Španija je dopremila sistem protivvazdušne odbrane NASAMS, Francuska šalje samohodne haubice Cezar, i uz Finsku i Dansku raspoređuje vojne avione u Litvaniji.
Ova zemlja je, uz Britaniju, isporučila sredstva protiv bespilotnih letelica.
Poljska i Nemačka su poslale snage za specijalne operacije pojačane helikopterima.
Drugi šalju opremu za borbu protiv bilo kakvih potencijalnih hemijskih, bioloških, radioloških i nuklearnih napada.
Litvanski predsednik vidi ove akcije saveznika kao potvrdu da je potrebno da NATO hitno uspostavi stalnu protivvazdušnu odbranu u baltičkim državama.
„Razmišljamo o tome šta će se desiti nakon završetka samita i radićemo sa saveznicima na stvaranju rotirajućih snaga za trajnu vazdušnu zaštitu“, rekao je on novinarima.
U selima pored beloruske granice, meštani su saopštili Rojtersu da se osećaju potpuno bezbedno, uprkos ponudi Minska da se tu nakon pobune smeste ruske plaćeničke trupe Vagner grupe i rusko nuklearno oružje.
Na aerodromu u Viljnusu, osam nemačkih raketnih bacača Patriot raspoređeno je sa cevima usmerenim u pravcu ruskog Kalinjingrada, a još dva prema Belorusiji.
„Znate gde se nalazite geografski i prilično dobro znate odakle pretnja dolazi. Litvanija je tražila od nas zaštitu samita, a takođe je NATO tražio pomoć od Nemačke. Ovo je naš odgovor“, rekao je potpukovnik Štefen Lib, komandant jedinice Patriota.
Litvanija je utrostručila jedinice pogranične straže na beloruskoj i ruskoj granici tokom leta, uz oficire iz Letonije i Poljske.
Dve zemlje su takođe poslale policiju da pomogne u patroliranju po Viljnusu.
Gradonačelnik Viljnusa je preporučio stanovnicima da odu na odmor van grada, ako žele da izbegnu gužve u saobraćaju, jer će veliki delovi centra prestonice biti zatvoreni tokom samita.
Kako javlja izveštač Tanjuga, deluje da su građani poslušali apel gradonačelnika, s obzirom na to da je na ulicama prisutan mali broj ljudi, policija patrolira i povremeno prolaze vozila pod njenom pratnjom.
Grad je okićen zastavama Litvanije, Ukrajine i NATO-a.

Zemljotres jačine 5,6 stepeni po Rihteru pogodio Tajvan
Zemljotres jačine 5,6 stepeni po Rihterovoj skali pogodio je danas Tajvan, saopštio je američki Geološki zavod.
Epicentar zemljotresa bio je 87 kilometara istočno od grada Hengčuna sa oko 31.200 stanovnika.
Do sada nema izveštaja o eventualnim žrtvama ili šteti.
Nije izdato upozorenje na cunami, preneo je Tas, prenosi Tanjug.

Petković: Svečlja kriminalizacijom Srba opravdava prisustvo parapolicije
Direktor Kancelarije za Kosovo i Metohiju Petar Petković ocenio je danas da je pokušaji ministra unutrašnjih poslova privremenih prištinskih institucija Dželjalja Svečlje da kriminalizuje Srbe sa severa KiM imaju za cilj da opravdaju, kako je naveo, protivpravno prisustvo parapolicijskih jedinica, „gde danonoćno terorišu srpski narod”.
„Lažni ministar, a pravi nasilnik i ekstremista Dželjalj Svećlja, zajedno sa njegovim okupacionim falangama preobučenim u odela Kosovske policije, jedini su kriminalci na severu Kosova i Metohije i tu nemaju šta da traže”, naveo je Petković u saopštenju. Poručio je da bi bilo najbolje da Svećlja „pođe od sebe i optužnice koja je godinama podignuta protiv njega zbog napada kamenicama na pripadnike tzv. Kosovske policije, ali i zbog prevrtanja vozila misije Euleks”.
Dodao je da bi Svećlja, umesto što „nezakonito da privodi Srbe navodnom poznanju pravde i prava”, trebalo prvo sam da prestane da beži od tog istog prava i pravde.
„Da li je sprovođenje reda i zakona to što je kukavički poslao svoje falange da duge cevi uperuju u sina predsednika Aleksandra Vučića zbog jedne majice? Da li je vladavina prava kada Kurtijevi specijalci pucaju u leđa Dragiši Galjku, Miljanu Deleviću, Milanu Jovanoviću, braći Stojanović iz Gotovuše? Ili, kada brutalno pretuku srpsku decu Daru i Kristijana”, zapitao je Petković. Naglasio je da „hibridni rat koji Svećlja kukavički vodi iz Prištine protiv svega srpskog i posebno severa Kosova i Metohije”, rezultirao time da „nema tog čestitog Srbina koji bi ni javno ni tajno pristao da bude alibi Svećlji u njegovoj bolesnoj opsesiji okupacije severa i proterivanja Srba sa Kosova i Metohije”.
„To mu nikada neće uspeti”, poručio je Petković. Svečlja je ranije danas u intervjuu portalu Košev rekao da nije protiv srpskog naroda, već, kako tvrdi â€žšovinističkih projekata Srbije i kriminalaca”.


  </body>
 </text>
</TEI>