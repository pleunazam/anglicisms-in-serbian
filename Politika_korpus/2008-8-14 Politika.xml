<TEI version="3.3.0" xmlns="http://www.tei-c.org/ns/1.0">
 <teiHeader>
  <fileDesc>
   <titleStmt>
    <title>The shortest TEI Document Imaginable</title>
   </titleStmt>
   <publicationStmt>
    <p>First published as part of TEI P2, this is the P5
         version using a namespace.</p>
   </publicationStmt>
   <sourceDesc>
    <p>No source: this is an original work.</p>
   </sourceDesc>
  </fileDesc>
 </teiHeader>
 <text>
  <body>
Jang Vei na vrhu posle osam godina čekanja
Od našeg specijalnog izveštača
Peking, 14. avgusta – Posle osam godina čekanja, u kojima je bio blizu odluke da završi karijeru, kineski gimnastičar Jang Vei (28) ipak je postao olimpijski šampion u višeboju, i to vrlo ubedljivo, sa 94.575 poena, ispred Koheija Ičimure (Japan, 91.975), Benoe Karanobe (Francuska, 91.925), Hirojukija Tomite (Japan, 91.750), Sergeja Horohordina (Rusija, 91.700), Maksima Devjatovskog (Rusija, 91.700), Fabijana Hambjuhena (Nemačka, 91.675), Taejunga Janga (Koreja, 91.600)...
Jang Vei je postao tek drugi olimpijski prvak u višeboju iz svoje zemlje, a Li Sjaošuang je to bio u Atlanti 1996. Za Janga, ekipnog šampiona i viceprvaka u višeboju u Sidneju 2000, možda bi moglo da se kaže da je prvi koji je hteo da digne ruke od gimnastike a zatim postao šampion...
– Posle sedmog mesta na Olimpijskim igrama u Atini 2004. hteo sam da se povučem iz reprezentacije jer sam tada osećao da sam u punoj snazi. Kad tada nisam osvojio zlato, mislio sam da neću nikada. Pojačani trening nije davao nikakve rezultate. Čak sam ubedio sebe da i ako uspem da budem i dobroj formi za 2008. godinu, da jednostavno neću moći da osvojim zlato. Ali, moj trener Huang Jubin je nastavio da me hrabri. Poveo me je na odmor da bi mi pričao da su Olimpijske igre 2008. šansa koja se pruža jednom u sto godina i da bi vredelo pokušati. Nastavio je da me gura i, evo, dogurao me je do najvišeg stepenika – rekao je novi olimpijski prvak u višeboju, rođen 8. februara 1980, visok 160 cm, težak 54 kg.
Jang je bio najbolji na krugovima i na razboju, drugi na konju s hvataljkama i u preskoku, sedmi u parteru i tek 14. na vratilu koje je najveća slabost kineskih gimnastičara. Njegov trener Huang Jubin ističe da „niko nije savršen”:
– Ne postoji gimnastičar koji je odličan na svih šest sprava. Poznato je da je vratilo bolna tačka kineskih takmičara od Svetskog prvenstva 2006. Posebno smo trenirali za ovu spravu i 2007. smo pokušali da se popravimo u ekipnom finalu. Jang je odličan na krugovima, preskoku i razboju, a mana mu je razboj. 
Posle Olimpijskih igara u Atini 2004. i svoje odluke da ipak ostane u reprezentaciji, osvojio je pet zlatnih medalja na svetskim prvenstvima: po dve u višeboju (2006, 2007) i na razboju (2006). Da se u Sidneju 2000, kada je imao 20 godina, popeo na stepenik više (bio je drugi iza Rusa Alekseja Njemova), danas bi se o njemu govorilo kao tek četvrtom kome je pošlo za rukom da dva puta bude olimpijski prvak u višeboju. Ovako, to je samo privilegija Alberta Bralje (Italija, 1908 i 1912), Viktora Čukarina (Sovjetski Savez, 1952. i 1956) i Savaoa Kata (Japan, 1968. i 1972).
Posle debakla kineske reprezentacije pre četiri godine u Atini, kada su njeni takmičari osvojili svega tri medalje (1,0,2) od čega dve u muškoj konkurenciji (1,0,1), sada u Pekingu već posle tri takmičenja imaju tri zlata (muškarci i žene ekipno i Jang u višeboju). Jangovo zlato je ukupno 101. u istoriji kineske gimnastike čiji je savez osnovan 1953.
Danas je i francuski takmičar Benoa Karanobe ušao u istoriju, kao prvi osvajač medalje u višeboju iz svoje zemlje od Igara u Antverpenu 1920. On je osvojio bronzu, kao i njegov zemljak Markos Tores pre 88 godina, ali mu ona nije bila u planu:
– Nisam se bavio istorijom pre takmičenja, jer nisam bio fokusiran na višeboj. Došao sam ovde da bih ušao u finale na konju s hvataljkama i da bih se zabavio na svih šest sprava. Moja sreća je neopisiva. Još ne mogu da shvatim da sam ovo uradio.
Karanobe je Jangov vršnjak (28), ali posle ovog neočekivanog uspeha siguran je da Olimpijske igre u Pekingu neće biti njegovo poslednje takmičenje u karijeri:
– Posle toliko povreda i bolesti pomalo sam umoran od gimnastike, ali sam poslednjih godina ipak razmišljao da bi bilo glupo da prestanem. Kao što se vidi, stariji sam, ali sam i dalje vrlo jak.
Gimnastičko takmičenje nastavljaju gimnastičarke u pojedinačnom višeboju. Biće to novi praznik za oči, jer Amerikanke, predvođene Šoun Džonson, učiniće sve da se revanširaju Kineskinjama za poraz u ekipnoj konkurenciji.
A. Miletić

Ako imaš cilj, možeš ostati mlad
Od našeg specijalnog izveštača
Peking, 13. avgusta – Penzionisani farmaceut iz Japana Hokecu Hiroši nije imao blistav debi na najvećoj smotri sporta. Na Olimpijskim igrama u Tokiju 1964, koje je otvorio car Hirohito i koje su obeležili sovjetska gimnastičarka Larisa Latinjina (otišla u legendu sa 18 medalja) i američki plivač Don Šolander (četiri zlata), zauzeo je tek 40. mesto u konjičkom sportu, u disciplini preskakanje prepona. Danas, u Pekingu, rešen je da u svojoj 67. godini popravi ovaj plasman, ovog puta u dresuri koja, kako sam kaže, više odgovara njegovim godinama.
Hokecu, rođen 28. marta 1941. u Tokiju, jeste najstariji učesnik na 29. olimpijskim igrama, ali nije najstariji svih vremena. Taj rekord drži švedski strelac Oskar Svan koji je u Antverpenu 1920. pucao kada je imao 72 godine i 279 dana i pri tom osvojio zlatnu medalju. Starija od njega je i Lorna Džonston (V. Britanija) koja se u Minhenu 1972. takmičila u njegovoj današnjoj disciplini – dresuri, a imala je 70 godina i pet dana. 
Ipak, Hokecu će narednih dana, kada se zahuktaju takmičenja u konjičkom sportu, oboriti jedan rekord. Postaće sportista sa najdužim olimpijskim stažom, dugim 44 godine. Prethodni rekorderi, sa po 40 godina, bili su jedriličari Magnus Konov (Norveška, 1908–1948), Paul Elvstrem (Danska, 1948–1988) i Darvud Noules (Bahami, 1948–1988) i mačevalac Ivan Osijer (Danska, 1908–1948).
Sticajem okolnosti, ovo će mu biti tek drugo učešće. Za Los Anđeles 1984. bio je rezerva, a u Seulu 1988. nije učestvovao iako se kvalifikovao, zbog toga što je njegov konj morao da ostane u karantinu. U Pekingu će se takmičiti i pojedinačno i ekipno u dresuri. Rame uz rame sa Satom Ekenom (22), kome bi mogao da bude deda. I ovaj mladić počinje olimpijsku karijeru u istom dobu kad i on (Hokecu je u Tokiju 1964. imao nepune 23 godine). 
Hokecu će jahati „Vispera” (šapat), s kojim je u početku imao mali „nesporazum”:
– Visper isprva nije razumeo moje instrukcije. Ali kasnije je odlučio da pruži šansu ovom starcu, pa smo postepeno napredovali.
Nije mu pravo to što je postao zvezda samo zbog svojih godina:
– U početku mi je smetalo što se moje ime pominje u medijima samo zbog mojih godina. Ne vidim zašto bi moje godine bila tako važna stvar. Pa, nisam se kvalifikovao na Igre zato što imam 67 godina... Da budem iskren, nisam došao na Olimpijske igre samo da bih učestvovao. Očekujem da ću se i visoko plasirati.
Sudeći po prošlogodišnjim Panazijskim olimpijskim kvalifikacijama, kada je zauzeo prvo mesto, Hokecu ima čemu da se nada. 
Njegov moto je: „Ako imaš cilj, možeš ostati mlad”! Ljubav prema dresuri pospešila je supruga Motoko koja se s tom disciplinom upoznala u Evropi. O njegovoj strasti prema ovom sportu, predsednik Olimpijskog komiteta Japana Cunekazu Takeda je jednom rekao: „Decenijama je marljivo trenirao, budeći se u pet ujutro.”
Hiroši Hokecu je sve ove godine uoči odlaska na posao imao svoj „mali ritual” i stizao je da bude uspešan na oba fronta. Počeo je da jaše sa 12 godina. Studirao je na prestižnom Keijo univerzitetu u Tokiju, a diplomirao je ekonomiju na univerzitetu Djuk. Prvi posao kao farmaceut imao je u „Hofman-La Rošu”, a zatim je postao menadžer u tokijskoj kancelariji „Džonsona i Džonsona” gde se 2003. i penzionisao kao predsednik. Iste godine je i odlučio da počne da se sprema za nastavak svoje olimpijske karijere, zbog čega se preselio u Ahen (Nemačka) da bi trenirao sa Tonom de Riderom, odvojivši se na duže od svoje supruge i kćerke. 
Aleksandar Miletić

Dibaba i Hofa favoriti za prve atletske titule
Od našeg specijalnog izveštača
Peking, 14. avgusta – Od 2.512 medalja koliko je podeljeno u atletici na dosadašnjim olimpijskim igrama našoj „kraljici sportova” pripale su samo dve, obe srebrne. Osvojili su ih Ivan Gubijan u bacanju kladiva pre tačno šest decenija (London 1948) i osam godina kasnije Franjo Mihalić (Melburn 1956). Od tada, iako smo imali dosta sjajnih atletičara i atletičarki, koji su na kontinentalnim šampionatima i svetskim rang listama mnogo značili, nije osvojen nijedan trofej.
U Pekingu, grubom procenom snage prijavljenih takmičara, u disciplinama u kojima će startovati naši reprezentativci, naizgled šanse da se neko bori za medalju gotovo i nema. Pogotovo ne prvog dana kada su na programu samo dva finala – u bacanju kugle za muškarce i u trci na 10.000 m za žene – ali nije tajna da sjajna Olivera Jevtić, šestoplasirana na klasičnoj maratonskoj stazi pre četiri godine u Atini, može da zablista, kao i da maratonska trka može da uzdigne nove šampione, ali i da sruši najveća imena.
Oštre norme za finale
U našoj atletskoj ekipi u Pekingu prva četvorka koja sutra, prvog dana takmičenja izlazi na olimpijski stadion „Ptičije gnezdo” spremna je da skupo proda svoju kožu. Vrednost njihovih najboljih rezultata im, u olimpijskoj konkurenciji, ne daje mnogo prostora i nade za plasman u olimpijsko finale, ali to ne znači da je to neostvarivo, pogotovo za lepšu polovinu ovog kvarteta.
Asmir Kolašinac (kugla) i Goran Nava (1.500 m) došli su u Peking sa „B” normama i od njih se očekuje da potvrde svoje najbolje rezultate.
– Održali smo sastanak, popričali o svemu što je pred nama i sada moramo da se koncentrišemo za nastupe. Dobro je što su svi zdravi i spremni da daju najviše od sebe, ali ne smemo da budemo nerealni optimisti. Zato kažem, da bi za svakog uspeh bio ako pobedi petoro takmičara koji imaju bolje rezultate od njih – kaže savezni kapiten Jovan Jahić.
Kolašinac, jedini koji se takmiči (noćas bacao kuglu), sa 19,99 m ima 34. rezultat u konkurenciji 45 bacača kugle, a norma za plasman u finale je 20,40 m. Mladi Novopazarac želi da popravi svoj lični rekord, mašta o finalu a za to imao je samo tri pokušaja.
U sličnoj situaciji je i drugi debitant Goran Nava sa 3:38,35 minuta on je na 42. mestu po ovogodišnjem najboljem rezultatu u konkurenciji 50 trkača na 1.500 metara. U polufinale će ući po petorica iz svake od četiri kvalifikacione grupe i još četvorica po rezultatu, a Nava u svojoj grupi ima devetoricu mnogo bržih rivala i trojicu koji su ove sezone bili slabiji od njega...
– Ipak, mislim da postoje šanse i da prvog dana izborimo i finale, možda čak dva. Bio sam na treningu sa Draganom Tomašević i njenim trenerom Danilom Krtinićem. Trener Krtinić smatra da je Dragana spremna za kvalifikacije i da može da ispuni normu od 61,50 metara. Zaista, dobro je delovala na treningu i slažem se da joj finale nije nedostižno. I Biljana Topić se nada finalu. Juče je doputovao i dr Jovan Đurović i uključio se u rad sa Biljanom i Dragutinom Topićem, ali pomaže i svima drugima – kaže Jovan Jahić.
Dragana Tomašević već zna kako je to takmičiti se u olimpijskim kvalifikacijama i zna kako je ne ući u finale. U Atini 2004. posle uspešne sezone nije uspela da prebaci olimpijsku normu. Sada je četiri godine starija, iskusnija i snažnija, a njen zadatak je, zahvaljujući njenim odličnim rezultatima, daleko izgledniji od onog kojeg moraju da se poduhvate Kolašinac i Nava.
U bacanju diska učestvovaće 38 atletičarki, kvalifikaciona norma je 61,50 metara, a Tomaševićeva ove sezone ima rezultat bolji od ovog koji vodi u olimpijsko finale među 12 najboljih (62,70 m), a on je 18. po vrednosti u sutrašnjoj konkurenciji.
Drugi put na olimpijskim igrama, a prvi put u troskoku učestvuje Biljana Topić. Sa 14,36 metara ove sezone je 17. među 36 troskokašica, a norma za ulazak u finale je samo devet santimetara (14,45 m). Ona, Tomaševićeva i Nava takmičiće se u večernjem programu od 19 časova (od 13 časova po našem vremenu).
Mihnevič protiv trojice Amerikanaca
U bacanju kugle i kvalifikacije i finale su istog dana, a najveći favorit za zlatnu medalju je svetski šampion Amerikanac Ris Hofa, a najveći rivali će mu biti zemljaci Adam Nelson i Kristijan Kantvel, obojica spremni da bace daleko preko 21 metra, uostalom Nelson i ima najbolji rezultat ove godine u svetu sa 22,12 metara, a Kantvel je ove godine postao svetski prvak u dvorani sa 21,77 metara.
Jedini, koji bi po rezultatima mogao da ih ugrozi i spreči dizanje tri američke zastave na jarbole „Ptičijeg gnezda” jeste Belorus Adam Mihnevič, koji je ove godine sa tačno 22 metra postigao treći najbolji rezultat sezone.
Bilo kako bilo, pobednik će postati prvi olimpijski šampion u atletici u Pekingu, jer finale u bacanju kugle počinje u 21 čas (15 časova po našem vremenu), a druga finalna disciplina, trka atletičarki na 10.000 m je sat i 45 minuta kasnije.
U konkurenciji od 32 dugoprugašice apsolutni favorit je Etiopljanka Tiruneš Dibaba, dvostruka svetska prvakinja na ovoj stazi, ovogodišnja šampionka sveta u krosu, a „bronzana” iz Atine 2004... Velika rivalka mogla bi joj biti starija sestra Ejagajehu koja je „tukla” u borbi za olimpijsko srebro u Atini, ali otad su prošle četiri godine, a Tiruneš je izrasla u veliku šampionku...
Prvog dana atletskih takmičenja dobar deo programa popuniće sedmobojke, ali među njima neće biti najbolje. Olimpijska, svetska i evropska šampionka Šveđanka Karolina Kluft dala je sebi odmor i odlučila da se u Pekingu bori za medalje u skakačkim disciplinama, u troskoku i skoku udalj, tako da će sutra biti rivalka Biljani Topić, a u skoku udalj našoj velikoj nadi Ivani Špaljnović.
Ž. Baljkas

Mihajlovićeva zastala na korak od medalje
Od našeg specijalnog izveštača
Peking, 14. avgusta – Samo korak delio je Nišlijku Lidiju Mihajlović od medalje na 29. letnjim olimpijskim igrama. U trostavu, u finalu, startovala je odlično i na polovini, posle petog hica u kojem je postigla 10,6 krugova, nalazila se na trećem mestu sa samo 0,3 kruga od zlatne medalje.
Koliko je to 0,3 kruga Mihajlovićeva je docnije objasnila sledećim rečima: „To je, ono što se kaže, dlaka sa glave”...
Ali u finišu finalne serije reprezentativka Srbije koja se posle 16 godina vratila na olimpijsku scenu nije gađala tako precizno kao u početku i svoj prvi olimpijski finale završila je na sedmom mestu u konkurenciji 43 takmičarke sa 686 krugova (586; 100). Pre toga u osnovnom delu takmičenja izborila je visoko četvrto mesto. U Barseloni 1992. bila je 33. u ovoj disciplini, a u vazdušnoj pušci podelila je od 17. do 22. mesta, dok je u Pekingu bila 20. u gađanju vazdušnom puškom.
– Zadovoljna sam rezultatom od 586 krugova u osnovnom delu i načinom na koji sam vodila meč od početka do kraja, i srećna sam zbog plasmana u finale. Plakala bih da se nisam plasirala u finale, ovako, bilo je plakanja što nisam osvojila medalju – govorila je 40-godišnja Lidija Mihajlović posle finala.
Konkurencija u trostavu bila je izuzetna, nijedna od najboljih takmičarki ne samo današnjice već i u poslednjoj deceniji nije izostala, plasmani su se menjali od hica da hica, iz stava u stav, a borba je bukvalno trajala do samog finiša.
Trijumfovala je Kineskinja Li Du sa dva olimpijska rekorda jer je prvi sa 589 krugova izjednačila u osnovnom delu, a posle 101,4 poena u finalu postavila je novi olimpijski rekord sa ukupno 690,3 kruga.
Drugo mesto, posle zlata u gađanju vazdušnom puškom, osvojila Čehinja Katerina Imons sa 697,7 (596; 101,7), a treće Kubanka Jaima Kruz sa 687,6 (588; 99,6) krugova.
– Kubanka Kruz je jedino veliko iznenađenje. Došla je upravo niotkuda i osvojila medalju. Primetili smo je već na treninzima, bila je dobra – kaže reprezentativka Srbije kojoj je san o medalji odneo osmi hitac u finalnoj seriji. – Uvek se u finalu računa na mogućnost da neko napravi i neki lošiji hitac, ali u ovom gotovo da ih nije bilo, a ja sam „ubila” 8,7. Malo sam se kolebala, zakasnila sam na obaraču i, kad sam ga povukla, metak je otišao malo levo. One devetke nisu bile tragične jer su bile visoke – 9,7 i 9,9...
Finalna serija Lidije Mihajlović izgledala je ovako: 10,8; 10,3; 10,0; 10,2; 10,6; 9,4; 9,9; 8,7, 10,4; 9,7 i bila je sedma po vrednosti, što joj je donelo na kraju i sedmo mesto sa 1,7 krugova zaostatka za Kubankom Kruz koja je osvojila bronzanu medalju.
– Moram da budem zadovoljna svojim učinkom u Pekingu. U svojoj pravoj disciplini, u kojoj sam bila četvrta na svetskom prvenstvu i prva ove godine, na svetskoj rang-listi sam bila treća i izborila finala. Pokazala sam da mi je mesto u svetskom vrhu. U vazdušnoj pušci imala sam stabilne rezultate, ali sam tokom osnovnog dela osetila malu nesigurnost i finale mi je izmaklo za dva kruga – rezimirala je svoj učinak na svojim drugim olimpijskim igrama Lidija Mihajlović ne želeći da govori o već dobro poznatim pričama iz našeg streljaštva.
Ona praktično do reprezentativnih priprema i takmičenja i ne gađa malokalibarskom puškom, jer u Nišu ne postoji strelište za ovo oružje, pa vežba na trenažeru koji simulira metu udaljenu 50 metara, a puca bez prave municije. Šta mislite, da li tako treniraju i ostali učesnici streljačkog takmičenja na 29. olimpijskim igrama.
Ž. B.
-----------------------------------------------------------
Poslednja šansa 17. avgusta
Od našeg specijalnog izveštača
Peking, 14. avgusta – Naši strelci zasad su u Pekingu izborili četiri finala: Jasna Šekarić je osvojila šesto mesto, Stevan Pletikosić i Lidija Mihajlović danas su bili sedmi, dok je Damir Mikec bio osmi na svom olimpijskom debiju.
Noćas, po našem vremenu (pre podne po pekinškom), Stevan Pletikosić i Nemanja Mirosavljev takmičili su se u ležećem stavu, a 17. avgusta njih dvojica će staviti tačku na nastupe srpskih strelaca na ovim igrama.
Na programu je MK puška 50 metara trostav, disciplina u kojoj obojica računaju na finala, disciplina od koje će zavisiti da li će naši strelci izneveriti tradiciju ili ne. Od Seula 1988. kada su osvojili prve olimpijske medalje (Šekarićeva zlato i bronzu, Maksimović zlato), sa svih olimpijskih igara vraćali su se sa medaljama. U Barseloni 1992. čak osvojili su sve tri medalje za tadašnju Jugoslaviju (istina, zbog sankcija učestvovali su kao „nezavisni olimpijski učesnici”). Šekarićeva je osvojila srebrnu, a Binderova i Pletikosić bronzane, u Atlanti je zablistala Ivoševljeva sa zlatom i bronzom, a u Sidneju i Atini Šekarićeva je osvojila još po jednu srebrnu medalju.
Sada su sve oči, ne samo streljačkog dela naše olimpijske misije, uprte u 36-godišnjeg Stevana Pletikosića i dve godine starijeg Nemanju Mirosavljeva.
– Nemanja i ja smo u trostavu solidni. Imamo dobre plasmane, dobro smo plasirani na rang-listi, i to je lepa zaleđina. Uz to, prošle i ove godine imali smo visoke rezultate i ako sve bude teklo po planu, ako ne bude nekih iznenađenja, biće i lepih rezultata – rekao je Stevan Pletikosić, koji već zna kako se osvaja olimpijska medalja.
Nemanja Mirosavljev deli mišljenje svog nerazdvojnog druga:
– Kao i u gađanju vazdušnom puškom i 17. avgusta u trostavu očekujem da se Steva i ja dobro plasiramo. On je tada postigao izuzetan uspeh osvojivši sedmo mesto, ja sam bio sedamnaesti, a nema razloga da u trostavu ne budemo još uspešniji.
Mirosavljev je prošle godine osvojio u ovoj disciplini evropsku bronzu u Granadi, a Pletikosić je pre dve godine u Zagrebu postao vicešampion sveta...
Ž. B.

Samo još jedna nada za četvrtfinale
Od izveštača „Žurnala”
Peking, 14. avgusta – Težak poraz od Poljske s 3:1 (31:29, 22:25, 25:22, 25:21) pretrpeli su naši odbojkaši, koji su posle tri kola bez ijedne pobede na dnu tabele zajedno s Egiptom. U nezavidnoj situaciji nalaze se izabranici Igora Kolakovića, pred poslednje mečeve u B grupi, ali još nije sve izgubljeno.
Prekosutra, u 6,30 č po našem vremenu, protiv Nemačke pobeda će biti imperativ. Eventualni poraz ugasio bi i poslednju nadu naših odbojkaša o plasmanu u četvrtfinale.
Trenutni scenario niko nije sanjao ni u najružnijim snovima. Ipak, ako se moglo reći da su porazi od Rusije i Brazila bili i „očekivani“, onda je neuspeh protiv isto tako dobre selekcije Poljske zabrinjavajuća vest. Srpska selekcija, vicešampion Svetske lige, nije ni danas ličila na sebe.
Totalno je zakazao prijem servisa, a potom i realizacija napada i kontranapada. Međutim, utisak je da za popravak ta dva elementa ni Igor Kolaković juče nije imao „alata“. Izostanak povređenog Bojana Janića, sad je kristalno jasno, skupo će koštati srpsku selekciju, a ostaje da se nadamo hepiendu posle subotnjeg meča, u kome će zaista trebati i sreća.
Pored bledog prijema u ovom meču smo igrali gotovo bez bloka. Škripalo je u napadu iz zone četiri, gde su se poprilično namučili i Miloš Nikić i Nikola Kovačević. Njih dvojica su zajedno imali realizaciju napada 37 % (43-16), što je na ovom nivou, ipak, premalo. Još je mnogo loših stvari bilo u igri naše ekipe, ali se mora priznati da želja nije nedostajala, mada je falila ona prepoznatljiva energije. Mora se priznati da su Poljaci u završnicama setova (naročito prvog), delovali kao ekipa koja više želi pobedu.
Iako su u svakom setu „bili u priči“ naši odbojkaši nisu najvažnije poene rešavali u svoju korist. Prvo su propustili pet set-lopti u prvom setu, a u trećem i četvrtom su uvek bili tu negde, ali korak-dva iza.
Ni činjenica da su se vratili u život u drugom setu, nije mnogo bolje uticala na naše odbojkaše. Činilo se da nemaju ni dovoljno snage, ali o tome će biti priče po završetku Olimpijskih igara, bez obzira šta na kraju uradili naši odbojkaši, koje nikad ne treba prerano otpisivati, što je novija istorija već pokazala.
(/slika2)Treba još dodati da su Poljaci prilično lako pronašli lek. Poslednja dva seta su odigrali na visokom nivou, ali tek kad su smanjili broj servis grešaka (u prva dva 12, u trećem i četvrtom setu ukupno 4). Baš na taj način, Poljska je preuzela inicijativu i došla do bloka (sedam poena u poslednja dva seta) i sjajne odbrane (blistao libero Ignačak). Kad se raspucao Vlazli protivnik je imao mnogo više aduta da stigne do pobede.
S druge strane, Nikola Grbić, koji je i ovaj susret odigrao ispod svog nivoa, zapravo nije ni imao mnogo raspoloženih napadača. Miljković je padao što je meč odmicao, srednjaci su bili maksimalno iskorišćeni, a najveći problem predstavljao je napad iz „zone 4“, odnosno „pajp“, koga nije bilo zbog lošeg prijema. Nekoliko važnih kontri, nekoliko važnih prvih napada, srpski reprezentativci nisu realizovali, a nekad i protiv samo jednog bloka.
Argentinac Raul Lozano, selektor Poljske, u nekoliko navrata na konferenciji za novinare pokušavao je da objasni Igoru Kolakoviću kako su valjda svi mečevi Srbije i Poljske kao preslikani – borba poen za poen, sa srećnim ishodom za ekipu koja je tog dana za nijansu raspoloženija.
Zato ćemo prvo preneti utiske Lozana, čija je ekipa jučerašnjom pobedom i definitivno obezbedila plasman u četvrtfinale:
– I ovo je bio sjajan meč, oba tima su igrala na visokom nivou. Naš protivnik je igrao oslabljen i posao nam je bio olakšan. Srećan sam, jer smo i matematički obezbedili plasman u četvrtfinale.
Igor Kolaković je čestitao Poljskoj na pobedi i plasmanu u četvrtfinale, a potom je, vidno utučen, rekao:
– Treći poraz u nizu ne prija, ali život teče dalje. Posle ove konferencije treba da zaboravimo ono što je bilo, iako ne možemo neke stvari da potisnemo, s obzirom na probleme koje imamo. Interesuje nas sledeći meč protiv Nemačke. – Igrali smo isuviše nervozno, neprecizno da bismo igrali ravnopravno u završnici kao što smo mogli u prvom setu. Imali smo tada šansu, nismo je iskoristili, a posle nam nijedna prednost nije bila dovoljna. Na žalost, nismo igrali onako kako smo zamislili, ali ostaje nam još ta jedna šansa, u meču protiv Nemačke.
Kroz zube je Nikola Grbić „cedio reči“ na konferenciji za novinare. Kapiten Srbije baš nije verovao da će naša selekcija dospeti u ovako tešku situaciju:
– Treći poraz u nizu, ali uopšte ne mora da znači da je sve izgubljeno, pogotovo ako pobedimo u ove dve poslednje utakmice i plasiramo se u četvrtfinale. Tamo mi uopšte nije važno protiv koga igramo. Sada je samo cilj da se svi okrenemo utakmici protiv Nemačke.
Dvorana: „Kepitol“. Gledalaca: 7.000. Sudije: Sokulu (Turska) i Derenjakur (Francuska).
SRBIJA: Kovačević 10, Bojović, Bjelica 9, Janić, Vl. Petković, Samardžić, Grbić 6, Nikić 7, Gerić, Miljković 23, Starović, Podraščanin 10. Selektor: Kolaković.
POLjSKA: Vinjarski 13, Gruška, Plinjski 12, Zagumni 5, Vika 1, Vlazli 21, Kađevič 10, Voicki, Sviderski 16, Gjerčinski, Lignačak, Možđonek. Selektor: Lozano.
Igor Jagličić
-----------------------------------------------------------
Srbija peta
A grupa – Rezultati, treće kolo: Italija – Venecuela 3:0 (25:21, 25:20, 25:21), Kina – Japan, Bugarska – SAD.
Tabela





Italija


3


2


1


257:240


5




SAD


2


2


0


207:108


4




Bugarska


2


2


0


203:180


4




Kina


2


1


1


191:207


3




Venecuela


3


0


3


264:286


3




Japan


2


0


2


171:200


2





B grupa – Rezultati, treće kolo: Poljska – Srbija 3:1 (31:29, 22:25, 25:22, 25:21), Rusija – Brazil 3:1 (22:25, 26:24, 31:29, 25:19), Nemačka – Egipat 3:0 (29:27, 25:21, 25:21).
Tabela





Poljska


3


3


0


261:214


6




Rusija


3


3


0


311:289


6




Brazil


3


2


1


272:241


5




Nemačka


3


1


2


253:264


4




Srbija


3


0


3


264:298


3




Egipat


3


0


3


170:225


3





Nemačka mora pasti
Od izveštača „Žurnala”
Peking, 14. avgusta – Odbojkaši Srbije više nemaju kud. Ako žele u četvrtfinale moraće prekosutra ujutro, od 6,30 po našem vremenu da uđu mnogo hrabrije u meč sa Nemcima i da ga na kraju dobiju, jer će u suprotnom, bez obzira na ishod meča protiv Egipta, prerano spakovati kofere.
Posle tri rezultatski identična poraza (po 3:1) u zaista smo teškoj situaciji, ali niko ne sumnja da će protiv Nemačke učiniti sve da stignu do svakako jedne od najvažnijih pobeda ove generacije u poslednjih nekoliko godina.
Tradicija nam ne ide na ruku. Poraženi smo već jednom ove godine, na kvalifikacijama u Izmiru, a pamtimo i težak poraz na Evropskom prvenstvu u Rusiji, gde smo zahvaljujući nešto srećnijem raspletu kasnije došli u situaciju da osvojimo bronzanu medalju.
– Nema tu mnogo filozofije, situacija jeste teška, ali moramo da zbijemo redove i budemo najjači u tom trenutku. Igramo protiv zaista kvalitetnog rivala, koji nas je prilično mučio i da priznam, pobeđivao poslednjih godina, – rekao je Igor Kolaković samo nekoliko minuta posle teškog poraza u susretu s Poljskom.
Nemačka je u prva tri kola ostvarila pobedu nad Egiptom, ali je prethodno propustila sjajnu priliku da savlada Rusiju. U toj utakmici puleni Stelijana Mokuleskua vodili su 2:1, a naredna dva seta izgubili su na razliku.
– Jedino nas je sve začudio ubedljiv poraz Nemačke u susretu protiv Poljske, – dodao je Kolaković. – Njihove najjače adute dobro znamo. To su Šeps, Andre, Pop, opasni srednjaci, ali i odličan dizač, kao što je Dene. Imaju i dobru klupu. Zapravo, u tom susretu je samo pitanje na koji način ćemo ukrotiti njihov servis, jer će baš taj elemenat, naš prijem, odlučiti pobednika.
I. Jagličić

Pobeda za ohrabrenje
Od izveštača „Žurnala”
Peking, 14. avgusta – Daleko od dobrog, ali bolje nego u prva dva susreta protiv Nemačke i Hrvatske. Amerikanci su poraženi s 4:2 (0:0, 2:1, 2:0, 0:1) zahvaljujući našoj izvanrednoj odbrani kojom je komandovao sjajni Slobodan Soro.
U igri nerava vaterpolisti Tonija Šredera su prvi gol postigli u 15. minutu, a poslednji u 31. Da je naš napad samo delimično bio na visini one igre koju je pokazao ispred svog čuvara mreže rival bi lakše i ubedljivije bio poražen.
Selektor Dejan Udovičić je poverenje ukazao Soru. Izvanredan potez (13 odbrana), jer Šefiku nije išlo prva dva dana. samo pet minuta je koristio usluge Filipovića. Vujasinović i Šapić su sve vreme bili u igri, a agilni Vanja Udovičić se odmarao samo tri minuta.
– Izuzetno bitna utakmica za nas. Nedostajala nam je sigurnost u odbrani protiv Nemaca i Hrvata, a u susretu s Amerikancima je bila ključ pobede. Veliki je uspeh držati ovaj američki sastav na jednom golu do samog kraja. Sada ulazimo u pravi ritam, jer jedino ovakvom odbranom možemo nešto da uradimo na olimpijskom turniru, – rekao je Vanja Udovičić.
Napad je probudio golom u prvom napadu druge četvrtine kapiten Vujasinović. Posle toga je ruku namestio lepim pogotkom i Udovičić. Soro je seriju odličnih odbrana ukrasio odbranivši peterac Azevedu. Ipak, pred veliki odmor je Vareles iskoristio igrača više.
Susret je rešen u trećih osam minuta. Pijetlović, na odlično dodavanje Udovičića, i Šapić, parabolom, obezbedili su prednost koju Amerikanci s igrom bez rešenja u napadu nisu mogli da ugroze.
U poslednjoj četvrtini propustili smo brzopleto, nervozno dva puta igrača više. Šteta, mirnoća bi donela izgledniju situaciju za pogodak, ubedljiviji trijumf.
– Dosta smo promašili u napadu i to nam je sada glavni problem. Odbrana je bila vrlo dobra i ako nastavimo da igramo ovako mislim da će sve biti bolje, – rekao je Branko Peković.
Selektor Dejan Udovičić nije delovao preterano zadovoljno, prošao je pored novinara bez komentara. Dejan Savić je, međutim, bio raspoloženiji:
(/slika2)– Teška, tvrda utakmica. Odbrana je bila izvanredna. Napad je škripao, tačnije njegova završnica nije bila kako treba. Imamo slobodan dan, pa utakmicu s Kinom, dovoljno vremena da popravimo i taj segment igre. Susret s Italijom biće odlučujući za plasman u grupi.
Utisak je, dakle, jedinstven. Naši vaterpolisti su odigrali svoj najbolji meč zasad na olimpijskom turniru, ali sve to mora da bude još mnogo bolje. Protiv šuterski boljih ekipa nego što je Amerika, teško će nešto više da se uradi ako napad ne proradi. Za sada ne deluje kako treba.
– Drugi gol smo primili kada nije mogao da ima nikakav uticaj na rezultat. Vratili smo se posle teškog poraza od Hrvata. Da smo protiv njih ovako igrali u odbrani, posebno s igračem manje, bilo bi verovatno drugačije. Soro je odlično branio. Za naš glavni cilj – plasman u polufinale – potrebne su nam tri pobede. Ne bi sa Kinom trebalo da bude problema, a posle toga počinju odlučujući mečevi. Važno je da smo se vratili u život, – bio je komentar Andrije Prlainovića.
Kapiten SAD Toni Azevedo nije dao nijedan gol, iako je šutirao čak osam puta:
– Dogodi se i takav dan. Odlično smo igrali u odbrani, ali je protivnik imao izvanrednog golmana i takođe izvanrednu igru u defanzivi. Srbija je snažna ekipa. Delovala je, međutim, umorno, bez pravog šuta, ali ni mi nismo bili precizni.
Selektor Toni Šreder je prokomentarisao:
– Propustili smo dosta šansi i tako se ne dobijaju veliki mečevi.
Bazen: Jingdong. Gledalaca: 2.000. Sudije: Litldžon (Velika Britanija), Anciferov (Rusija). Isključenja: Srbija 7(2), SAD 6(3). Peterci: SAD 1 (0).
SRBIJA: Šefik, Prlainović, Rađen, V. Udovičić 1, Savić, D. Pijetlović 1, Gocić, Filipović, Ćirić, Šapić 1, Vujasinović 1, Peković, Soro. Selektor: Dej. Udovičić.
SAD: Mozes, Vareles 2, Hadnat, Pauers, Rajt, Merlo, Bjubjen, Azevedo (0), Bejli, Hatn, Smit, Krumpolc, Bruks. Selektor: Šreder.
Dejan Stevović
-----------------------------------------------------------
Srbija treća
A grupa – Rezultati, treće kolo – Mađarska – Španija 8:5 (2:3, 4:2, 0:0, 2:0), Crna Gora – Grčka 10:6 (3:1, 2:1, 5:2, 0:2), Australija – Kanada 8:5 (2:3, 2:1, 3:1, 1:0).
Tabela





Crna Gora


3


2


1


0


32:16


7




Mađarska


3


2


1


0


35:21


7




Španija


3


2


0


1


30:22


6




Australija


3


2


0


1


28:22


6




Grčka


3


0


0


3


20:39


0




Kanada


3


0


0


3


11:36


0





B grupa – Rezultati, treće kolo – Srbija – SAD 4:2 (0:0, 2:1, 2:0, 0:1), Hrvatska – Nemačka 13:5 (4:1, 3:2, 2:1, 4:1), Italija – Kina 19:7 (5:2, 5:2, 5:1, 5:2).
Tabela





Hrvatska


3


3


0


0


35:20


9




SAD


3


2


0


1


22:19


6




Srbija


3


2


0


1


23:20


6




Italija


3


1


0


2


37:30


3




Nemačka


3


1


0


2


18:29


3




Kina


3


0


0


3


16:33


0





Kapitenov rođendan
Vladimir Vujasinović je juče proslavio 35. rođendan. Čestitke su stigle sa tribina od navijača. Kapiten nije bio preterano raspoložen za slavlje:
– Važno je da smo pobedili. Sledi nam utakmica s Kinom, a zatim i s Italijom da vidimo da li ćemo i kako proći.
-----------------------------------------------------------
Uticaj utakmice Hrvatska – SAD na naš plasman
Ukoliko zabeleži obe pobede u nastavku (Kina i Italija) naša reprezentacija može da bude prva, druga ili treća. Druga ukoliko Hrvatska ne izgubi od Amerike ili to bude poraz s jednim golom razlike. Ukoliko Hrvati izgube s razlikom od dva do četiri gola tada bi plasman bio: SAD, Hrvatska, Srbija. Ako Amerikanci pobede s pet i više golova, a takav ishod je najmanje verovatan, tada bi Srbija bila prva, SAD druge, a Hrvatska treća.

Čavić pobedio Felpsa
Od izveštača „Žurnala”
Peking, 14. avgusta – Milorad Čavić je u nezaboravnoj trci u kvalifikacijama na 100 delfin oborio olimpijski i evropski rekord u vremenu 50,76. To je drugi rezultat svih vremena. Da sve bude lepše jedna od žrtava je bio junak Igara Majkl Felps, dosadašnji olimpijski rekorder (51,25). Stigao je drugi s rezultatom 50,87.
Istina, reč je samo o kvalifikacijama.Noćas se Milorad Čavić plasirao  i u finale trke u disciplini 100 metara leptir ostvarivši najbolje vreme u kvalifikacijama od 50 sekundi, 92 stotinke. Čavić je opet  iza sebe ostavio plivača SAD Majkla Felpsa koji je deonicu preplivao za 50.97.
U finale trke na 100 metara plasirali su se i Endru Lauterstajn, Džejson Danford, Rajan Pini, Ijan Kroker, Andrij Jerdinov i Fudži Takuro.
Finale je na programu sutra u 04.07 po srednje-evropskom vremenu.
Naš plivač je posle trke izjavio da je  zadovoljan rezultatom iako nije dobro startovao.
„Bilo je to solidno vreme, nisam očekivao da ću plivati tako dobro, jer sam poslednji startovao”, kazao je Čavić novinarima nakon što je zabeležio najbolje vreme u polufinalu - 50,92 sekunde.
Plivao je bolje od svetskog rekordera Jana Krokera (51,27), kao i od najvećeg favorita Amerikanca Majkla Felpsa (50,97). Čavić se tako plasirao u finale, koje će plivati sutra.
Čavić je dodao da je razlog zbog koga nije očekivao da će ostvariti tako dobro vreme to što nije dovoljno spavao.
„Ipak, sada imam 22 sata da se odmorim. Kvalifikovao sam se za finale, ali ne znam šta mogu da očekujem. Cilj mi je svakako medalja. Ako budem plivao kao treba mogu da ostvarim i bolje vreme”, rekao je srpski plivač.
Prva trka ostaće upamćena kao najveće dostignuće ne samo srpskog plivanja već i uopšte našeg dosadašnjeg učešća u Pekingu.
Čavić je plivao u poslednjoj, devetoj kvalifikacionoj trci. U stazi do njega Felps. Pre toga zanimljivi događaji. Džejson Denford je u sedmoj trci oborio olimpijski rekord 51,14, a posle toga Jan Kroker (svetski rekorder 50,40) jedan od favorita, stigao je tek treći (51,95) iza Subiratsa (51,71) i Svanepola (Novi Zeland) 51,78.
Od samog starta Čavić je zaplivao izvanredno. Videlo sa da pliva lako, rasterećeno, siguran u sebe. Na polovini staze beležio je vreme 23,45 što je za šest stotinki bolje od prolaznog vremena Krokerovog svetskog rekorda. Već tada se videlo da ima u sebi snage za vrhunsko ostvarenje. Andrej Serdinov je bio drugi, kasnio je 34 stotinke, Felps tek šesti s gotovo sekundom zaostatka. U drugih 50 metara Felps je odlično finiširao, ali nedovoljno da ugrozi Čavićevo sjajno izdanje.
Po završetku trke dugo se naš najbolji plivač zadržao pre nego što je došao pred novinare.
– Osećaj je fantastičan, teško da bih mogao da ga opišem rečima. Da budem pošten nisam očekivao ovakvo vreme. Moj najbolji rezultat je 51,65 ali sam vam rekao i posle 100 slobodno da imam snage za odličan rezultat.
Naravno, najviše nas je zanimalo kakav je osećaj plivati kraj Felpsa, a posebno pobediti najboljeg plivača na svetu.
– Da se ne zavaravamo, znam ko je Majkl Felps. Znam i da će u polufinalu, a posebno finalu, plivati drugačije. Ovo su bile samo kvalifikacije bez obzira koliko nama mnogo značile. Najvažnije mi je bilo da se nađem u polufinalu, to je bio glavni cilj. O vremenu nisam razmišljao, a sada ponovo kažem ovako nešto nisam očekivao. Čak sam se u jednom trenutku bio i uplašio. Video sam sjajnu trku mog prijatelja Džejsona Denforda iz Kenije. Kada je oborio olimpijski rekord znao sam da moram da plivam izuzetno brzo.
(/slika2)Analizirajući trku od početka do kraja Čavić je rekao:
– Osetio sam da sam dobro okrenuo. Gledao sam samo gde je Felps.U finišu sam se malo opustio, jer sa leve i desne strane nije bilo nikoga. Nije ovo moj maksimum.
Da li uopšte u ovom trenutku zna gde mu je maksimum. Do sada sve što je Čavić rekao se obistinilo. Sada tvrdi:
– Rezultat jeste izvanredan, ali sam imao dosta nedostataka u trci. Znam tačno gde sam grešio. Ako uspem da ih ispravim u naredne, nadam se, dve trke, možda bih mogao da oborim i svetski rekord! Ali, ponavljam, večeras nije bio rezultat cilj već samo plasman u polufinale. Hoću da se odmorim, malo je vremena do polufinala.
Čavić je uradio bez greške prvi čin trilogije na 100 delfin. Postao je prvi olimpijski rekorder Srbije. Kako god se završila priča o 100 delfin u Pekingu ovaj dan ostaće zapamćen za sva vremena.
Kako i ne bi: Čavić je olimpijski i evropski rekorder!
Po završetku trke Čavić je uperio ruku u nekog na tribinama kao da je pucao:
– Tačno. „Pucao sam” u Petra Popovića.
Valjda minut po završetku trke menadžer ili trener, kako god hoćete, Milorada Čavića Petar Popović je bio u miks zoni. Čekao je svog pulena:
– Ludilo, nemam drugu reč. Evropski i olimpijski rekord! Znali smo da je spreman i da je jako bitno kako će da startuje. Bio je izvanredan, strašan rezultat. Ali, videli smo da ima još prostora. Samo neka se odmori, nadam se da će plivati još dva puta. Ako bude finalista budite sugurni da je veliki kandidat za medalju.
Zagrljaj Milorada i Petra je govorio više od reči. Mahnuli su i otišli da kuju planove za još, kako rekoše dve trke.
Majkl Felps je odmah izašao pred brojne novinare. Pitali smo ga kako komentariše Čavićev rezultat:
– Čiji? – pitao je, možda nam se učinilo, malo arogantno američki as.
– Čavićev, momka koji je pobedio u trci.
– Ah, da znam da je plivao svoje najbrže vreme. Ali ima još trka, videćemo se u finalu.
Dejan Stevović
-----------------------------------------------------------
Lenđer podbacio
Ivan Lenđer je podbacio. U grupi u kojoj je bar po prijavama imao najbolje vreme (52,62) stigao je tek sedmi sa za njega loših 53,41.
– Teško sam plivao, posebno na kraju. Osetio sam da nemam snage. Predugo mi je bilo ovo čekanje, odužila se sezona. Rezultat daleko od mog najboljeg vremena. Osećam da sam umoran, ali šta sada da radim.

Đoković na korak od medalje
Od našeg specijalnog izveštača 
Peking, 15. avgust – Najbolji srpski teniser Novak Đoković je na korak od medalje, pošto je u četvrtfinalu odigranom u „sitne sate” izbacio francuskog igrača Gaela Monfisa – 4:6, 6:1, 6:4. U borbi za medalju igraće protiv prvog favorita, Španca Rafaela Nadala, koji će dan posle završetka Olimpijskog turnira (18. avgust) preuzeti prvo mesto na svetskoj ATP listi.
Susret sa Monfisom našem teniseru je drugi za tri dana koji je završio u prvom satu posle ponoći (prvi je bio u dublu sa Zimonjićem) a opet je do pomeranja došlo zbog kiše. Ovo je njihov treći međusobni duel i treća pobeda prvaka Otvorenog prvenstva Australije.
Đoković u ovom meču nije bio na nivou svojih prethodnih igara, ali je uprkos nekim za njega netipičnim greškama uspeo da se probije među četiri najbolja u svom prvom učešću na najvećoj smotri sporta. Uostalom, odlika velikih igrača je da pobeđuju i kad nemaju svoj dan.
U prvom setu Đokovića uopšte nije služio servis, niti je udarao lopticu kao što obično čini. Gro lakih lopta poslao je ili u aut ili u vrh mreže.
Monfis je pri rezultatu 1:1 napravio brejk. Đoković je dva puta uzastopce bezuspešno pokušavao da ga nadmudri drop šotom, a dva puta je posle razmene udaraca njegova lopta pala van terena, pa je francuski teniser stekao ključnu prednost u prvom setu – 2:1. Monfis je nastavio dobro da servira ne dopuštajući Đokoviću da dođe u priliku da napravi brejk.
Početkom drugog seta videli smo Đokovića koji se „budi” a do kraja ovog dela igre je ličio na sebe iz prethodna tri duela (Đinepri, Šitler, Južni) kada je dobrim servisima i izlascima na mrežu mleo svoje rivale. Do četvrtog gema drugog seta lošije je prolazio u dužoj razmeni udaraca, a sada je dve uspeo da reši u svoju korist što mu je donelo i brejk i povećalo samopouzdanje.Kad je poveo sa 3:1 ispustio je krik kojim je hteo da obodri sebe, a ujedno je prodrmao publiku čiji veći deo je bio uz njega. Do kraja seta na terenu je postojao samo jedan igrač.
Đoković je u trećem setu, slično kao u prvom, brzo oduzeo servis rivalu (2:1), ali je Mnofis odmah uzvratio istom merom (2:2). A onda je usledio prelomni trenutak…
Pri rezultatu 2:2, 30:0 Monfis je napravio dve uzastopne servis greške (30:30) što je Đoković pretvorio u gem odluke – 3:2. Ostalo mu je opet samo da sačuva svoj servis što protiv upornog Francuza, koji igra u odličnoj formi, i nije tako lako. Monfis se čvrsto držao svoje taktike – vraćati, vraćati i samo vraćati i pustiti protivniku da vodi igru, što ga je dovelo do brejk lopte. Ipak, Đoković je s tri uzastopna, veličanstvena poteza pokazao zašto je jedan od trojice najboljih igrača na svetu (4:2). Posebno je bio spektakularan njegov volej s puno rotacije koji je doveo Monfisa u ležeći položaj i izbio mu reket iz ruke.
Na kraju, ipak, drama. Pri vođstvu Đokovića 5:4 protivnik je imao dve brejk lopte, ali naš teniser se tri puta prekrstio i s tri neodbranjiva poteza stavio tačku na ovaj polufinale.
-----------------------------------------------------------
Naravno, očekujem pobedu
Novak Đoković poslednji držao pres-konferenciju, u 2 časa ujutro, na kojoj je za današnji meč sa Nadalom najavio istu taktiku kao nedavno u Sinsinatiju
Od našeg specijalnog izveštača 
Peking, 15. avgusta – Drugi put za tri dana srpski novinari u 2,30 č ujutro zatvaraju Olimpik grin teniski centar, a za sve je kriva – kiša. Novak Đoković je jutros poslednji držao pres-konferenciju, koja je počela u 2 časa. Za 45 minuta pre njega pres-salom su prodefilovali Serena Vilijams, Rodžer Federer i Rafael Nadal i svu su ocenili da je „prilično čudno igrati mečeve u ovo doba”. Ipak, Đoković je zadržao vedrinu:
– Svi koji su pratili meč mogli su da se uvere koliko je bio iscrpljujući i fizički i psihički, ali više fizički. Poslednje atome snage sam izvlačio u poslednjem gemu. Bili smo dosta blizu. Drugi set sam preokrenuo i odigrao onako kako bi trebalo da igram protiv njega. Iako izgleda da njegove lopte idu sporo, što i jeste činjenica, on je fizički izuzetno spreman, vrhunski je atleta koji protivnike izbacuje iz takta, ne da im mnogo ritma. To je i meni danas uradio. Ja sam nervozno ušao u meč, ali sam ipak uspeo da ga savladam posle dva i po sata borbe i srećan sam što sam u polufinalu.
Đoković će se sresti sa Nadalom koji će od ponedeljka biti prvi na svetskoj listi. U dosadašnjim duelima španski teniser vodi sa 9:4, a poslednji put su se sreli pre desetak dana, u polufinalu u Sinsinatiju, kada je naš najbolji igrač pobedio sa 6:1, 7:5.
– Naravno da očekujem pobedu. Imaću dobre šanse ukoliko se oporavim fizički. Tu je on u prednosti jer je imao dosta kraće mečeve i ne toliko iscrpljujuće koliko ja. Međutim, to je polufinale i nemam razloga da mislim o nekim negativnim okolnostima. Pozitivna stvar za mene je to što sam pobedio poslednjih par mečeva na ovoj podlozi. Poslednji meč je bio pre nedelju i po u Sinsinatiju tako da ću gledati da postavim istu taktiku kao u tom meču.
O razlici između turnira i igranja za reprezentaciju...
– Postoji izvesna razlika. Sigurno je da igram s više emocija kad predstavljam svoju zemlju, mada je ja uvek predstavljam, i kad igram individualno na turnirima. Ipak, ovo je posebno takmičenje, jer nas stotinak sportista iz Srbije predstavljamo ovde svoju zemlju. Svi, normalno, dajemo sve od sebe i pokušavamo da donesemo medalju. To je ono što Olimpijske igre čini posebnim, to što su ovde najbolji sportisti iz svih sportova na svetu.
O igranju u „sitne sate”...
– To je jedna od činjenica koja zabrinjava mnoge tenisere i teniserke, jer mnogi od njih nisu navikli da igraju noćne mečeve. Ali, za sve je isto. Jednostavno morate da prihvatite tu okolnost onakvu kakva jeste. Ne možemo da menjamo pravila Olimpijskih igara usred turnira. Možemo samo da se što pre navikavamo na to i da budemo spremni za nove izazove.
-----------------------------------------------------------
Nadal: Mislim samo na Đokovića
Na pitanje španskih novinara protiv koga bi voleo da igra u finalu, pošto Federera neće biti, Rafael Nadal je odgovorio:
– Trenutno razmišljam samo o tome kako da pobedim u polufinalu. Igram protiv trećeg na svetskoj listi i to na njegovoj omiljenoj podlozi. Očekujem da ću igrati svoj najbolji tenis jer samo takvom igrom mogu u finale.
Da li ste iznenađeni što je Federer ispao?
– Jesam, mada u vrhunskom tenisu to više nije čudo. Svi očekuju da se svakog vikenda u finalu sretnu Nadal i Federer, ali konkurencija se ujednačila, igra se na jednu loptu.
-----------------------------------------------------------
Meč Janković – Safina pomeren za danas
Zbog kiše je bilo mnogo promena u rasporedu jučerašnjeg dana teniskog turnira. Tako je i poslednji susret četvrtfinala ženskog singla između naše Jelene Janković i Ruskinje Dinare Safine odložen da danas. Još nije poznato kada će pobednica ovog susreta igrati polufinale, a ovo su potvrđeni termini za danas:
Četvrtfinale
Janković (Srbija) – Safina (Rusija)            oko 11,30 č
Polufinale
Đoković (Srbija) – Nadal (Španija)            oko 14,30 č

Svet se pretvorio u komercijalu
Član „Beogradskog sindikata” i poznato domaće hiphop lice Boško Ćirković Škabo više od pola života bavi se ovom vrstom muzike. Osim članstva u matičnom sastavu, Škabo je i solo umetnik, producent i izdavač. Nedavno se u prodaji pojavio njegov drugi solo album „Remek delo” koji je posle petogodišnje diskografske pauze objavila izdavačka kuća „Magmedija”, na čijem se čelu nalazi ovaj beogradski reper.
Na pitanje zašto je napravio toliko dugačku pauzu između dva albuma, Ćirković kaže:
– Osim što sam bio izuzetno aktivan sa „Sindikatom”, desile su mi se promene i na privatnom planu. Oženio sam se, dobio sina Nemanju čija slika krasi omot „Remek dela”, a njemu sam i posvetio novi album. Na izdanju se nalazi 11 pesama, gostovali su razni muzičari, od Skaj Viklera, preko di-džejeva Ajrona, Ucea i Ejpa do Janka iz grupe „Filjo di putana” koji je odsvirao gitaru u naslovnoj pesmi s albuma – otkriva Škabo na početku razgovora.
Škabo kaže i da mu pored dugogodišnjeg staža na sceni ne nedostaje motivacije:
– Pazi, ja kao ekonomista imam posao u struci, a hiphopom se bavim više od deset godina. Ova vrsta muzike daje mi mogućnost da se izrazim, ona poseduje u sebi taj neki bunt koji liči na pank muziku. To kažu kritičari, i to je jedna od retkih stvari u kojima se ja sa njima slažem. Ne moraš da budeš ne znam kako tehnički potkovan ili virtuoz da bi se bavio ovim vrstama muzike. A ono što sam od muzike naučio primenjujem i u životu. Želim da živim van sistema, po nekim sopstvenim pravilima, onoliko koliko je to moguće, pošto se ceo svet u međuvremenu pretvorio u komercijalu.
Uprkos opštoj oceni da je hiphop najvitalniji pravac u domaćoj pop muzici, Škabo ukazuje na reperske teškoće:
– Mediji su veoma zatvoreni za nove izvođače. Na primer, kada Feđa i ja dajemo intervjue, novinare više zanima da li smo imali probleme i zabrane od same priče o muzici. Kada uputimo takvu primedbu, odmah krene priča o urednicima kojima to nije zanimljivo, evo ti si jedan od retkih koji me je pozvao da pričamo o tome. Skoro sam snimao spot i kad sam išao po TV stanicama otkrio sam poraznu istinu da velika većina njih uopšte ne pušta spotove, i što je još tragičnije, nemaju ni muzičke urednike. I onda, ako novinare ne zanima, i meni je glupo da kao izdavač svuda pričam da „Whosee? klapa” iz Boke Kotorske ima odličan album. Posle ispada da imamo deficit izvođača, ali činjenica je da samo „Sindikat”, „Bed kopi”, Marčelo i Đus imaju više od 20 koncerata godišnje, a to je jedini izvor prihoda.
Zamoljen da prokomentariše uspeh Marčela, Ćirković spremno odgovara:
– Marčelo jeste kvalitetan reper, sa kojim sam ja i sarađivao, ali pitanje je da li bi uspeo da nema jakog menadžera i jaku izdavačku kuću iza sebe koja ga je „pogurala”. Možda bi on ostao samo „ortak iz Paraćina” da nije bilo svega toga. Mislim da je on talentovan, ali se sa njegovim stavovima ne slažem, posebno ne sa činjenicom da je na jednom koncertu pre dve godine skinuo zastavu zemlje u kojoj živi, sa kojom se „Sindikat” kasnije vratio na scenu. E sad, pitam ja tebe: da li bi to mogao da uradi u Hrvatskoj sa hrvatskom zastavom ili u Švajcarskoj sa švajcarskom? Naravno da ne. Ali takva klima vlada u medijima, ta neka „politička korektnost”, koja verovatno i nije loša u tom nekom kontekstu smirivanja strasti, ali jednostavno ne odgovara realnosti.
Osim osvrta na domaće repere, Škabo ima mnogo toga da kaže i na temu regionalnog hiphopa:
– Znam da i „Sindikat” i mene slušaju i u Hrvatskoj ali ne želim da ikoga dovodim u nepriliku tražeći da nam tamo organizuje koncert. U imenu benda nije slučajno ono „beogradski”, a Beograd je glavni grad Srbije. Zato, s druge strane imamo, Eda Maajku koji je u Srbiji ne znam kako popularan, a suptilno u svojim pesmama repuje da je „Knin u ’Oluji’ oslobođen” i u prvom licu jednine ima pesmu u kojoj je plaćeni ubica iz Srebrenice.
Osnova cele priče je u ekonomiji, a zna se da je Srbija i u ono vreme bila ekonomski zavisna od Slovenije i delimično Hrvatske. Odavde su išle sirovine, a nama su od njih stizali gotovi proizvodi. Slovenija i Hrvatska su mala tržišta, i zato sada te priče „balkansko a naše” i druge zajedničke uspomene kao što je drug Tito. Nemam ništa protiv, rep je u svojoj suštini sloboda izražavanja, ali sumnjam da je to u njihovim slučajevima iskreno, već je promišljeno, a to već nema veze s repom. Mi smo to uvek radili direktno i neuvijeno i imali probleme zbog toga.
Za kraj razgovora Škabo kaže:
– Nastupaću gde god me pozovu, veoma mi znače pozitivne kritike koje dobijam od svojih najbližih i fanova putem Interneta. Daleko smo odmakli i u snimanju trećeg albuma „Sindikata”, ali ne mogu da ti još uvek kažem kada će se on pojaviti na tržištu.

Džez elita u Nišu
Niš – Pre nego što je sinoć prvi put zakoračio na pozornicu drevne Niške tvrđave, naš najpoznatiji i najpriznatiji džez muzičar Duško Gojković nije krio oduševljenje zbog svog učešća na „Nišvilu”.
– Proputovao sam pola sveta, ali sam u Nišu prvi put. Obradovao me je poziv i veoma mi je drago što sam ovde u dobrom društvu – rekao je pre zvaničnog otvaranja novinarima muzičar koji je, započinjući svoju karijeru još 1955. godine, sa trubom i pet dolara u džepu otišao u Zapadnu Nemačku.
Gojković je svirao sa mnogim svetski priznatim majstorima džeza, a u Nišu, gde je nastupio sa nemačkim bi-bap kvintetom, uručena mu je nagrada za životno delo.
Tako je na Letnjoj pozornici počeo 25. po redu niški džez festival na kome će do 17. avgusta nastupiti više od 200 muzičara iz 15 zemalja. Niška publika videla je na početku niški sastav „Diksi pogon” i japansku pevačicu i pijanistkinju Keiko Borjesen.
Po drugi put među niškim ljubiteljima džeza je i Bili Kobam sa svojim sastavom „Culture mix”. Pre dve godine već je nastupao na „Nišvilu”, ali tada bez svog sastava. „Musketar džez rok bubnjeva”, Kobam spada u sam vrh džeza i istraživača na polju fuzije džeza i etno-muzike. Od njegovog umeća moći će, u dvodnevnoj radionici, da „kradu” oni koji koji su tek zakoračili u svet ove muzike. Kobam se nedavno oprobao i na filmu („Sonic Mirror” Mike Kaurismakija), pa je i to doprinelo, da uz Gojkovića, u Nišu odmah na startu džez fešte bude u centru medijske pažnje.
Spisak učesnika je podugačak: producent i promotor Džajls Piterson s kojim će nastupiti i Hoze Džejms, holandska džez-soul pevačica Đovanka Ostijana, sastav „Tarhana” koji predvodi perkusionista Sjahin During, a sa kojim će nastupiti Teodosi Spasov, zatim gitarista i kompozitor Dragomir Milenković Joga (vođa „Hazara”) i harmonikaš iz Niša Srđan Savić. 
Slede: kvartet korejsko-japanskog saksofoniste Suna Kima, grupa „Brand new Heavies” – udarne igle kompletne asid džez scene, niška grupa „Plan 9” sa kojom nastupa di-džej Fanki Džanki, nemački saksofonista rumunskog porekla Hugo Sigmet, pa jedan od najboljih džipsi sving sastava današnjice „Rozenberg trio” iz Holandije, Norvežanka Sidsel Endresen sa kojom nastupa Jan Bang, Trio američkog gitariste Rodnija Džonsa, egipatska etno džez postava „Eftekasat”, niški bend „Sounds of South”, gitarista Jan Vaclav Vanek, ženski hor „Misteriozni glasovi Bugarske”, „New York Ska Jazz Ensemble”, skopska grupa „Leb i sol”. Zatvaranje će biti u znaku bluza i nastupa najveće britanske zvezde Jana Sigala.
Učesnici će odati počast kralju romske pesme Šabanu Bajramoviću.
Od inicijative grupe niških entuzijasta, „Nišvil” je prerastao u gradsku javnu manifestaciju i festival čije je ime poznato u svetu džeza. Ove godine Ministarstvo kulture je, ocenjujući da je „Nišvil”, uz „Egzit”, „manifestacija koja najviše doprinosi pozitivnoj slici o Srbiji u svetu”, dupliralo sredstva za njegovo održavanje. Kako se dobar glas daleko čuje, i sponzori su darežljiviji. Prave efekte takvog „preokreta” direktor „Nišvila” Ivan Blagojević očekuje već u pripremi 26. po redu džez festivala najavljujući da bi on mogao biti „najpoznatiji brend Niša”. Džez će se u izvođenju učesnika sa ovogodišnjeg festivala, prema zamislima organizatora, čuti ove godine u Subotici, Novom Sadu, Beogradu, Paraćinu, Dimitrovgradu.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Veza između ekonomije i zaljubljivanja
Ako preskočimo „opšta mesta” ljubavne nauke, koja suvereno zastupaju stanovište o bezrezervnom predavanju, žrtvovanju i emocijama bez zadrške, ali i teorije koje (ne)primereno uvode termin „sponzorstvo” prilikom čak i usputnog poređenja zakona tržišta i emocija, onda „hladne glave” vredi pročitati kolumnu Bena Stejna u „Njujork tajmsu” koja se upravo bavi poređenjem ova dva, na prvi pogled, neuporediva polja – ekonomije i ljubavi. Da je reč o veoma srodnim oblastima u kojima vladaju gotovo identična pravila, autor otkriva još na samom početku teksta i kaže: „Ekonomija je nauka koja se bavi raspodelom retkih dobara i usluga. Međutim, šta je danas ređe i dragocenije od ljubavi? Ona je postala prolazna i veoma lako lomljiva”.
Dakle, osim u retkim izuzecima, „zarada” u ljubavi je grubo proporcionalna vrednosti uloženog vremena i posvećenosti vezi. Ljubavni dobitakje u međuzavisnosti sa iznosom ulaganja sebe u partnerski odnos. Dakle, ako ste u vezi pažljivi, strpljivi i nesebični, to će vam se vratiti zauzvrat. Ovo pravilo funkcioniše, upozorava autor, samo u slučajevima da je reč o vezi u kojoj postoji obostrana ljubav, a ne u emotivnom odnosu prema osobi koja nije zainteresovana. Ako bi nekima bilo čudno pravljenje paralele između ljubavi i obveznica, Benu Stejnu ne bi. On, naime, smatra da obveznice koje imaju vrednost na tržištu vlasniku uvek mogu doneti dobrobit, dok su propale obveznice beskorisne i, osim u retkim situacijama kada su tržišna kretanja nepredvidiva, nikada ne mogu nadmašiti vrednosti visokokvalitetnih obveznica. Isto je i sa ljubavima.
Moć ljubavnog monopola
Zato Stejn savetuje: „Držite se visokokvalitetnih ljudi. Kada se jednom nađete u propalim vezama, bežite”. Kako kaže, prodajte ljubavne obveznice dok im vrednost poputno ne propadne, jer iako propale emotivne veze mogu izgledati zavodljive – beskorisno uvek ostaje beskorisno. Jedino ako niste u poziciji da sami kontrolišete (ljubavno) tržište. Prema mišljenju kolumniste „Njujork tajmsa”, najgore što može da se desi zaljubljenoj osobi jeste da uđe u vezu sa nekim ko ima gomilu ozbiljnih problema i pomisli da može da ih reši ili da promeni takvog partnera. Stejn kaže da spoljašnjost može vešto da maskira ponekad i veoma veliku opasnost nekih osoba i rizik od gubitka, i podseća da su u zabludi svi koji smatraju da mogu da izvrše temeljne promene osoba u koje su zaljubljeni. Zbog toga on savetuje da je pre donošenja konkretne odluke o izboru partnera potrebno izvršiti temeljne analize karaktera konkretne osobe i biti hrabar da se odupre njenom/njegovom spoljašnjem utisku. Kako kaže, spoljašnjost može prikriti mnogo šta.
Kada je vreme za povlačenje
Ako se do sada niste složili sa Stejnovim „ljubavnim pravilima”, u sledećem verovatno hoćete. Naime, ovaj ekonomista i pisac smatra da u ljubavima na duge staze treba da vlada monopol: „Ako treba da delite svoju ljubav još sa nekim i da se svakog dana takmičite, zaboravite na čitavu situaciju. Vi želite da imate monopolske obveznice sa partnerom”. On iznosi stanovište da su za kvalitet emotivnog odnosa daleko isplativije duge nego kratke veze. Kada je reč o dobicima, kao nerazdvojnom delu ekonomske nauke, Stejn smatra da bi zarada od uloženog trebalo da bude bar jednaka troškovima investicije. Ako se dobija manje od investiranog, vreme je za povlačenje. On smatra da će nestrpljivi kratkotrajni igrač osiromašiti na duge staze ako nema „insajdera” ili moć da kontroliše tržište. On će imati nekoliko dobrih dana ali zato godine ljubavne agonije. Parafrazirajući narodnu poslovicu: „Zaljubi se brzo, kajaćeš se na tenane”, čini se osnovanom pretpostavka da ljubav na kratke staze nema perspektivu.
Za uspešnu ljubavnu vezu, smatra Ben Stejn, najvažnija su realna očekivanja. To je uslov da dođe do napretka u vezi. U suprotnom,  razočarenje se čini neizbežnim. Što su nadanja bliža realnosti, veća je šansa i da se ostvare. Takođe, Stejn predlaže da se uvek držite pobednika – na tržištu i u ljubavi. Oni su nagrađeni i sa njima uvek sledi nagrada. A, dok se ne desi ljubav, kupite nekoliko mačaka i pasa. Oni će biti vaš siguran oslonac u trenucima emotivnih bura i nepresušan izvor ljubavi. Zaljubljivanje je jedno od najlepših osećanja u kome se unosi najdragoceniji deo sebe i zato uživajte u ljubavi kada se desi, poručuje Stejn.

Govor tela umesto reči
Prilikom odlaska na intervju za posao, u toku ispita, za vreme javnih nastupa, pa i u običnoj svakodnevnoj situaciji, naše telo „odašilje” neverbnalne signale. Nepotrebno je detaljno objašnjavati koliko su reči suvišne za sporazumevanje dvoje zaljubljenih ljudi. Evo, kratkih saveta da lakše protumačite neverbalne simbole komunikacije, ali i da kontrolišete neke svoje pokrete.
Otresit, jak hod može karakterisati osobu koja je puna samopouzdanja ili osobu koja je besna (nije teško razlikovati da li je neko besan ili ponosan).
Prekrštene ruke sagovornika odaju odbrambeni stav ili neku vrstu zatvorenosti.
·          Intenzivno diranje ili češanje nosa odaje lažljivce, a oborene oči često su znak dosade.
·          Prolaženje prstima kroz kosu odaju iskrenost i zainteresovanost, a opuštene i raširene šake otvorenost za dalju komunikaciju.
·          Grickanje noktiju je ne samo ružna navika već je isto tako znak nervoze i nesigurnosti osobe koja to radi.
Studija sprovedena u Engleskoj na parovima koji su tek počeli da izlaze, dokazala je da samo nekoliko pokreta i znakova mogu odati da li njihova veza ima budućnost ili ne. Tako na primer, noge muškarca okrenute prema ženi znače zainteresovanost. Dame koje prolaze prstima po kosi ili koje suptilno kruže čašom u ruci, odaju jasan znak odobravanja i zainteresovanosti.
Govor tela nije samo način na koji možemo pročitati neku osobu, već znak raspoznavanja lepog vaspitanja i raspoloženja. Lepo držanje, jasan govor i osmeh na licu, mogu već na „prvu loptu” mnogo da kažu o nama ili našem sagovorniku.

Simbolika Osetije
Da u Tbilisiju nije bilo Sakašvilija, Moskva bi morala da ga izmisli – međutim, teško je zamisliti repliku koja bi bolje odgovarala njenim strateškim zamislima od ovog stvarnog Sakavšilija. Zadivljujuće je kako se šef Gruzije uoči prošlog vikenda zatrčao glavom kroz prozor. Valjda, misleći da Putin posmatra Olimpijadu, te neće zapaziti da Sakašvili raketira Chinvali, čineći od njega južnoosetijski Vukovar.
Mogućna kombinatorika ovog američkog advokata, nekadašnjeg studenta prava na Kolumbiji, podseća na miloševićevsku, u „preuređivanju” SFRJ. Jedina razlika jeste u tome, što je Sakašvili očekivao da mu posle samostalno preduzete avanture u pomoć priskoče SAD. Možda je mislio da će pobediti? Recimo, u slučaju da Rusija ne uzvrati dovoljno brzo, i onom silinom udara kojom je to inače i učinila. Uspešan „blickrig” sigurno bi mu doneo lovore Vašingtona. A, ukoliko bi pak završio poražen – mogao je verovati da će dobiti saučešće Atlantskog saveza sa „žrtvom ruske agresije”.
Saldo kriminalnog događaja nije u svakom slučaju taj, po zamisli demokrate-diktatora. Naprotiv, prvo što se na sceni vidi jeste zločin – 2.000 ubijenih ljudi. Dalje, gruzijski problem suverenosti nad Južnom Osetijom i Abhazijom tek sada je nerešiv, a avanturizam kavkaskog NATO-pitomca, podelio je članove pakta na one koji ga brane i na one koji bi ga radije osuđivali.
Sakašvilijev rat dobijen je za Rusiju. Moskva je pribavila izgovor da čvršće zgrabi u zagrljaj i Južnu Osetiju i Abhaziju, a da je teško dokazivati kako je filovanje geostrateškog prostora ruskom vojskom izraz težnje da Rusija vrati pod kontrolu sav „sovjetski Kavkaz”.
Zbog Sakašvilija sada drhte kolena predsedniku Alijevu, u Azerbejdžanu. A preko Crnog mora, napeto je u Kijevu, s obzirom na to da za toplim krilom „matuške” čezne „ruski Krim”. Ugovor kojim je Rusija pristala na postsovjetske granice Ukrajine dospeva za obnovu krajem godine. Bez obaveze Kijeva na predanu lojalnost, Kremlj neće potvrditi potpis.
I tako, celi Bušov učinak s „demokratskim revolucijama” poništen je za samo dva dana, jednim jedinim naopakim korakom njegovog štićenika. Putin likuje. Pokazuje se da je tačno sve ono što je Sakašviliju rekao lično – uputivši malog suseda „šta može da učini” sa izjavama državnika Zapada o neprikosnovenosti integriteta Gruzije. Uz SAD, sada je i Rusija uzela pravo da, pozivajući se na Kosovo i Srbiju, bude ta koja sasvim inokosno priznaje ili opoziva suverenost drugih subjekata. Makar, i s kraćim dosegom, svedenim na teritorije bivših sovjetskih republika u susedstvu.
Posle krvavog vikenda, Moskva je korak bliže ostvarivanju ideje o ruskoj sferi uticaja. To nije ono što je imao SSSR. Nije ni novi hladni rat, ni povratak u bipolarni svet – ali energetski bogate teritorije centralne Azije lako bi se mogle obresti među satelitima.
Razume se, vladari tog „prirodno-ruskog prostora uticaja” ne moraju biti srećni zbog povratka u neizabrano bratstvo, naročito pošto su već iskušali slasti svog feudalnog vladanja narodima – ali, zar se takvi ne mogu ukloniti talasom ruskih „kolor-revolucija”?
Evropa plaća ceh svoje slepe lojalnosti Vašingtonu u balkanskoj presedan-situaciji, i sada ponovo ima vruć krompir u rukama. Nije trebalo saučestvovati u zanemarivanju UN. Šta će, na primer, logično odgovoriti Evropa Rusima koji traže da sada Sakašvili pođe u Hag?
Eventualna obnova „ruskog bloka” potenciraće klizavost političkog terena Srbije. Uz izgovor na Kosovo, Moskva će još energičnije pozivati Srbe protiv Zapada. Ohrabrivaće, na primer, bojkot saradnje sa Evropom u prevazilaženju problema na Kosovu. Bez obzira na to što rešenja na Balkanu neće biti korigovana, jednostavno zato što su ta rešenja izraz dobijenog hladnog rata i nesmanjene moći SAD da i dalje utiču na svetske odluke.
Srpski nacional-fundamentalisti, oni koji su Miloševićevoj vlastoljubivosti dobacili „nacionalni projekat”, i pomogli Jugoslaviji da priđe giljotini, spremni su za takav ruski poziv. Možda su Miloševića zaboravili, ali sačuvali su svoj „projekat”. Pitanje je, međutim, šta je srpski izbor, i kao i do sada, u uslovima bez ponovljene prilike.

Kovačević nije apatrid
Američki senator Čarls Šumer najavio je da će od Kongresa zatražiti da se Srbiji obustavi dodela pomoći od 50 miliona dolara dok se Miladin Kovačević (20), bivši košarkaš univerziteta u državi Njujork, koji je optužen da je početkom maja naneo teške telesne povrede studentu Brajanu Štajnhaueru (22), ne pojavi pred sudom SAD.
Kovačević je nakon plaćene kaucije od 100.000 dolara napustio SAD i vratio se kući u Srbiju, u svoj grad Kulu. Od povratka u Srbiju američka vlast i mediji ga predstavljaju kao krivca u bekstvu od američke pravde. Srpska vlast i javnost prihvatanjem tog od Amerike nametnutog polazišta omogućile su da SAD budu u permanentnoj inicijativi, zastupajući „pravdu”, dok je Kovačević priteran u poziciju u kojoj se mora i jedino i može braniti kao „krivac”!
Miladin je, kao student i građanin Srbije, uhapšen u SAD pod optužbom koju naši službeni organi i njegovi pravni zastupnici i roditelji nisu videli. O Miladinovoj krivici i nasilnom postupanju govori se samo u medijima i u pričama američkih političara – međudržavnog pravnog postupanja nema! Američka država od Srbije ne traži pravnu pomoć i saradnju, već – politički preti!
Posledica toga je da su Miladinu Kovačeviću zakinuta temeljna ljudska prava, a pre svega pravo na slobodu kretanja. Uz to, država Srbija mu je uskratila zaštitu koju je obavezna da obezbedi kad slobodu njenog građanina ograničava bilo ko, a pogotovo druga država.
Kovačević je službene državne organe Srbije u Americi obavestio da je u tamošnjem zatvoru bio maltretiran, šikaniran, unižavan – jednom rečju – zlostavljan. Zatražio je zaštitu svoje države, Srbije. Izostala je adekvatna zaštita nadležnih institucija, zbog čega je pribegao neprikosnovenom ljudskom pravu, pravu na samopomoć – napustio je Ameriku i vratio se u Srbiju. Jedinu pomoć u toj velikoj nevolji pružio mu je vicekonzul Srbije u SAD Igor Milošević. Danas čujemo da je vicekonzul svu pomoć ugroženom sugrađaninu pružao privatno!
Vicekonzul je zbog toga kažnjen, iako se ponašao po zakonima države Srbije: primio je na našu teritoriju – u naš konzulat – našeg građanina koji je zlostavljan u institucijama strane države, američke države.
Američki sud odredio je cenu rizika u dolarima kao obeštećenje u slučaju da se Kovačeviću američka pravda ne učini pravednom. Jer on, ako utekne od američke pravde, gubi 100.000 dolara. Propisujući i primajući 100.000 dolara, američke vlasti su prihvatile i rizik Kovačevićevog izbora.
Ako Ameriku zanima pravda, znano je šta joj je činiti. Amerika mora poštovati pravnu proceduru, uvažavati realnost, ponašati se u skladu sa njom! Saglasno tim načelima, Amerikanci moraju suđenje prepustiti Srbiji. Međutim, ako je povređenost time što im je neko utekao vodilja postupanja – nastaviće hajku.
Srpske vlasti ih u tome ne smeju podržavati. Država Srbija je obavezna po sopstvenim zakonima da štiti prava svojih građana, kao i univerzalna ljudska prava. Dužna je da traži dokumentaciju po kojoj se njen građanin, student, pretvorio u progonjenu zver.
Da li bi srpska država raspisivanjem crvene Interpolove poternice smela učiniti američkog državljanina beguncem u 180 zemalja sveta i u samoj Americi, a da američkoj državi smesta ne podnese dokumentaciju na osnovu koje to čini?
Ako Srbija ne zahteva dokumentaciju i uvođenje slučaja „Kovačević” u međudržavni pravni tok, uvažavajući realnost Miladinove fizičke prisutnosti u domovini, ovaj student je žrtva!
Kovačević nije apatrid da bi se predstavnici srpske vlasti hvalili svojom posredničkom ulogom u pregovorima između Miladina, Miladinove porodice i Stejt departmenta. Pregovori su politička kategorija u kojoj strane zastupaju svoja stanovišta, a ne pravdu i istinu, namećući ih kao najbolje rešenje. Kada se o pravnoj situaciji pregovara mimo propisane pravne regulative, procedure (u ovom slučaju pravne regulative Srbije), pregovorima se legitimiše uzurpiranje prava.
Zato je nužno da država Srbija odmah pokrene obavezujuću pravnu proceduru ka Americi i u samoj Srbiji, kako bi se ovaj slučaj doveo u pravnu ravan, gde mu je i mesto. Tek tada možemo krenuti ka pravdi!
A Miladinova eventualna krivica? Ona je moguća, na pretpostavljenom, željenom, u Srbiji održanom, i jedinom mogućem, zakonitom suđenju.
novinar

Rezultat bolji od igre
Na početku takmičarskog ciklusa u Evropi fudbaleri Zvezde mogu biti zadovoljni, iako nisu prikazali dopadljivu igru. „Crveno-beli” su i pored slabije partije, ipak ostvarili povoljan rezultat u prvom meču drugog kola kvalifikacija za Kup Evropske fudbalske unije, igrajući nerešeno u Nikoziji: Apoel – Crvena zvezda 2:2 (1:1). Vicešampion Kipra je imao skoro duplo više loptu u posedu, ali je u finišu susreta „rezervista” Tričkovski propustio sjajnu priliku da donese pobedu Zvezdi.
Početak susreta bio je u potpunosti u znaku gostiju, a ofanzivna igra je urodila plodom u devetom minutu, kada je Brazilac Edgar postigao vodeći gol. Posle centaršuta Burzanovića, štoper domaćih Holanđanin Brurse je loše reagovao i lopta se odbila do Edgara, a tamnoputi napadač „crveno-belih” je volej udarcem sa desetak metara zatresao mrežu.
Iako su mnogi bili skeptični prema mogućnostima novog Zvezdinog tima, sa velikim brojem novajlija, igra „crveno-belih” u prvih četvrt časa igre je bila odlična, ali je onda usledio veliki pad. Veoma zapaženi vezni igrač Apoela Haralambides je u nekoliko navrata silovito šutirao u okvir gola, ali je iskusni golman Radivojević dobro reagovao.
U 21. minutu, veliko pojačanje Apoela, Poljak Zevlakov, pogodio je spoljni deo mreže, u lepoj akciji u kojoj je zaobišao i Zvezdinog čuvara mreže. Izjednačanje je usledilo u 34. minutu, a Brurse se iskupio za grešku na početku utakmice efektnim pogotkom iz slobodnog udarca. On je sa oko dvadesetak metara poslao loptu u gornji levi ugao Zvezdinog gola, a Radivojević nije stigao ni da je dotakne. Izjednačenju je prethodio prekršaj Markovića nad Brazilcem Paulistom.
U završnici prvog poluvremena, Zevlakov nije bio iz blizine precizan, a igrači Crvene zvezde kao da su jedva čekali da odu na odmor. Vreme je bilo sparno, a temparatura blizu 40 stepeni. Međutim, domaći tim je nastavio sa silovitim napadima i već na početku drugog dela igre, u 47. minutu, Zevlakov je sa ivice peterca preokrenuo rezultat. Bila je to odlična akcija domaćih koju je započeo Haralambides, a uspavanost Zvezdine odbrane je na najbolji način iskoristio Zevlakov.
I kada je postojala bojazan da bi Zvezda mogla da dospe u još nezavidniju situaciju, na scenu je stupio najbolji akter jučerašnjeg meča Igor Burzanović. Posle jednog kontranapada gostiju u 62. minutu, napadač Subašić je vratio loptu do Burzanovića, a ovaj je preciznim prezemnim udarcem sa više od dvadeset metara pogodio desni ugao Apoelovog gola. Bio je to ključni momenat na utakmici, iako je samo minut kasnije Haralambides šutirao pored gola iz povoljne pozicije, ali posle toga ataci domaćeg tima su splasnuli.
Desetak minuta pre kraja meča, junak je mogao da postane Makedonac Tričkovski. Posle duge lopte Zvezdinog kapitena Milijaša, odbrana Apoela je zastala misleći da je Tričkovski u ofsajdu, ali igra je nastavljena. Tričkovski je bio sam ispred golmana Hjotisa, ali u odsudnom trenutku nije na najbolji način reagovao i lopta se posle njegovog šuta od stative odbila u gol-aut.
Na kraju može se zaključiti da je rezultat bio bolji od Zvezdine igre u njenom prvom ovosezonskom evropskom izdanju. „Crveno-beli” svakako imaju rezultatsku prednost, jer im je u revanšu koji je na programu 28. avgusta u Beogradu dovoljno i da igraju nerešeno (0:0 ili 1:1) za prolaz u prvo kolo Kupa Uefe. Ipak, nadamo se da će naš najtrofejnijim klub, sa novim trenerom Zdenjekom Zemanom, igrati mnogo bolje i pobedom overiti plasman u dalje takmičenje. Uostalom, Zeman je najavio da će insistirati na napadačkoj igri, koja doduše nije bila vidljiva u Nikoziji, jer se naš tim u većem delu utakmice branio.
Stadion: „GSP” u Nikoziji. Gledalaca: 14.000. Sudija: Stajls (Engleska). Strelci: 0:1 Edgar (9), 1:1 Brurse (14), 2:1 Zevlakov (47), 2:2 Burzanović (62). Žuti kartoni: Kosovski, Segiri (Apoel), Marković, Subašić (Crvena zvezda).
APOEL: Hjotis 6, Kontis 6,5, Florea 7, Brurse 7, Segiri 6,5, Hrisis 6 (od 74. Mirosavljević 6), Morais 6,5, Haralambides 7,5, Paulista 7 (od 81. Onvuači –), Kosovski 6 (od 69. Pinto –), Zevlakov 7.
CRVENA ZVEZDA: Radivojević 7, Marković 7, Bronovicki 6,5 (od 40. Ninkov 6,5), Jaković 7, Gaj 7,5, Bogdanović 6,5, Milijaš 7, Burzanović 7,5, Blažić 6,5 (od 85. Koroman –), Subašić 6,5 (od 65. Tričkovski 6,5), Edgar 7,5.
Igrač utakmice: Igor Burzanović (Crvena zvezda)
S. R.

Jagodina spremna za debi u superligi
Jagodina – Fudbaleri FK Jagodine uspešno su završili program priprema za debitovanje u elitnoj ligi Srbije, u kojoj će, kako je juče rečeno na konferenciji za novinare, igrati značajnu ulogu i toga svi prvoligaši moraju da budu svesni, a iz prve utakmice, u subotu, na terenu OFK Beograda, ambiciozno se nadaju bar jednom premijernom bodu.
– Kroz pripremni period iskristalisao se takmičarski tim, koji je nažalost od Smedereva i Kruševca doživeo poraze, ali i oni su dobrodošli jer se iz takvih rezultata mnogo više vidi nego iz ležernih pobeda koje mogu da zavaraju. Bez obzira kolike su naše ambicije i želje za dokazivanjem u elitnom društvu, mi moramo da budemo svesni da od nas postoje iskusniji i bolji klubovi, ali mi ćemo se potruditi da u ovoj ligi ne budemo samo puki statisti već da u njoj igramo važnu ulogu, – izjavio je Miljojko Gošić šef stručnog štaba jagodinskog prvoligaša.
Pred subotnji susret na Karaburmi novi kapiten FK Jagodina i prvi golgeter ekipe Igor Pavlović, zadovoljan je kako su odrađene bazične pripreme, da nema povređenih i da je atmosfera u klubu izvanredna koja će svakako doprineti da se protiv beogradskog protivnika odigra dobra utakmica i ostavri aktivan rezultat.
– I prošle godine smo u ligi za nama bili debitanti, pa smo uspeli da se plasiramo u najviši rang, – podsetio je kapiten jagodinskih fudbalera Igor Pavlović.
Inače, u taboru novog superligaša pred debi nema nekog vanrednog stanja, odnosno karantina, a protiv OFK Beograda jagodinske fudbalere će na startu ovogodišnjeg prvenstva bodriti i mnogobrojni navijači „belih” koji su već razgrabili prvi paket godišnjih pretplatničkih karata za utakmice koje će se igrati na renoviranom stadionu ispod Đurđevog brda i koji sada zadovoljava sve propise Uefe.
R. Milanović

Previše krivaca
Od Havijera Klementea do Miroslava Đukića ili od neodlaska na šampionat Evrope (u kasu FS Srbije nije ušlo najmanje 15 miliona evra) do još jednog olimpijskog debakla (u Atini pre četiri godine tri poraza) i nove bruke srpskog fudbala.
Ko je kriv za agoniju reprezentacije? Selektori?
Snose i oni ogroman deo odgovornosti, ali pritom treba upreti prst i u one koji su ih doveli. „Mali Napoleon” pamtiće zauvek najlepši posao koji je dobio od predsednika Zvezdana Terzića, sada odmetnika. Španac je za velike pare (najskuplji selektor u istoriji našeg fudbala) ponekad i dolazio u Srbiju, a jednom se toliko „žrtvovao” posle pada s bicikla da su naši fudbalski bogovi od njega napravili „najvećeg srpskog junaka” kad je kolima dovezen u Beograd!
Tek, s Klementeom koga je kao „toplu vodu izmislio” Zvezdan Terzić (ostala je tajna na čije nagovaranje) fudbalska reprezentacija Srbije propustila je drugo uzastopno evropsko prvenstvo (pre toga Portugaliju 2004), a da nikom nije falila dlaka s glave!
Niti je Klemente podneo izveštaj i analizu neuspeha, obrazloženje zašto nijednom u četiri okršaja nisu pobeđeni Portugalija i Poljska (četiri remija), a kako su „crveni” pocrveneli i u Kazahstanu (poraz 2:1) ili izgubili dva boda u Jermeniji (1:1)... Ni predsednik Terzić ništa fudbalskom narodu, čijih je predstavnika na utakmicama državnog tima iz utakmice u utakmicu bivalo sve manje (susret sa Poljskom u Beogradu pratilo oko 200 navijača Srbije), nije objasnio!
Tikva je pukla, ali su svi ostali na starim mestima. „Aminaši” (tačnije članovi Izvršnog odbora FSS), oni koji su za vreme vladavine Terzića lepo putovali po svetu „jer se nisu mešali u svoj posao”, i dalje su ćutali! Kad mu je palo napamet da Klementeov naslednik bude Miroslav Đukić, pre toga selektor mlade reprezentacije i trener Partizana, niko nije digao ruku – protiv!?
Mladi stručnjak, početnik u trenerskom poslu, dobio je veliki zalogaj – „A” reprezentaciju. Kad je stigao iz Španije otvoreno je kazao: „Došao sam ovde da pečem trenerski zanat”.
S mladim timom je nešto i uradio, ali kad je iz Humske 1 došao na Terazije 35 nastavio je Klementeovim pogrešnim stazama. Forsirao je kroz prijateljske utakmice „A” tima (pet susreta) igrače koji ne igraju ni u svojim klubovima! Ni u Kini, baš sa pozivima pojedincima (od prvog dana imao niz poteškoća s domaćim i inostranim klubovima koji su gledali samo svoje interese), nije se proslavio. Pozvao je pod olimpijsku zastavu 31-godišnjeg Aleksandra Živkovića, koga nikad ranije nije ni – video! Da ne grešimo dušu taj igrač je bio među najboljima. Ali, i to popunjavanje državnog tima, kad se saznalo da Babović i Đorđević ne dolaze, a da su Tošić i Kačar neizvesni, dokaz je da se mnoge stvari rade – ofrlje.
Od januara je ova fudbalska godina burna: razna funkcionersko-sudijska hapšenja, bežanja iz zemlje, zakazivanje vanredne skupštine, izbor novih–starih kadrova, domaće prvenstvo ispod svakog nivoa, tribine bez gledalaca, borba za vlast na svim frontovima...
Naš fudbal karakterišu predsednici karijeristi, članovi raznih komisija i organa koji su dovedeni samo da glasaju, lažni fudbalski velikani na terenima, nestručni i neobrazovani treneri iako je podeljeno više pro- licenci, nego u bilo kojoj komšijskoj državi! Naše sudije su „nepoželjne” u inostranstvu: sude ponekad kadetima i juniorima, a njihove „tate” se bore ko će brže svog miljenika da progura na listu arbitara... I novinari koji sve prećutkuju ili veličaju nešto po – porudžbini!
Šta će biti sa selektorom koji se u poslednje vreme, pa i u Pekingu, prepirao s novim predsednikom saveza Tomislavom Karadžićem?
Đukić će najverovatnije biti smenjen. Ušao je u istoriju našeg fudbala kao selektor koji na deset uzastopnih utakmica nije ostvario ni jednu pobedu! S njim bi trebalo da odu i svi koji odavno vladaju našim fudbalom.
Ovo više nisu pojedinačni promašaji. Fudbal nam je u nezapamćenoj krizi, a sutra počinje treći šampionat Srbije i – nove prvenstvene prevare. U septembru počinju kvalifikacije za Svetsko prvenstvo 2010. u Južnoj Africi...
Vreme za promene je već isteklo. Mađarska je na vidiku, nekadašnja svetska velesila, a sada trećerazredna fudbalska zemlja.

Tomsonom na Partizan
Da li je tako moralo biti?. Da li naši klubovi skoro uvek moraju da budu žrtveni jarci na odru interesa velikih u međunarodnim kupovima?. Ova i još mnoga druga pitanja mogu se postaviti posle utakmice između Partizana i Fenerbahčea na prepunom stadionu „crno – belih“ u vreloj beogradskoj noći. Noći u kojoj je naš prvak pokazao jedno novo, lepo lice i igrom potpuno razbio ekipu internacionalaca koja je sa ogromnim ambicijama krenula u borbu za plasman u Ligu šampiona. Nisu gostima iz Istanbula vredela sva ta imena predvođena trenerom aktuelnog evropskog prvaka, Špancem Luisom Aragonesom i novom zvezdom, prvim strelcem Primere u prošlom prvenstvu, Guizom. Partizan je u utakmicu ušao dobro taktički spreman, trener Jokanović opredelio se na prvi pogled za zatvorenu varijantu koja je prevarila iskusnog Španca. Brana na centru igrališta nije samo bio odbrambeni bedem, već mnogo više odskočna daska za brze protivnapade Partizanovih strelaca. I, videlo se, „crno - beli” su već u prvih dvadesetak minuta prosto razbili goste. Igrači Fenerbahčea jednostavno nisu znali šta ih je snašlo, a da su Bogunović i Diara bili samo malo prisebniji reprezentativni golman Turaka Demirel bio bi srećan da je i četiri puta vadio loptu iz svoje mreže. Podsetio nas je u tim trenucima Partizan na onu igru protiv praške Sparte, pre mnogo godina, kada su Galić, Hasanagić i drugovi prosto samleli Čehoslovake i ispratili ih sa pet golova kući…
Ali, avaj. Kada smo očekivali da ostrvski arbitar, Škotlanđanin Krejg Tompson, da znak za završetak prvog dela i odlazak na odmor - usledio je pravi šok. Zvuk pištaljke za koji smo mislili da označava kraj, označio je nešto sasvim drugo. Iskusni Krejg hladno je pokazao na belu tačku, ocenjujući duel između Sikimića i Aleksa na samoj ivici šesnaesterca kao prekršaj za najtežu kaznu! Kao da u njegovoj zemlji ovakvi i slični startovi nisu uobičajeni i svakodnevni i ne zavređuju ni odmahivanje rukom, a kamoli pokazivanje na belu tačku.
Čist poklon gostima i sigurna realizacija za anuliranje svega onog lepog i majstorskog što je Partizan u prvih 45 munuta prikazao. Dotle, fudbaleri Fenerbahčea nisu imali niti jednu povoljnu priliku, čak nisu ni jednom uputili iole ozbiljniji šut ka golmanu Božoviću. Nešto lepše od Škotlanđanina nisu mogli da očekuju.
Sa tako primljenim golom koji je označio potpunu rezultatski preokret Partizan nije mogao da se oporavi i potom je sve bilo jasno.
Da se razumemo. Nismo skloni da za svaki neuspeh naših sportista bilo gde i u bilo kom sportu okrivljujemo sudije. Naprotiv. Ali u ovom, Partizanovom slučaju, Tompson je bio razorniji od zloglasnog „Tompsona”. Nije jednostavno želeo d rizikuje i dopusti našem šampionu da praktično dokusuri favorita i izbaci ga već u Beogradu iz daljeg takmičenja. Kalkulacija je jasna: novac koji su Turci uložili i ogromne ambicije mnogo su važniji „onima gore”, nego „neki tamo srpski klub” pa makar i bio učesnik Lige prvaka, a učešće u finalu Kupa šampiona i blistav put našeg šampiona do finala protiv tada neprikosnovenog Reala, odavno su zaboravljeni.
U svakom slučaju, jadikovke sada više ne vrede, ali ovo što se dogodilo Partizanu samo je još jedan dokaz koliko nas malo cene i poštuju u Evropi, koliko malo autoriteta imamo kao zemlja i kao nekadašnja fudbalska sila.
Žalosno, ali je tako.
U Partizanu treba da budu vesni da ni u fudbalu, ako uostalom i u životu, pobede nisu uvek najvažnije. Ma kako to u današnjem svetu otužno zvučalo, ipak je dostojanstveno držanje u nanesenoj nepravdi i čast često mnogo vrednija.

Partizanu mesto u Ligi šampiona
U modernom shvatanju fudbala brzina igra jednu od važnih uloga. Partizan je preksinoć i snagom i taktikom, i brzinom i željom, u najvećem delu utakmice nadmudrio turski Fenerbahče, činilo se da će Aragonesov tim biti na kolenima, ali, ostaje veliki žal što „crno-beli” poput „razjarenog boksera” nisu dotukli protivnika.
Partizan je bez obzira na krajnji rezultat u prvoj utakmici (2:2) osvetlao obraz srpskom fudbalu. Slaviša Jokanović i njegovi igrači zaslužuju sve pohvale, a istog mišljenja je i sportski direktor Ivan Tomić:
– Čestitam našem treneru koji je na najvišem mogućem nivou nadmudrio mnogo čuvenijeg i priznatijeg stručnjaka kakav je sigurno Aragones. Ovo je bila naša najbolja igra, prepoznatljiva za Partizan. Ostaje ogroman žal što nismo pobedili. Smatram da je ključ čitave utakmice bio prestrogo dosuđen penal, što je Škot sudio tendenciozno...
No, u Partizanu ne kriju da su zadovoljni onim što je njihova ekipa pokazala. Za revanš Partizan će izgledati sasvim drugačije, igrački mnogo bogatije, jer će se vratiti i olimpijci Fejsa i Tošić, a biće spremni i Žuka i Moreira.
– Imamo mnogo razloga za zadovoljstvo, – ne krije Tomić. – Ispada na kraju da nam je selektor pomogao, jer smo protiv Fenerbahčea dobili nove igrače poput Bogunovića i Petrovića. Imamo ambiciju da uđemo u Ligu šampiona i na tom putu nas niko ne može zaustaviti. Mnogo je razloga za optimizam, a jedan od važnijih je što smo u prvom meču pokazali da imamo snagu za velika dela.
Direktor je naglasio, takođe, da neće tolerisati nikakvo emotivno pražnjenje, da igrači pod hitno moraju da se okrenu novim obavezama – prvenstvenom meču prekosutra s Banatom.
– Još sam pod utiskom naše sjajne igre u prvom poluvremenu. Ne krijem, bio sam fasciniran igrom, ponašanjem i zalaganjem svih igrača. Posle ranog vođstva razmišljao sam samo da na odmor odemo bez primljenog gola. Ali, bilo je logično da dođe do pada igre. Verujem da će Fenerbahče i u revanšu igrati na isti način, a Partizan će sigurno pokušati da nametne svoj stil igre. Naš klub je zapravo preksinoć osvetlao obraz srpskom fudbalu, – kazao je Tomić.
Nada uvek postoji. O tome direktor kaže:
– Moramo pre svega da imamo veru u sebe, u sopstvene mogućnosti. Žao mi je što u ovom trenutku Partizan nema veću podršku, kao aktuelni šampion. Kao da mnogi čekaju da se sapletemo na prvoj stepenici. Svim „nevernim Tomama” poručujem: Partizan će ponovo igrati u Ligi šampiona, u to sam gotovo siguran.
Opšta je ocena da su Bogunović, a posebno Petrović, pokazali da klub na njih može ozbiljno da računa.
– Nezadovoljan sam rezultatom, – priznaje Miloš Bogunović. – Zadovoljan sam igrom, to je pravi Partizan. Poništen nam je gol. Nisam bio u ofsajdu. Očekuje nas revanš, nada postoji i pokazalo se u prvoj utakmici da na terenu ne igraju pare i milioni, već srce i želja. Sada su šanse i jedne i druge ekipe 50 posto, a pre meča davali su nam zaista minimalne šanse da možemo da iznenadimo Turke.
Moderno shvatanje igre koje je prikazao Partizan u sredu uveče svojstveno je samo velikim timovima. Dobrom igrom protiv Turaka čini se da je naš prvak načinio ozbiljan korak ka elitnom fudbalskom društvu Evrope...

Večiti patrioti i izdajnici
Novo analitičko rediteljsko čitanje „Rodoljubaca” Jovana Sterije Popovića dao je Petar Zec, naš cenjeni reditelj, književnik, univerzitetski profesor, u knjizi „Patrioti i izdajnici” („Plato”). Prvi deo knjige čini studija o fenomenu patriotizma i izdajstva, u Sterijinom delu i u našem vremenu. Drugi je scenario Petra Zeca za film pravljen po motivima Sterijinih „Rodoljubaca”, osmišljen kao veliki nacionalni projekat. Radomir Putnik, jedan od recenzenata ove knjige, primetio je da „Rodoljupci” nemaju premca u svetskoj dramaturgiji po satiričnom pristupu kojim žigošu šovinizam, ksenofobiju i lažno rodoljublje. Dodao je i to da iako govore o događajima iz 1848. godine, „Rodoljupci” su i danas vrlo aktuelni zbog neizmenjenog narodnog mentaliteta, i Petar Zecje to dokazao uočavajući Sterijinu svevremenu satiru i prenoseći je na film. Ovo Sterijino remek-delo u velikoj meri je skrajnuto, jer je od 1904. godine i svog prvog izvođenja do sada imalo samo 37 pozorišnih postavki i ni jednu ekranizaciju.Zec je nedavno održao i zapaženo izlaganje o patriotizmu i izdajstvu, na dvadesetoj filozofsko-književnoj školi u Kruševcu.
Kako se Sterijin životni put odrazio na ono što je pisao? 
Sterijin život je zaista paradigmatičan. Uporedio sam ga sa Sokratom, koji je u zrelim godinama bio optužen za veleizdaju i bio osuđen od svojih političkihprotivnika da popije otrov.Sterija je postao nepoželjan u kneževini Srbiji, koja tek što je započela svoju modernizaciju pod vladavinom Mihaila Obrenovića. Došao je u Srbiju iz Vojvodine u nameri da pruži svoj doprinos u stvaranju mlade i savremene evropske države. Sterija ne samo što je otac srpske drame, već je i uveo niz prosvetnih zakona i osnovao važne institucije, među kojima je Narodni muzej, kao i Društvo srpske slovesnosti, iz koga se razvila Srpska akademija nauka i umetnosti. Posle dinastičkog prevrata Aleksandra Karađorđevića i osionog Tome Vučića Perišića, tog srpskog patrijarhalnog silnika,Sterija, rodonačelnik moderne srpske kulture, napadan je i vređan kao vojvođanski Švaba. Zatim se vratio u Vršac, uoči mađarske pobune 1848, zapitan da li se nasilnim i krvavim putem bilo šta trajno i vredno može postići. Što bi ironično rekao Crnjanski, istorija i tome služi da nas ničemu ne nauči.
Opisali ste i Sterijin prelaz od idealizma i optimizma do racionalizma i ogorčenosti? 
Sterijina mladalačka tragedija „Svetislav i Mileva”, s početka njegovog stvaralaštva, i zrela komedija „Rodoljupci”, s kraja, potvrđuju da je život tragičan za čoveka koji oseća, a komičan za onoga koji misli.U svojim tragedijamaSterija je rodoljublje smatrao najsuštastvenijim moralnim zavetom, dok je u komediji „Rodoljupci”patriotizam prikazao kao manipulativnosredstvo za sticanjeličnog bogatstva. Problemom Kosova i Metohije i vidovdanskom etikom Sterija se bavio i kao prozni i dramski pisac, i kao pesnik. Na kraju života rekao je svom bratu Đorđu: „Ja izvrćem pamet i mozak da zaljuđavam svet, a kad pogledam šta je, ništa, ništa i ništa.” Odnos prema fenomenu patriotizma kod Sterije evoluirao je od vremena kada je u mladosti pisao tragedije, i kada je bio ponesennacionalnom idejom vaskrsa srpskog carstva, do starijih godina, kada je u komedijama tu ideju posmatrao u njenoj suprotnostiiporuzi.
U svojim esejima pokazali ste da je Sterija anticipirao modernu dramu apsurda?
Sterijin apsurdni svet tragične farse pravaje preteča drame apsurda anticipirajući beketovsku – joneskovsku antidramu u kojoj tragedija nije iščezla već je samo postala komedija.Danas se gotovoviše i ne smejemo apsurdu života, mi ga živimo. Na kraju je naš slavni komediograf, kao igrčki filozof, popio svoje sledovanje otrova i postao melanholik pun gorčine, i donekle mizantropije. Komediju „Rodoljupce”, to najveće srpskodramsko delo reske satiričnostii bolne istinitosti za života nije objavio i čak nikome nije ni rekao da ga je napisao. Tek pedeset godina nakon Sterijine smrti ova predstava je izvedena demaskirajući ironičnom ubojitom rečju lažne rodoljube kao ličnosti dvostrukog identiteta, političke i nacionalne špekulante koji zarad najsebičnijih interesa bezočnim manipulacijama dovode srpski narod do propasti.
Podstaknuti Sterijom, naveli ste i mišljenja drugih svetskih patriota, koje često proglašavaju izdajnicima?
Da, odnos prema fenomenu patriotizma i izdajstva nije samo naša specijalnost. Na vest o Nobelovoj nagradi dodeljenoj Orhanu Pamuku, turska javnost oprečno je reagovala. Jedni su oduševljeno aplaudirali „Turčinu nobelovcu”, dok su drugi zviždali ljuti, zbog, kako su rekli, političke nagrade izdajniku turskih nacionalnih vrednosti. Slavni američki pisac Norman Majler ironično je govorio o „iračkom pitanju”, konstatujući da je američki patriotizam u suštini antihumanističko osećanje koje jedan narod čini moralno neosetljivim.Velike, globalističke, sile pozivaju se na svoje pravo na patriotizam, dok male narode uteruju u novi svetski poredak. Zalud stanovnici zemalja u tranziciji glasaju na demokratskim izborima za stranke sa različitim ekonomskim programima. Političke stranke prave vladu, a onda dolazi predsednik svetske banke i saopštava joj njene prave ekonomske programe. Još je rimski filozof Seneka pesimistično zaključio: „U bilo kojem sistemu narod je siromašan demokratijom”.
Da li ste u tom duhu osmislili film „Rodoljupci”? 
Ovih dana sam u kontaktu sa poznatim mađarskim koproducentom, koji je fasciniran Sterijinim univerzalno-satiričnim delom, i smatra da imamo velike šanse da za ovaj scenario dobijemo materijalna sredstva u okviru fonda Euroimaža. Film sam zamislio i kao višeslojni siže o čoveku, društvu, porodici, ljubavi i ratu. U isto vreme, Sterijini „Rodoljupci” predstavljaju ogroman kreativni izazov za aktuelnu angažovanu i satiričnu vizuelnu priču o sunovratu svih etičkih vrednosti društvau traganju za svojim identitetom posrnulog u politički kriminal i kvazipatriotske manipulacije.Najviše istorijskih obmana i zločina počinjeno je u ime monolitne većine, dok slobodoumni pojedinci često bivaju odbačeni ili osuđeni na progone. Porodice gramzivih, beslovesnih, neotesanih i sebičnih Sterijinih Žutilova postoje u svakoj kulturi, i otelovljuju univerzalne heroje bezgraničnog carstva gluposti i moralne nakaznosti. U ovdašnjemi današnjem svetu biti optimista bilo bi pomalo glupo.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Trubački zemljotres kao festival
Iz Guče je gruvalo četiri-pet dana, no to je već zaboravljeno. Pobednici su otišli da se izduvaju. RTS je brižljivo pratio šta se događalo na 48. Dragačevskom saboru, pod rediteljskom palicom Darka Kamarita, već mnogo puta potvrđenim u živim prenosima raznih manifestacija.
Samo muzika. Nije bilo komentara ni komentatora. Nije bilo objašnjenja ni pokušaja da se fenomen ludovanja u Guči prepusti sociolozima ili drugim analitičarima koji bi stručno i naučno objasnili kako ljudi mogu da izdrže da toliko dana i noći piju, jedu i igraju.
Glavna priredba u Guči je, koliko se čini, pretrpela određene organizacione izmene, moglo se naslutiti da to neko, možda ne najbolje, usmerava i nastoji da taj trubački zemljotres oformi kao festival. Od svega što je promenjeno najmanje je dopadljivo SMS glasanje jer otvara prostor za manipulacije i kombinacije, a to Guču može da upropasti.
U realizaciji ovog projekta RTS je imala pozamašan i nezahvalan doprinos. Mada je sve bilo bučno, živo i u pokretu, slika je neminovno bivala statična. Reditelj se držao principa da u prvom planu treba da budu takmičari, a posetioce je hvatao u letu, valjda i sam uveren da neki od njih i ne bi baš hteli da budu snimljeni u stanju razdraganog ispijanja piva i cupkanja uz etno-zvuke. Ni viđeni ni prepoznati. Osim toga, kamera mora da bude diskretna i delikatna. Ukratko, ne sme direktno da propagira razulareno ponašanje u suprotnosti sa osnovnim postulatima društva koji želi da o sebi plasira vedru, ali ne i deklasirajuću sliku u svet. Zato je to bilo tako kako je bilo. Za pikantnije detalje su se, valjda, pobrinuli dokumentaristi poput onih koji su snimili film o 45. saboru, a prikazanom u nedelju na TV B 92.
SPOTOVI UPOZORENjA. – Mnogo se gine na putevima. Veliki broj saobraćajnih nesreća podstakao je nastajanje spotova koji podsećaju gledaoce da budu i pažljiviji vozači i oprezniji pešaci. RTV Studio B vodi akciju „Bezbedni u saobraćaju” koja podseća da je alkoholizam često uzrok udesa i sudara na putevima, da su žrtve mahom mladi između 19 i 25 godina. Spot je realizovan kao reporterski zapis: novinarka ispituje vozača šta se desilo, a ovaj (zamagljenog lika) jedva uspeva da sastavi dve reči sa pameću, pretura se od maligana. Ali, nije kriv za saobraćajku, to neće da prizna.
Istovremeno na TV kanalima se pojavljuje i spot Železnice Srbije sa upozorenjem na opreznost na železničkim prelazima na kojima je proteklih sedam godina izgubilo život 170 ljudi sopstvenom krivicom. Sa naglaskom na sopstvenoj krivici. Tako se železnica ograđuje od odgovornosti. To je svrha ovog spota.
To i nije spot, više liči na objavu bez vizuelnih ilustracija, na plakat sa izmešanim latiničnim i ćiriličnim pismom. Aljkavo i urađeno pod moranje. Problem železnice i nezaštićenih prelaza bolje je objasnila novinarka RTS iz Užica Nataša Trnavac-Ćaldović reportažom o stalnoj krađi bakarnih kablova (najviše između Lajkovca i Stepojevca), što, osim što ugrožava bezbednost pruga, izaziva i kašnjenje vozova. Problem je registrovan, treba neko i da ga reši. Možda bi, onda, one nesrećne, pedantno sabrane brojke bile manje...
LETNjA ŠARENICA. – Žika Nikolić šeta po Srbiji i javlja se sa „Šarenicom” iz raznih mesta. Njegov program je dobio funkciju kulturno-turističkog informatora i animatora u elementarnoj, pojavnoj formi. „Šarenica” prati kalendar festivala po Srbiji, turističkih priredbi, sabora i panađura. Tamo gde dođe svi su mu beskrajno zahvalni, pokazao je da postoje i da ulažu napore da uhvate korak za vremenom. Naročito mu se raduju predsednici opština ili kako se to po novom kaže gradonačelnici koje pušta da se hvale kako su nešto uradili, sakupljaju političke poene i promovišu ciljeve svojih političkih stranaka.
Njega svi vole, svi su sa njim na ti, a on se trudi da ispuni njihova očekivanja, u skladu sa svojom voditeljsko-uredničkom ulogom. Mada ponekad ne zapamti ime gosta, ne zna ko su sve sponzori, ali se snalazi, ne pravi se pametniji nego što jeste, napravi šalu na tuđ ali i na svoj račun. I sve to na visokim temperaturama. Pa, to treba izdržati.
„Šarenica” je postala opštenarodni pojam za srdačnost i dobronamernost. Samo što treba da se razvija, obogaćuje, unapređuje svežijim sadržajima. Da se sprema pažljivije, sa još širim krugom saradnika, ako je već postala veliki adut javnog medijskog servisa. Jedino će tako moći da opravda visoku gledanost čak i u letnjim mesecima.

Brzi promašaji
Vizija Dragutina Zelenovića, bivšeg republičkog premijera, o brzim prugama Srbije, iako stara već 17 godina, i danas uveseljava svakog putnika na železnici. Mnogi ministri i direktori ovog javnog preduzeća bili su uspešni nosioci Zelenovićeve ideje, ali isto tako i neuspešni realizatori njegovog projekta, jer je svaka priča o bržim prugama postala još brži promašaj Srbije. Svi do jednog, skrenuli su sa koloseka obećanja, koje su obično davali na početku mandata. Vagoni su, sve te godine, krećući se brzinom i do trideset kilometara na sat, sa nekoliko sati zakašnjenja ipak dovozili putnike na peron, a mašinovođe zastajale da šmirglom obrišu rđu sa brzih pruga.
Iz Vlade Republike Srbije, pre nekoliko dana, još jednom je vaskrslo staro obećanje. Zarđale pruge, kako se nezvanično najavljuje, biće podmazane kreditom od 4,14 milijardi evra, a vozovi će se na nekim relacijama čak kretati i pet puta brže nego danas i tako razvijati brzinu i do 160 kilometara na čas.
Milutin Mrkonjić, koji je 1992. godine kao direktor CIP-a učestvovao u pokretanju ideje o „brzim prugama”, posle demokratskih promena isticao je kako je za loš železnički saobraćaj kriva nesposobna vlast, a ne to što Srbija nema para. Izgleda da su stare ideje u glavi novog ministra infrastrukture oživele istog trenutka kad je ponovo seo u fotelju, a o njegovoj sposobnosti ponovo će, kao i njegovim prethodnicima, presuditi vozni redovi. Toliko puta ponovljena ideja, koja danas izaziva podsmeh naroda, početkom devedesetih uveseljavala je državne funkcionere. To je pre nekoliko godina u razgovoru za jedan beogradski dnevnik priznao i sam Mrkonjić. „Još 1992. godine pokrenuli smo projekat brze pruge Srbije, na šta su nam se svi smejali. Vlast SFRJ nije mnogo ulagala u železnicu, jer su se oni kao gospoda vozili kolima, a ne vozom, zbog čega je danas železnica u očajnom stanju”, prisećao se Mrkonjić.
Uoči Nove godine i Milanko Šarančić, generalni direktor „Železnica Srbije”, rekao je da bi Srbija mogla do 2015. godine da raspolaže bržim prugama na kojima bi maksimalna brzina bila oko 160 kilometara na čas. On je tada naveo da bi za kompletni razvoj pruga u Srbiji bilo potrebno oko 10 milijardi evra i da ima čak 429 kilometara pruga na kojima nije moguće razviti veće brzine od 30 kilometara na čas.
O modernizaciji železnice i bržim vozovima govorio je i Velimir Ilić, tada ministar za infrastrukturu, pa je pre nešto više od godinu dana obećao da će do sledeće proslave Dana železničara (15. septembra) za početak obnoviti sve železničke stanice u Srbiji. U svega nekoliko njih zašli su majstori sa četkama i metlama.
Marija Rašeta-Vukosavljević, bivša ministarka saobraćaja i telekomunikacija, osim zbog afere oko opremanja tadašnjeg Aerodroma „Beograd”, pala je i na ispitu iz brzih pruga. Kao i njeni prethodnici, obećavala je redovnije dolaske vozova i podsećala da se u železnicu nije ulagalo, da se čak 42 odsto od ukupne dužine pruga vozi brzinom od 60 kilometara na čas i da postoje 132 crne tačke gde je brzina manja od 30 kilometara na čas.
Nije ni čudo što je uzrečica „brze pruge” dobila pogrdno značenje i što čitavo društvo posmatra železnicu kroz te dve reči. Tako se na Internetu može pronaći gomila fotografija potpisanih ovim rečima. Ako je za utehu, samim tim što se nalazimo na Koridoru 10 i Srbijom će jednog dana protutnjati brzi vozovi, pitanje je samo koliko njih će pre toga zakasniti na peron.
Anica Nikolić
-----------------------------------------------------------
Smene u železnici
„Železnice Srbije", kako „Politika" nezvanično saznaje, uskoro očekuju kadrovske promene u menadžmentu tog preduzeća. Funkciju generalnog direktora srpskih železnica trenutno obavlja Milanko Šarančić, kadar Nove Srbije.
Njegovo ime povezuje se sa aferom oko kupovine polovnih lokomotiva i motornih putničkih garnitura iz Slovenije i Švedske. U slučaju slovenačkih lokomotiva, zamereno mu je što je nabavka obaljena preko posrednika. To je bila firma „Sibeks", koja se pre toga bavila prodajom garderobe u buticima.
On je sumnje i optužbe demantovao.
E. R.

Kolosek varljivih obećanja
Sa železničkim pragovima koje je postavljala još Austrougarska, i ekserima iz 1908. godine, sa kojima sumnoge šine po Vojvodini i danas pričvršćene za pomenute pragove, srpska železnica pod hitno zahteva generalni remont.Jer, bez obnove koja će na našim prugamaiskoreniti spore vožnje od svega 20 kilometara na sat, vozovi između Beograda i Niša i dalje će putovati duže nego pre 50 i više godina, kada su ih na toj relaciji vukle parne lokomotive.
Zbog toga se u upotrebi i odomaćio termin slepo crevo Evrope.
O stanju u kojem se nalazi železnička mreža u Srbiji, možda najbolje svedoči podatak da na njoj ima više stotina sporih – kako železničari kažu, laganih vožnji, pri brzinama od 20 do 50 kilometara na sat. To su mesta, ukupne dužine oko 300 kilometara, gde su pruge oštetile podzemne vode, ili je oprema toliko zastarela i propala da veća brzina, od recimo 70 ili 80 kilometara na sat, ne garantuje minimum bezbednosti. Nisu retki i slučajevi da inspektori zbog toga pruge zatvaraju za saobraćaj, kao što je to na primer, prošle godine bio slučaj sa prugom između Kraljeva i Kruševca.
Osnovni problem srpske železnicejeste neulaganje u nju. Taj trend, traje još od osamdesetih godina godina prošlog veka, zbog čega su naši vozovi u 21. vek ušli sa projektovanim brzinama od 100 do 120 kilometara na sat. U iole razvijenim, evropskim zemljama, kakva je velika Jugoslavija bila uoči raspada, te brzine su prevaziđene još pre dve decenije – francuska je izgradnju te-že-vea koji juri 320 kilometara na sat, započela daleke 1974. godine. 
Nakon toga, usledile su godine sankcija i sunovrata domaće privrede, koji su železnicu definitivno bacile na kolena. U to vreme, država je socijalni mir kupovala nerealnim cenama, zbog čega je putovanje vozom od Beograda do Bara, koštalo koliko i dva jajeta na pijačnoj tezgi. Da li je uopšte potrebno reći da sa takvim cenama,nije bilo ulaganja čak ni u minimalna održavanja – zbog čega su brzine postepeno, sa 100 i 120 kilometara, polako snižavane na 40,30 i 20 kilometara na sat. Prosečna brzina danas iznosi oko 60 kilometara na sat.
Putnike, dakako, ti problemi ne zanimaju, ali sa posledicama toga suočavaju se kada preko staničnog razglasa čuju da njihov voz kasni 180 ili 260 minuta.A, u kom smislu može da se primeni logika, kakva pruga takav i voz,saznaće kada uđu u vagone, koji istina, više nisu toliko prljavi kao nekada, ali odlazak u toalet, treba izbegavati. Ne zato što ih železnica ne čisti, već zbog „kulture” samih putnika.   
Statistika kaže da Srbija ima 3.808 kilometara pruge, od kojih je 1.196 kilometara elektrifikovano. Struja kao pogonsko sredstvo se koristi na magistralnim pravcima, dok preostali deo otpada na deonice koje tek očekuje elektrifikacija ili pruge manjeg – lokalnog značaja. Železnica je zbog nerentabilnosti čak počela da zatvara pojedine pružne pravce, i to mahom po Vojvodini gde su mnoge pruge projektovane i izgrađene još za potrebe Austrougarske. Kao pruga od Vršca do Bele Crkve. 
(/slika2)Na sajtu „Železnica Srbije”, navodi se da to preduzeće u voznom parku ima 417 lokomotiva, 16.288 teretnih i 797 putničkih vagona. U praksi, ti podaci se prilično razlikuju tako da je dnevno u upotrebi od 90 do 100 lokomotiva. Za trenutne potrebe, nedostaje još desetak lokomotiva. Ukoliko tranzitni saobraćaj na Koridoru 10, nastavi da raste, železnici će sigurno trebati znatno više lokomotiva, pogotovo zbog toga što su mnoga vučna sredstva prilično dotrajala i zastarela. Kao dizellokomotive serije 661, poznate kao „kenedijevke”, koje su, kako i samo njihovo ime sugeriše, nabavljene u vreme kada je predsednik SAD-a bio Džon F. Kenedi. Bez obzira što su neke od njih prilikom transporta u SFRJ,sa broda pale u more, odakle su izvađene i popravljene, one i dalje odlično rade, ali aktuelna cena nafte, radi protiv njih.
Železnica u upotrebi ima oko tri hiljade teretnih vagona, a nedostaju joj još dve hiljade robnih kola. Do kraja ove godine očekuje se prispeće 770 novih vagona, koji su poručeni sredstvima iz kredita Evropske banke za obnovu i razvoj ( 58 miliona evra). U putničkom saobraćaju, u upotrebi je u proseku oko 120 do 150 vagona. Van letnje sezone, taj broj je i više nego dovoljan, ali kada mnogobrojni putnici krenu ka crnogorskom primorju, kapaciteti su ograničeni. Sledeće godine se očekuje nabavka od 20 do 40 elektromotornih putničkih garnitura, koje će određen broj lokomotiva osloboditi da sa putničkog, pređu na teretni saobraćaj. 
Kao što je nedavno najavljeno, država će predstojeću obnovu pruga započeti radovima na putanji Koridora 10. To su pružni pravci od Subotice i Šida do Beograda,dalje ka Nišu, odakle vozovi nastavljaju put Bugarske i Makedonije. Planirane investicije iznose 4,14 milijardi evra a barska pruga je sledeći prioritet. Na toj pruzi se najobimniji radovi očekuju na deonici između Beograda i Valjeva, posebno u delu ispred Lajkovca, gde podzemne vode ne pogoduju temeljima koloseka. Od Valjeva ka Užicu i dalje Prijepolju i Crnoj Gori, pruga je u solidnom stanju, jer je građena – probijana na zahvalnoj podlozi – kamenu.     
(/slika3)Za kraj, železnici nedostaju i vagoni sa ležajevima, za međunarodni saobraćaj ka Evropi, odakle su srpska spavaća kolazvanično proterana zbog loše higijene. Tu je bilo i primesa politike, uoči i u vreme raspada SFRJ, ali kako je to uticalo na samu železnicu, ilustruje podatak da se većina putnika u međuvremenu preorijentisala na autobuski saobraćaj. Ne samo ka inostranstvu već i domaćem saobraćaju, jer autobusi nisu kasnili kao vozovi. Osim toga, autobus može da stane gde god to putnicima odgovara.
Ali, ako je za utehu, vreme radi za železnicu. Ona nije vezana isključivo za naftu, kao pogonsko gorivo, tako da rast cena tog energenta, vozove ponovo vraća u prvi plan.Čak i po cenu visokih troškova obnove i modernizacije i činjenice da železnica ni nakon toga, najverovatnije neće moći da se izdržava bez pomoći države. Uostalom, to je slučaj sa gotovo svim železnicama u svetu, mada jepre nekoliko godina zabeležena vest da su italijanske železnice posle više od pola veka, uspele da iz svog poslovanja zatvore fiskalnu godinu.

Sunce iz morskih talasa
Najteža morska riba na svetu pliva morima i okeanima umerenog i tropskog pojasa širom planete i teška je, u proseku, oko hiljadu kilograma, dok najkrupniji primerci imaju i više od tri tone. Ova životinja, čije je latinsko ime Mola mola, najpoznatija je pod imenom riba-sunce, koje je dobila zbog toga što se često može videti kako pluta na površini vode, kao da se sunča. U nekim zemljama zovu je i mesečeva riba, u Nemačkoj glava koja pliva – zbog neobičnog izgleda. Riba-sunce zaista više liči na riblju glavu nego na celu ribu: nema pravi rep, a umesto njega, služi se izduženim leđnim i analnim perajima. Njen kičmeni stub ima manje pršljenova i kraći je, u odnosu na dužinu tela, nego kod bilo koje druge ribe. Primerci prosečne veličine dugački su oko dva metra i skoro isto toliko visoki.
Riba-sunce pripada redu Tetraodontiformes, što znači da ima četiri zuba koji su srasli tako da podsećaju na kljun. Njen najbliži rođak je riba-balon, poznata po tome što se, kad se nađe u opasnosti, naguta vode i „naduva” kao lopta, kako bi uplašila neprijatelje. Mladunci ribe-sunca, čije je telo u prvim nedeljama prekriveno izraslinama nalik na bodlje, više liče na ribu-balon nego na svoje roditelje. Te izrasline gube tek kad odrastu. Odrasle ribe imaju grubu kožu, debelu oko sedam i po santimetara, čija boja varira od braonkaste do srebrnastosive, dok je na stomaku svetlija. Kada ribi zapreti opasnost, njena koža može da potamni kako bi je neprijatelj teže opazio. Riba-sunce nema krljušt, već joj telo prekriva sloj sluzi. Zbog toga je njena koža pogodno tle za razvoj parazita, pa zato stalno ima pratnju – ribe-čistače.
Ovaj kolos od ribe najčešće pliva neposredno ispod morske površine, tako da joj leđno peraje izviruje iz vode, podsećajući na peraje morskog psa. Međutim, pažljivi posmatrači odmah će uočiti da nije reč o ajkuli: dok morski pas pliva pravolinijski, riba-sunce, pošto nema rep, mora da se pomaže perajima, i to na smenu leđnim i analnim, pa krivuda dok pliva.
Riba-sunce je najčešće usamljena na otvorenom moru, dok se parovi i manje grupe okupljaju na mestima gde ima mnogo hrane: meduza, morskih kornjača, lignji, sitne ribe i morske trave. Pošto je njihov jelovnik siromašan hranljivim materijama, najveći deo dana provode u potrazi za hranom koju moraju da jedu u velikim količinama.
Ženke ribe-sunca odjednom mogu da izbace i po 300 miliona jajašca, iz kojih se, pošto ih mužjak oplodi, izlegu larve dugačke svega dva i po milimetra. Kako bi bili bezbedniji, mladunci se okupljaju u jata, koja napuštaju tek pošto odrastu. Mlade ribe su u opasnosti od tuna, morskih lavova, orki i morskih pasa, dok odrasle jedinke, zbog svoje veličine, nemaju pravih neprijatelja. Najveća opasnost preti im od ribara koji ih love kako bi zadovoljili apetite sladokusaca iz Japana, Koreje i sa Tajvana, koji meso riba-sunca smatraju posebnom poslasticom.

Fabrika vode radi, a slavine suve
Budva– Avgustovske vreline i povećana gužva duž Budvanske rivijere(poseta turista je konačno kao i lane)opet su u prvi plan izvelivodu.Iako je u Budvi tokom jula,posle više odlaganja,konačno proradila fabrika za desalinizaciju u kojoj se morska voda pretvara u pitku,slavine su i dalje suve u mnogim domovima na području od Jaza do Buljarice.Uz obalu neprestano kruže cisterne koje raznose pitku vodu,domaćini i gosti s bidonima opsedaju punktove sa jačim mlazom.Svakodnevno telefoni u nadležnim institucijama zvone do usijanja,a jedino pitanje koje se čuje je: zašto nema vode?
–Vode nema u kućama i stanovima na višim kotama,objašnjava Rajko Kuljača,gradonačelnik Budve.–Potrebne su kvalitetne pumpe koje bi „gurale” vodu uzbrdo. Preostaje nam da ih postavimo do naredne sezone.No,vodosnabdevanje,posmatrano u celini mnogo je bolje nego lane.
Po rečima prvog čoveka Budve jedan od uzroka za povremene nestašice su „strujna iskakanja”.Događa se često da nema struje,usled čega staju pumpe u izvorištu Podgorska vrela u Crmnici odakle Budva dobija najviše vode.Dovoljno je da struje nema pet minuta da se u rezervoarima javi praznina merena hiljadama kubika vode.
I oko same fabrike za preradu morske vode,na rtu Zavala,pored ekskluzivnog turističkog naselja koje gradi ruska kompanija „Miraks”,puno je kontroverznih priča.Fabrika u koju je uloženo desetak miliona evra,treba navodno da se ubrzo seli jer ta lokacija je izrazito turistička.
–Fabrika za desalinizaciju je,uistinu, veoma česta tema,ali ima preterivanja.Ta investicija je obezbedila dodatne količine,vrlo respektabilne(200 litara u sekundi) i na taj način smo izbegli prošlogodišnje nevolje kada su bez vode bili brojni objekti,pa i turistički,kada su uvođene nepopularne restrikcije.Ukoliko do seobe dođe to će dosta brzo i o svom trošku uraditi investitor turističko-ugostiteljskog kompleksa na Zavali.Sve će,naravno,biti rađeno u vreme takozvane mrtve sezone kada nema turista, rekao je Kuljača.
Pravo i jedinodugoročno rešenje je dovršetak regionalnog vodovoda čijim cevima će ka moru teći voda iz Skadarskog jezera.Taj posao je pri kraju i prema nekim prognozama voda će na more stići iz jezera već narednog leta.
–Budva će dobiti između 500 i 600 litara u sekundi,što će uz postojeće količine biti dovoljno za nekoliko narednih decenija.Na području od Jaza do Buljarice tek sledi građevinski bum,nići će novi elitni hoteli i turistička naselja sa bazenima i drugim punktovima koji su veliki potrošači vode.Voda koju dobijamo iz izvorišta Podgor,Reževići,Buljarica,iz mora i ona koja će stići iz Skadarskog jezera biće dovoljna za sve objekte,rekao je Rajko Kuljača.
Što se pak ove sezone tiče,sve oči su uprte u nebo i crnogorski elektrosistem.Ukoliko kiše uskoro padnu,što meteorolozi ne predviđaju i ako ne bude čestih strujnih ispada,neće biti ni restrikcija.No,sasvim je izvesno da će sve do kraja sezone žeđ na višim kotama gasiti cisterne iz kojih voda i nije baš jeftina.Za kubik vode treba platiti 10 evra,a jedan od uslova da se domaćinstvo obezbedi je da ima poveći rezervoar do kojega cisterne mogu doći.Ostalima preostaju bidoni i negodovanja,koja bacaju senku na ovogodišnju sezonu koja je tek sredinom avgusta krenula onako, kako su priželjkivali na jugu Jadrana.

Etničko čišćenje u Skakavcu
Sarajevo – Selo Skakavac, koje je od centra Sarajeva udaljeno dvanaestak kilometara i u kojem su sve do potpisivanja Dejtonskog mirovnog sporazuma živeli isključivo Srbi, tipičan je primer legalizacije mirnodopskog etničkog čišćenja srpskih sela. Vlasti Kantona Sarajevo su, naime, pre šest godina proglasile područje „Vodopad Skakavac” spomenikom prirode čime su, indirektno, poručili Srbima da se ne vraćaju na svoja predratna ognjišta. Do danas niko se nije vratio.
Predstavnik građana Skakavca Luka Petrović kaže da je „prepreka povratku, upravo, odluka kantonalnih vlasti, jer je koncipirana tako da ne dozvoljava povratnicima da se vrate i obnove svoju imovinu”. Ova odluka, tvrdi on, „ne zabranjuje samo izvođenje bilo kakvih građevinskih radova na novozaštićenom području, nego čak i prikupljanje lekovitog bilja”.
„Nećemo se tako lako odreći svoje dedovine, pogotovo ne na način koji su osmislili vlastodršci u Kantonu Sarajevo.Istrajaćemo sve dotle dok nam se ne omogući povratak i obnova imovine koja je uništena nakon potpisivanja Dejtona, jer na području Skakavca nije ni bilo ratnih dejstava – naglašava Petrović i poručuje kantonalnom premijeru Samiru Silajdžiću i njegovim ministrima „da su u zabludi ako misle da je njihova odluka, u slučaju Skakavca, tačka na „i” .
„Na ovom području je posle Dejtona uništena sva srpska imovina, opljačkano je i spaljeno oko 2.000 srpskih kuća. Sarajevski čelnici, opsednuti bezočnom otimačinom i rigidnim mirnodopskim etničkim čišćenjem Srba sa ovih prostora, negiraju ovaj podatak i „podmeću krivotvorene katastarske činjenice, prema kojimase na zaštićenom području nalazi samo osam srpskih kuća”.
Petrović napominje da su neuspešno završili svi dosadašnji pokušaji vlasnika imanja u zaštićenom području „Vodopad Skakavac” da se nastali problemi reše u razgovoru sa čelnicima Kantona Sarajevo. Nisu, dodaje on, pristajali na razgovor što je, ništa drugo, do dokaz više da je „bezočna otimačina srpske imovine u Federaciji BiH smišljen i planiran projekat”.
Zbog višegodišnje opstrukcije kantonalnih vlasti u Sarajevu sa problemom se suočava oko 5.000 ljudi, direktnih ili indirektnih vlasnika imanja na gotovo celokupnom zaštićenom području. Oni se ne protive planskom uređenju područja na kojem su vlasnici imovine, ali pod uslovom „da ih to plansko uređenje ne tera sa dedovine”, kao što je to u konkretnom slučaju. Sporna odluka o proglašenju područja „Vodopad Skakavac” donesena je bez javne rasprave sa vlasnicima imanja, Srbi su zaobiđeni, nije im bilo omogućeno da na ponuđeni planskidokument upute bilo kakav prigovor. Tako je, kažu, „možda i dobra ideja o zaštiti nesvakidašnjeg prirodnog blaga pretvorena u primer ugrožavanja elementarnih prava izbeglih i raseljenih sarajevskih Srba”.
„Nećemo više trpeti poniženja od onih koji su, evidentno, osmislili kako da nam otmu imovinu i koji se, u svojoj nameri, služe i lažima. Obratićemo se načelnicima četiri sarajevske opštine( Centar,Vogošća, Ilijaš i Stari grad) kojima pripada zaštićena zona i od njih tražiti da „ konačno sprovedu Aneks 7 Dejtonskog mirovnog sporazuma i tako omoguće Srbima da se vrate i obnove svoju imovinu – tvrdi Petrović i ponavlja da „ni pod kakvim uslovima Srbi neće odustati od povratka na svoja predratna ognjišta”.
Dubravka Sarajlić
-------------------------------------------------------
Otimanje srpske imovine
Uz pomoć bezočnih laži sarajevske vlasti pokušavaju da, po istom scenariju, otmu srpsku imovinu u zaštićenoj zoni na području Skakavca i u Ulici Aleksandra Puškina u Mesnoj zajednici Pionirska dolina. Uporno negiraju katastarsku činjenicu da je oko 90 odsto područja novoproglašenog spomenika prirode vlasništvo Srba – kaže Luka Petrović

Više turista, manje prijavljenih
Podgorica – Povećanje broja turista u planinskim odmaralištima na severu Crne Gore uslovilo je, prema procenama inspekcija i turističkih radnika, i znatno povećanje broja nelegalnih kreveta, a podaci lokalne turističke organizacije iz Žabljaka govore da u ovom gradu na 300 registrovanih kreveta ima još toliko nelegalnih.
Direktor Turističke organizacije Žabljak Darko Stijepović saopštio je da Turistička inspekcija kontroliše smeštaj i knjige gostiju van sezone, „kada nema nikoga”.
„Ili inspekcija samo kontroliše smeštaj kod baba i đedova koji izdaju jedan ili dva kreveta da prežive” – istakao je on. – Legalni izdavaoci soba i apartmana u Žabljaku imaju mnogo primedbi na rad Turističke inspekcije jer je u sred sezone njihov smeštaj često prazan, a kod nelegalnih izdavalaca popunjen. Nekolicina nezadovoljnih izdavaoca soba je obilazila razne inspekcije tražeći da se ujednače uslovi rada ili da i oni pređu u ilegalu. On je naveo da se smeštaj u Nacionalnom parku Durmitor, kao i u nekoliko hiljada vikendica, nigde ne evidentira, te da mnogo turističkih agencija, posebno onih van Žabljaka, posluje sa nelegalnim izdavaocima soba, podržavajući na taj način sivu ekonomiju u turizmu, izbegavanje plaćanja društvenih obaveza i snižavanje turističkih standarda. U Žabljaku funkcioniše šest turističkih agencija a nijedna, prema zvaničnoj statistici, nema turista u svom smeštaju. Sve žalbe turista na nekorektan odnos prema njima odnose se na neregistrovane izdavaoce smeštaja – tvrdi Stijepović.
Popunjenost kapaciteta u osnovnom smeštaju na Žabljaku u prvih deset dana avgusta iznosio je oko 80 odsto od ukupnog broja prijavljenih kreveta što je isto kao i prošle godine. Najbrojniji su Francuzi, Srbi, Englezi, Belgijanci, Česi, Holanđani... Smanjio se broj italijanskih i ruskih turista, ali se povećala poseta domaćih i engleskih. Broj stranih turista pokazuje značajan pad najviše zato što je van funkcije hotel Jezera u kojem su oni prošle godine najviše boravili – smatra Stijepović.On zato smatra da se ne može govoriti o manjoj poseti nego prošle godine, nego čak o povećanju broja turista, jer su ulice zakrčene, puni parkinzi, trgovine i kafići.
Može se govoriti samo o manjem broju prijavljenih turista – tvrdi on.

Tonu temelji „Potkovice”
Goražde – Suočeni sa otpadnim vodama u podrumskim prostorijama, još od gradnje pre poslednjeg rata, stanari zgrade „Potkovica” u Goraždu na adresu opštinskih vlasti uputili su upozorenje da će uskoro pristupiti svojevrsnim protestima putem građanske neposlušnosti, neplaćanjem računa, kao i sečom drveća i blokadom saobraćaja, kako bi konačno iznudili rešenje dugogodišnjeg problema zbog kojih im temelji zgrade već tonu, a po oceni stručnjaka najozbiljnije preti i ozbiljnije urušavanje.
Već su očigledne pukotine na zidovima prvih, drugih i trećih spratova, što do sada niko nije ni pokušao da sanira, pogotovo nakon posleratne privatizacije 250 stambenih jedinica. U opštini Goražde tvrde da su sadašnji stanari ove i susednih zgrada propustili zakonske rokove u kojima je od investitora i izvođača radova trebalo, u roku od 10 godina od izgradnje, da traže da otklone nedostatke.
Interesantno je da je tek sada, mada je zgrada useljena još 1985. godine, utvrđeno da nikada nije dobila odgovarajuću upotrebnu dozvolu, s obzirom na to da su podrumske prostorije ispod nivoa podzemnih voda, pa čak i da je zgrada prilikom gradnje okrenuta u pogrešnom smeru.
Od svega toga, stanari „Potkovice” suočeni sa velikim problemima danas nemaju puno vajde.

LK
Za očitavanje biometrijskih podataka s nove lične karte s čipom potreban je elektronski čitač. A za iščitavanje vidljivih podataka poznavanje dva jezika i dva pisma engleskog i srpskog latinice i ćirilice zato što su ispisani ovako

Prezime/Surname
Samardžić
Pol/Sex
Ž

Kada je reč o državnom znamenju utisnutom na ličnu kartu stvar je još gora. Prepoznatljivi srpski grb-beli krst s četri ocila na crvenom štitu otisnut je na četiri zlatna polja koja deluju kao tufirana. Ocila i krst su išarani Gijoše gravurom, štita nema. Alal vera dizajneru! Dokument deluje kao da ga je načinio prvi slobodni pozornik koji je seo za računar i poigrao se sa podacima, znamenjima i nama.
(/slika2)
(/slika3)

Urbanistička pravila izgradnje objekata
Uslovi izgradnje i parcelacije za naselja i zemljišta van naselja, utvrđuju se prostornim ili urbanističkim planom koji se donosi na nivou grada i po opštinama, sa elementima na osnovu kojih se može izdati akt o urbanističkim uslovima, odnosno izvod iz plana radi dobijanja odobrenja za izgradnju na određenoj parceli i za objekat koji se želi graditi. Do donošenja urbanističkog plana ili ako njime nisu regulisani svi uslovi, propisani su opšti uslovi urbanističke regulacije koji sadrže pravila i elemente za obrazovanje i uređenje građevinskih parcela, utvrđivanje regulacione i građevinske linije, međusobnog položaja, visine i spoljnog izgleda objekata.
Položaj objekta na parceli zavisi od toga da li se radi o objektu u neprekinutom nizu, u prekinutom nizu, slobodnostojećem objektu ili poliatrijumskom objektu. Kod objekta u neprekinutom nizu, objekat na parceli dodiruje obe bočne linije građevinske parcele. Objekat u prekinutom nizu dodiruje samo jednu bočnu liniju građevinske parcele, dok slobodnostojeći objekat ne dodiruje ni jednu liniju građevinske parcele, a poliatrijumski objekat dodiruje tri građevinske linije. Međusobna udaljenost slobodnostojećih višespratnica i objekata koji se grade u prekinutom nizu iznosi najmanje polovinu visine višeg objekta, ali se može smanjiti na četvrtinu ako objekti na naspramnim bočnim fasadama ne sadrže naspramne prozore ili druge otvore na prostorijama za stanovanje ili ateljeima i poslovnim prostorijama. Ova udaljenost ne može biti manja od četiri metra ako jedan od zidova objekta sadrži otvore za dnevno osvetljenje. Takođe, višespratni slobodnostojeći objekat ne može zaklanjati direktno sunčevu svetlost drugom objektu više od polovine trajanja direktnog sunca.
Ova pravila važe za izgradnju novih objekata, a ukoliko se traži rekonstrukcija postojećeg objekta, na primer porodičnog stambenog objekta koji je udaljen od drugog objekta manje od tri metra, u slučaju rekonstrukcije ne mogu se na susednim stranama predvideti naspramni otvori stambenih prostorija. Izvesne razlike u uslovima izgradnje postoje u zavisnosti od toga da li se radi o stambenom objektu u gradu ili seoskom objektu, kao i od toga da li se radi o porodičnom ili višeporodičnom stambenom objektu.Postoje i izvesna odstupanja u određenim slučajevima.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Energija mora u domaćinstvu
Ekološke kuće su ekološke i po energiji koja se koristi za zagrevanje vode, prostora, za pokretanje mašina, kao i za ukupno funkcionisanje domaćinstva. U svetu se intenzivno radi na pronalaženju energetskih alternativa, pre svega onih koje ne zagađuju planetu. Pored sunčeve energije, snage vetra, a i vode koja se koristi za proizvodnju struje u hidroelektranama, najnovija istraživanja su usmerena na iskorišćenost ogromne energije koju poseduju mora i okeani.
Morske struje nastaju usled različite visine sunčevog zračenja, kao i različitog procenta isparavanja nekih delova okeana. Predstavljaju veliki energetski potencijal koji može da se koristi za proizvodnju struje.
Podvodne turbine koriste morske struje i pretvaraju ih u elektricitet. Elektrana funkcioniše po principu vetrenjača, samo što se rotor okreće pod vodom, a pokreću ih morske struje.
Prvi eksperimenti sa podvodnim turbinama trenutno se obavljaju na engleskoj obali. Morska strujanja pokreću rotor prečnika i do 20 metara, koji onda preko generatora proizvodi struju. Pozitivan aspekt ovakvog modula je to što se elektrana skoro uopšte ne vidi jer se veliki deo postrojenja nalazi na morskom dnu. Širom Evrope postoji oko 100 mogućih lokacija za instaliranje ovakvih elektrana.
Energetski potencijal mora, koji se krije u talasima i strujama okeana, ogroman je. Može da snabde strujom cele gradove, a upotreba samo 10 odsto raspoloživih potencijala donela bi ogromnu dobit. Stvarno raspoloživi potencijal morske energije je oko 3,5 procenata ukupne svetske potrošnje energije.
Cilj je da se u budućnosti širom sveta izgradi oko 70.000 plimnih elektrana, elektrana na pogon talasima i morskim strujama.
Istraživanja su usmerena i na uspostavljanje ekološke ravnoteže da se ne bi ugrozile flora i fauna mora i okeana, koje takođe zavise od morskih struja, plime i oseke.

Istorija diže cenu kvadrata
Saragosa je mnogo manji grad od Beograda. Njenih 350.000 stanovnika, međutim, koristi daleko više mostova nego skoro dva miliona Beograđana. Ebro premošćuju i pešačke pasarele i srednjovekovne ćuprije. Pravilo gradskih otaca Saragose je: mostova nikad dosta. Ali, tema ovog poređenja nisu saobraćajni problemi s rekama i načini njihovog omošćavanja, koji su uglavnom vezani za raspoloživ novac u budžetu, nego nešto drugo što ne zavisi od novca. I time je to važnije jer je stvar mentaliteta.
Mostove pominjemo tek kao vizuelni prikaz mogućeg izgleda Beograda, po principu: ako mogu Španci, što ne bi mogli i Srbi – jednog dana.
Elem, osim mostovima Saragosa obiluje i javnim spomenicima. Oni su svećice na nekoj velikoj torti istorije, torti sa mnogo spratova. Stojimo ispred spomenika Cezaru Avgustu. Ovaj rimski imperator smatra se osnivačem grada. Iza njegovih bronzanih leđa ostaci su nekadašnjih bedema. Tu pjacetu dopunjava i bronzana žaba koja štrca mlaz vode na imperatora. U nekoj dalekoj mitologiji antičkog Rima, žaba menja onog roba koji ide uz uvo cezara i šapuće mu da je smrtan. Kao što se na slici vidi, imperatorova pjaceta je skromna, ničeg tu velelepnog nema, samo pažljivo-pametnog odnosa prema istoriji grada i mere u njenom obeležavanju.
A sad da napravimo paralelu sa našom prestonicom, našim Beogradom zagaravljenog lica. Čudim se arhitekti grada kako je fantastično uspeo da za svoga mandata tako mnogo lepih šansi za golove promaši! Ne pominjem mostove ni fantaziju o zgradi Opere, zdrav razum mi nalaže pitanje o barem jednom spomeniku, jednom svetioniku u haosu stilova i natrpanosti svake fele kojom se Beograd, inače, odlikuje. Spomenik ne košta mnogo. Mnogo manje od one sulude ideje sa crvenim biciklističkim stazama koje su izgrađene tako što su pešacima oduzeti trotoari. Aman, što rekli Turci, ima li neko u gradskom dvoru urbanističke pameti!
(/slika2)Da li znate da je u Beogradu rođen jedan rimski car? Nije dugo vladao, ali car je car. I to car najveće imperije koju je ova planeta ikada imala. Zašto Beograd ne bi podigao spomenik svom sugrađaninu caru! Svakakvi „svratikuri” koje je istorijska promaja nanosila u ovaj grad dobijali su ovekovečenu zahvalnost u bronzi i kamenu, pa ne vidim protivargument da se pohvalimo figurom čoveka pod čijom vlašću je bila i evropska unija i pola istoka.
Za Flavijem Jovijanom (FlaviusIovianus Imp. Ceasar Augustus 26. VI 363–17. II 364) ostao je samo profil na kovanici i opis Amijana Marcelina u delu Res gestae. I na osnovu tog profila mogao bi mu biti podignut spomenik u prirodnoj veličini. Pored statue mogla bi da se izvaja i senka roba koji šapuće: Smrtan si.
Mesto na kojem bi se ovaj spomenik podigao trebalo bi da ima konkretnu urbanističku vezu sa rimskim periodom Beograda. Gornja slika bi mogla biti jedno od idealnih mesta za spomen postolje našem Jovijanu. To su tri apside rimskih termi koje sada služe kao smetlište, što iz priloženog može da se vidi. Pored ovog smetlišta, nalaze se zakopani ostaci termi i rimskog bunara, ako su još tamo, ili su izvađeni kada je pravljeno mesto da se ukopa cisterna za mazut.
Samo možemo da pomislimo šta bi, recimo, Amsterdam dao da ima takvo rimsko nasleđe kao Beograd. Da li bi od termi pravio smetlište, u centru grada?
Kami je govorio da postoji vreme da se živi i vreme koje svedoči da se živelo. Ta dva vremena kod gradskih uprava sa razvijenom urbanom kulturom egzistiraju paralelno. Gradski oci Beograda zaduženi za njegov civilizovan izgled očigledno je da su pali na ispitu utkivanja evropskog nasleđa u vedutu prestonice. Jer, u rimsko doba, to ne bi trebalo sklanjati pod ćilim, u jednom trenutku Evropom se upravljalo iz Beograda.

Pod pogrešnim svetlima
Sigurna sam – bajke će ponovo biti u modi.
Posle „Alhemičara” koji je, kao savremena bajka, godinama bio svetski bestseler, pojaviće se nova, spasonosna bajka. Biće zvezda vodilja, oslonac i oaza.
Ljudi su željni romantike. Poznata krilatica – hleba i igara, mogla bi se pretvoriti u – hleba i idila.
Ili još bolje – hleba i ideala.
U šta da verujemo? Idilične slike (zaljubljenost, šetnja, dobra muzika, dobra knjiga, pravi prijatelji, siguran posao, nedeljni ručak) postale su – fatamorgana... Vidiš ih, kao utvare, ali ne postoje... Kad priđeš bliže, ničega nema! Zaljubljivanje se pretvorilo u trgovinu, šetnja u jurnjavu, dobra muzika u tup-tup ritam svuda i neprestano, prijatelji su postali retki kao tartufi, poslovi nesigurni kao predizborna obećanja. A nedeljni ručkovi više ne postoje, jer se više niko ne drži četvrte božje zapovesti – šest dana radi – a sedmog se odmaraj...
Ukinut je sveti sedmi dan.
Ko da nam bude ideal?
Pametni su se sklonili. Mudraci su, u svojim pećinama, dobro skriveni, jer ih, od buke, od tup-tup muzike niko ne čuje...
Mudraci ne žele da pričaju u prazno. Da drže govor nikome.
Da sviraju, što reče pesnik Danilov – Koncert za nikog...
A kad pametni zaćute, loše nam se piše. Ljudi su bez putokaza.
Omladina je, zato, pod pogrešnim svetlima. Pod svetlima reflektora. Devojke se odevaju i ponašaju kao folk pevačice i po ceo dan su na sceni... Polugole, izazovne, sračunate na efekat.
Efekta nema. Što su golije, to su usamljenije.
One skromne i nikakve, demode i nevidljive, one za kojima se nijedan na ulici ne okrene, imaju frajere. I to kakve. I udaju se, na kraju, ma kako nelogično zvučalo. Devojke, pod uticajem folk pevačica, postavljaju ciljeve. Računaju. Kolika je tržišna vrednost njihove lepote, i mladosti. Koliko će im se vratiti ako, putem kozmetičara, pedikira i manikira ulože u sebe... Ako iskombinuju firmirane krpice sa kineskim detaljima i ponesu dovoljno keša da što duže vremena provedu u Silikonskoj dolini... Tu čekaju i love.
Ulaganje u sebe u vidu čitanja i obrazovanja smatraju prevaziđenim. Suvišnom investicijom. Za lov je dovoljna lepota, veruju.
Muškarci za ulov – velike i male ribe, ne love se tako lako.
U Silikonskoj dolini, koja često liči na Dolinu plača, važi nepisano pravilo: U ljubavi je pobednik onaj ko prvi pobegne...
Nijedna riba, čak ni som, ne voli da bude ulovljena. Naročito ako je love sračunato – mrežom, dinamitom... u plitkim vodama. Folk scena je za srpske devojke opasna. Dok pevačice, koje razumeju suštinu tržišne ekonomije, zarađuju novac i obezbeđuju svoj život, devojke koje ih imitiraju ne rade ništa i ništa nemaju... Veruju da će – celodnevnim scenskim nastupom u jeftinoj – izvol’te varijanti – uhvatiti čoveka svog života koji će biti i sponzor... Koji će im rešiti sve probleme.
To je cilj. Život u neredu i izobilju.
Pošto, sem modnih žurnala, ništa ne čitaju, ne znaju ni pravila tržišta – što je roba dostupnija, manja joj je cena... Što je veća ponuda, manja je tražnja.
O čemu može da razmišlja „tajkun” koji je navratio u Silikonsku dolinu na „čivas”, dok mu se, na ovaj ili onaj način, prikazuju silne zavodnice? Trendseterke... Po čemu da ih razlikuje? Po debljini napumpanih usana, broju pirsinga, veličini grudi...
Po brzini kojom može da ih odvede, svojim audijem, bilo gde...
Šta reći?
Uvek sam mrzela moralizatore. Pogotovo one koji su postali moralni kad im je mladost prošla. Ovde ne govorim o nedostatku morala, već o nedostatku pameti.
Meni je, iskreno, žao tih devojaka.
Gde su im očevi i majke da im kažu? Da ih nauče da se ne jede sve što leti.
Gde su im dede i babe da im ispričaju poznatu bajku o kraljeviću – Sve, sve, ali zanat.
Gde su im pravi prijatelji da ih uvere da bi srećnije bile da imaju svoju, najobičniju trafiku, od tuđih para...
Gde su im stilisti da im kažu da za sve postoji mesto i vreme.
U Srbiji narod je umoran od ružne stvarnosti. Potrebne su mu Grimove, Andersenove bajke da bi prebrodio more stresova...

Stare knjige na ceni
Mame i tate su još na godišnjem odmoru, đaci ne žele da misle o učenju do septembra, ali ulični prodavci polovnih udžbenika spremni su za novu školsku godinu. Knjiga ima dovoljno, izbor je dobar, a i cene su povoljnije nego u septembru.
Prodavci su saglasni da je sada pravi trenutak za kupovinu knjiga: izbor je najveći, roditelji mogu da proberu najbolje očuvane primerke, a i cene su niže. Ipak, sudeći prema tišini u Kosovskoj ulici i knjižari u Sremskoj, čini se da će i ove godine većina sačekati poslednji trenutak za kupovinu.
Dok novi udžbenik za osnovu školu u knjižarama Zavoda za udžbenike i nastavna sredstva košta u proseku 370 dinara, cena polovne knjige je oko 100 ili 150 dinara, dok je za udžbenik za srednju školu potrebno izdvojiti od 200 do 250 dinara, a za pojedine stručne knjige i više. Trgovci takođe otkupljuju polovne knjige i na taj način pune svoje police: za prosečan udžbenik plaćaju od 50 do 100 dinara, a moguća je i zamena – mušterija za dve svoje može da pazari jednu knjigu od prodavca. Đaci koji žele da zamene komplet starih udžbenika i uzmu knjige za naredni razred, takođe to mogu da učine, ali uz doplatu. Na ovaj način trgovci polovnim knjigama mogu da zarade oko 100 dinara po udžbeniku. Prodavci objašnjavaju da sezona traje samo petnaestak dana, od 5. do 15. septembra. Oni koji prodaju u Kosovskoj ulici tokom cele godine kažu da posle početka školske godine posla ima malo, kao i da su se uslovi na tržištu pooštrili.
– Nekada je kupac morao da donese pet udžbenika za jedan. Skupi udžbenici i stručne knjige često se ne prodaju dobro jer je kupcima mnogo da plate više od 600 dinara za polovnu knjigu, a nama se ne isplati da je prodajemo za manje – kaže jedna od prodavačica koja sa mužem radi u Kosovskoj tokom cele godine.
Od kada je Ministarstvo prosvete dozvolilo mogućnost da i privatni izdavači štampaju udžbenike, mame i tate se često po nekoliko puta vraćaju kod prodavaca dok ne kupe knjigu koju nastavnik traži. Problemi nastaju kada roditelji pazare pogrešnu knjigu a kada se sutra vrate da je zamene shvate da je prodavac kod koga su kupili udžbenik odselio svoju tezgu ili neće da im vrati novac.
– Zato ne prodajemo komplete udžbenika jer ima mnogo dodatnih knjiga koje profesori u nekim školama traže, a u drugima one nisu obavezne. Tako će, u zavisnosti od škole i zahteva nastavnika, negde komplet udžbenika brojati 10-12 knjiga, a negde čak 20 – objašnjava prodavac.
On ističe da upravo zbog toga uvek pita roditelje da li su spisak knjiga dobili iz škole i da li je nastavnica tražila baš taj udžbenik.
– Od kada udžbenike štampa više izdavača nastao je pravi haos, a roditelji ni sami nisu sigurni šta treba da kupe. Kvalitet je posebna priča – nekada smo mogli da otkupljujemo i prodajemo udžbenike stare četiri ili pet godina, a sada posle godinu dana korišćenja, zbog lošeg poveza, knjige su raskupusane, strane pokidane i niko neće da ih kupi – kažu prodavci iz Kosovske.
Zato i pri otkupu prodavci uzimaju samo knjige od prošle godine, jer se izdanja brzo menjaju i stalno se pojavljuju novi naslovi.
– Zahtevnije su mušterije koje kupuju udžbenike za osnovnu školu – potcrtane, ispisane, pocepane knjige niko neće da pazari. Najčešće nam dolaze roditelji, sami đaci vrlo retko. Mame i tate često pazare i razne priručnike i interpretacije sa prepričanom lektirom kako bi deci olakšali učenje, ali pitanje je koliko im time u stvari odmažu– kaže jedna prodavačica.
Aleksandar Đukić, vlasnik knjižare polovnih udžbenika u Tržnom centru u Sremskoj ulici, očekuje da prava navala tek počne, a tokom godine u njegovu radnju uglavnom dolaze vanredni učenici i đaci koji spremaju prijemni ispit za srednju školu ili fakultet.
– Prosečna cena udžbenika je 200 dinara, a oni koji žele da zamene komplet udžbenika za viši razred moraju da doplate 100 dinara za svaku knjigu – kaže Đukić.

Ugrožena bezbednost na rekama
Sugrađani su, kažu, u neverici gledali napušteni savski splav „Mali zmaj” koji se u toku prošlonedeljnog nevremena otkačio od obale i počeo da udara u veliku sportsku halu na vodi „Kolos”. Na sreću, sajle popularnog plovila bile su dovoljno jake da izdrže udare nasukanog komšijskog splava, ne otkače se i puste „Kolos” ka Brankovom mostu. Beograđanima koji su to gledali bilo je još neverovatnije što se sve događalo preko puta Lučke kapetanije, a da niko nije reagovao, pa se pitaju da li iko u gradu brine o bezbednosti na rekama u ovakvim situacijama.
Preduzeće „Beogradvode”, osnovano početkom godine da brine o priobalju, još čeka rebalans budžeta kako bi dobilo novac za rad iz gradske kase. Kako je juče objasnio Vladan Luković, sekretar za inspekcijske poslove, stanje na obalama beogradskih reka biće uskoro poboljšano jer su gradske vlasti napravile plan postavljanja splavova i uslove kako oni treba da izgledaju.
– Čeka se raspisivanje konkursa za mesta na kojima će biti dozvoljeno postavljanje splavova. U delu od Železničkog mosta ka Ušću, znači i u okolini Brankovog mosta, neće biti dozvoljeno držanje splavova. Takođe, u okviru izgradnje pristana za rečni saobraćaj planirano je uklanjanje splavova sa pojedinih lokacija, a među prvima biće sklonjeni oni sa Save kod Bloka 70, gde se najpre očekuje izgradnja pristaništa za brodiće. Što se tiče splava „Mali zmaj”, koji se otkačio trebalo je da reaguje Lučka kapetanija, koja brine o bezbednosti saobraćaja na reci – naglasio je Luković.
Međutim, nadležni u Lučkoj kapetaniji ističu da bi oni bili dužni da zaustave splav da je zaplovio niz Savu, a da je do tog trenutka o njemu trebalo da brine vlasnik.
– „Kolosom” i „Malim zmajem” upravlja isti gazda. Mi brinemo o bezbednosti saobraćaja na rekama a ne na priobalju, to je posao gradskih vlasti, kojima vlasnici splavova plaćaju takse. I neka već jednom razdvoje te stvari. Oni treba da imaju brod za hitne intervencije. Mogao bi neko iz gradske vlasti da dođe kod nas, pa da porazgovaramo o stanju na rekama. Inače, naš brod je bio u pripravnosti i spremno čekao da zaustavi „Mali zmaj” ukoliko zaplovi – istakli su u Lučkoj kapetaniji.
Prema mišljenju nadležnih u ovom preduzeću potrebno je hitno, u skladu sa međunarodnim standardima, urediti situaciju na rekama koje protiču kroz glavni grad, drugačije urediti saobraćaj na njima i izmeniti domaće zakone. Bolje je, kažu, da to sami učinimo nego da nam kasnije stranci kroje zakone, jer su Dunav i Sava međunarodne reke.
Neophodno je, ističu, kao u svetu formirati lučku saobraćajnu upravu, a „Beogradvode” kada počnu da vode računa o priobalju treba da imaju odgovarajuću opremu za lepo vreme i za slučaj nepogoda.
– To gradsko preduzeće treba da brine o splavovima jer im njihovi vlasnici plaćaju takse. Pored čamaca sa velikom vučom, koji bi poslužili kada se splavovi otkače, rečnih „boksera” za vanredne situacije, potrebno je tokom zime da imaju ledolomca. Novosadska vodoprivreda zimi iznajmljuje ledolomca, a kod nas kada reka na Ušću zaledi počnu da kukaju. Problem je što i Kapetanija kuburi sa nedostatkom plovila. Imamo samo dva čamca, pa kad su nepogode zovu nas na sve strane, a mi ne znamo gde ćemo pre – ističu nadležni u Kapetaniji.
Kako su i ranije objašnjavali, sidrišta na pojedinim mestima nisu obeležena, nedostaju im „bokseri”, remorkeri koji obezbeđuju plovila u vreme nepogode, a neophodno je postavljanje kamera i radara koji bi snimali reke.

Vrelina oduzimala dah
Jučerašnji dan neprestano je nametao dilemu onima koji su morali da izađu na ulicu – skinuti se ili prekriti se. Ali ni oni koji su se zaklanjali ispod letnjih šešira, naočara za sunce i skrivali se u hladovini drveća nisu uspeli da pobede temperaturu od 40 stepeni, koliko je pokazivao termometar u periodu između 14 i 15 sati na Trgu Republike. 
Koliko je bilo neprijatno provoditi vreme izvan rashlađenih prostorija najbolje su pokazivala šetališta u Kalemegdanskom parku, Knez Mihailovoj i na Terazijama koja su potpuno utihnula u ranim popodnevnim satima. Jedino su klupe u hladovini bile deficitarne. Poneki ošamućeni prolaznik, razbaškareno je ležao i polivao se vodom iz flašice. Živahna atmosfera vladala je jedino oko fontana i nezaobilaznih česmi, ka kojima su prolaznici hrlili, kako bi utolili žeđ i malo se osvežili. Bake i deke koje su baš u najvrelije doba dana izvele unuke iz obdaništa, pokušavali su da pronađu neki kutak gde je vazduh bar malo strujao.
(/slika2)Osunčane, a uglavnom rado posećivane, bašte kafea i restorana juče su ustupile svoje goste klimatizovanim prostorijama, u kojima su se oni osvežavali i rashlađivali – jednostavno vodom. Ugostitelji kažu da su se poručivale supe, čorbe, salate i lagane paste, a na tradicionalnu srpsku kuhinju niko ni ne pomišlja.
Samo oni putnici koji su imali neodložne obaveze upuštali su se u avanturu zvanu vožnja gradskim prevozom. U udarnim terminima kada su ljudi odlazili i vraćali se sa posla u autobusima je vladala napetost. Nije bilo lako ni sačekati prevoz koji je zbog zatvorenih ulica juče bio usporen, a tek u vozilima. Lepeze, flašice vode, mahanje novinama, borba za mesto u blizini krovnog prozora… I dok su neki putnici želeli da dođu do daha u zagušljivom prostoru, drugima je smetala promaja. U nedovoljnom broju klimatizovanih autobusa, po staroj navici, pojedinci su tražili da se otvore prozori.
Mnoštvo posetilaca beg od tropskog dana potražilo je na Adi Ciganliji, gde su u šumi i pored jezera „ubijali” sate do prvog sumraka. Tragične posledice njihovog eventualnog neopreza ili nemoći sprečavali su brižni spasioci JP „Ada Ciganlija”. U kasnim popodnevnim satima, od teškog dana iscrpljeni kupači oglušili su se o savete uprave na Adi i ostajali u jezeru i posle završetka aktivnosti spasilaca.
– Devedeset odsto jučerašnjih intervencija hitne pomoći posledica su kolapsa usled abnormalnih temperatura. Jedna trećina ovih intervencija dogodila se na javnim mestima. Pozivi koje smo dobijali iz domova odnosili su se na šlogove, hipertenzije i otežano disanje, verovatno izazvanih zbog nepodnošljivih klimatskih prilika – kaže Nada Macura iz Hitne pomoći.
I. J. – M. L.

Umesto kuća, dobili supu
Jagodina – Od klizišta u selu Rajkincu, nadomak Jagodine, prošle su dve i po godine, a šest porodica, čije je kuće opštinska komisija proglasila neupotrebljivim, još uvek nije dobilo montažne kuće, koje im je obećala opština. Od nje su dobili samo po 200.000, a tridesetak domaćinstava sa manjim oštećenjima objekata po 30.000 dinara. Meštani tvrde da klizište i dalje radi i da se zemljište pomerilo još 30 santimetara. Tako nastaju nova oštećenja na kućama, ali i prekidi vodovodne mreže.
– Pre desetak dana obratili smo se Ministarstvu za infrastrukturu. Ukoliko ne organizuju sastanak koji su nam obećali, idemo pred Vladu – kaže za „Politiku“ Prvoslav Ljubisavljević, koji se sa ćerkom Oliverom, sinom Darkom i suprugom Tanjom morao da preseli u kuću njenih roditelja u Glogovcu.
Milanka Andrejić, koja sa suprugom Ratomirom živi u pomoćnoj kući od 12 kvadrata, tvrdi nam da joj je, zbog svakodnevnog stresa što su izgubili sve što su stekli, šećer skočio na 18,6.
– Najteže mi je kada nam dođu unučići i nemaju gde da spavaju. Nameštaj nam propada po komšiluku. Crveni krst nam je donosio supu. Mi nismo gladni, već nemamo krov nad glavom. A kad naši odu u opštinu, samo što ih ne biju – plače Milanka.
Sa suzama u očima dočekala nas je i Radmila Milenković:
– Ne marim za mene, neka crknem odmah. Žao mi je što sin, snaja i unuci pate, jer žive u kući mog brata u kojoj nema vode, ali je puna vlage. Što se bar ne smiluju zbog dece i naprave nam kuće?
Njihovu sudbinu deli i Milosav Milenković. Nešto bolje je prošao Dragi Nikolić, ali, iako su na njegovoj kući od 500 kvadrata pokidane grede, on nije dobio rešenje o rušenju. Nikolić kritikuje gradonačelnika Dragana Markovića Palmu.
– Verovatno je ocenio da mi ne trebaju pare, pa neka mi se sruši kuća – kaže Nikolić za naš list.
Njegove reči potvrđuje nam i Ratomir Andrejić:
– Kada smo Palmi rekli da ćemo u ovom slučaju da idemo dalje, on je rekao da će, ako to uradimo, prekinuti svaki odnos s nama. Tražio sam da vodimo zapisnik kada nam je na sastanku obećao montažne kuće, ali on nije dozvolio.
Marković, pak, za „Politiku“ demantuje njihove navode i kaže da je spreman da pomogne: 
– Sledeći put kada se sastanemo, pozvaćemo vas da prisustvujete, pa neka tada potvrde svoje izjave. Inače, deset miliona dinara, koje je opština dobila za sanaciju šteta od elementarnih nepogoda, do dinara smo podelili građanima kojima su kuće stradale od grada. Sada pokušavamo da dobijemo novac od Lutrije Srbije – obećava gradonačelnik Jagodine.

Nevoljnici na pragu – nove selidbe
Mataruška Banja – Ni posle deceniju i po od progona, nema povratka prognanih u rodna mesta u Hrvatskoj i Bosni i Hercegovini, a istu sudbinu dele raseljeni sa Kosova i Metohije. Ovih nevoljnika je na području kraljevačke opštine više od 20.000, a oko 800 ih je godinama smešteno u 14 kolektivnih centara. U tri vile i hotelu „Žiča“ u Mataruškoj Banji „privremeno“ živi oko 150duša i svi oni u skoroj budućnosti mogu biti iseljeni voljom novog vlasnika, pookončanju postupka privatizacije ovih objekata.
A u njima, u sobicama od po 10–15 kvadrata, žive čitave porodice. To im je i kuhinja i dnevna i spavaća soba, na svakom spratu po jedna, zajednička sanitarna prostorija. I, takogodinama žive, više stariji nego mlađi ljudi, a više ih je protekle decenije umiralo nego što se rađalo. Uglavnom, nikada ih neizvesnost nije napuštala, a strepnja je sve veća što je bliži dan privatizacije ovog banjskog lečilišta i odmarališta.
– Aukcija je zakazana za 26. septembar, imovina se prodaje po početnoj ceni od oko dva miliona dinara, uz obavezu ulaganja milion evra u prvoj godini i poštovanje socijalnog programa za 146 radnika. Na spisku za prodaju su, naravno, i objekti u kojima su smeštene izbeglice iz Hrvatske i BiH, zajedno sa raseljenima sa Kosmeta. Njima smo svih ovih godina obezbeđivali smeštaj i ishranu i za to od države dobijali 270 dinara dnevno po osobi. Šta će budući vlasnik o nameni ovih vila i sudbinistanaraodlučiti, ja ne znam – kaže za „Politiku“ direktor banjskog lečilišta Slavoljub Čubrić.
To, po svemu sudeći, pouzdano niko ne zna, osim što je opštinski poverenik za izbeglice Slobodan Stanišić optimista, tvrdeći „da će se možda ugovor i sa novim vlasnikom nastaviti ili će se pronaći neko drugo rešenje, pa se nadam da niko neće biti izbačen na ulicu“.
Doduše, za jedan broj izbeglica, dakle prognanih porodica iz Hrvatske i BiH, uskoro će doći kraj „beskućništva“. Donacijom italijanske vladei kraljevačke opštine, okončana je gradnja tri stambene zgrade u prigradskom naselju Beranovac, pa će tu oko šezdeset porodica biti useljeno. Kako saznajemo od gradonačelnika Kraljeva Miloša Babića, „ključevi će biti podeljeni 1. septembra“. Raduju se tome Ljiljana Kraljević, njen sin Željko i kći Branka, koji su ovde već 15 godina. Oni su odavno spakovali kofere, jer je rok za useljenje pomeran više puta.
– Istovremeno i brinemo – dodaje Ljiljana – da li ćemo uspeti da zaradimo, jer stanovanje u budućim stanovima nije besplatno, plaćaće se i zakup i komunalije, ukupni troškovi za stan od 46 kvadrata biće oko 150 evra mesečno, a posla nema iako u tom smislu nismo probirači.
Nevolja je i u tome što naredne zime u ovim stanovima neće biti daljinskog grejanja, jer opština nema novca za izgradnju toplane, pa će budući stanari morati dase snalaze. Teže je, ipak, onima koji ostaju u kolektivnim centrima, jer druge dve zgrade, koje se na istoj lokaciji za njih grade uz pomoć nemačkih humanitaraca i ove opštine, biće završene do sredine septembra. No, neće biti priključene na infrastrukturu, jer lokalna samouprava i za to tek treba daprikupi sredstva.
Zato Mladen Memarović iz Istoka, koji je sa suprugom i dvoje dece smešten u jednoj od banjskih vila, strahuje šta će budući gazda objekata odlučiti.
– Tamo nisam prodao imanje – kaže za naš list Memarović –nisam se sam snašao, predao sam dokumenta za taj budući stan, ali još ni komisija nije zasedala. To će se očigledno odužiti, a u međuvremenu će doći novi gazda ovih vila...
Iz istih razloga zabrinuti su i Milan i Ljubica Miščević iz okoline Gospića, koji su ovde privremeno dok se u NovomPazaru ne završi gradnja garsonjere koju su dobili.
Ohrabrenje, ipak, stiže od gradonačelnika Kraljeva.
– Ništa se ne sme teže za te ljude dogoditi, jer ovo sene tiče samo grada Kraljeva, već ove države. Ne mogu ovi ljudi tek tako biti prepušteni volji pojedinaca – kaže za „Politiku“ Miloš Babić.

Iz Crne Trave u Pustu reku
Žitni Potok – Peče letnja vrelina pod bregovima Radana, Pasjače i Vidojevice, iako su sela u Pustoj reci sva utonula u zelenilo. U centru Žitnog Potoka, nekadašnjeg opštinskog mesta, ispred dve kafane, sede ljudi i hlade se pivom. Pred starom, zvanom Judina, sam je književnik Ivan Ivanović. On je rođen ovde i vraća se često zavičaju.
– Simbolično je to što su naši preci u Žitni Potok, Bublicu, Zlatu, Bregovinu, Mačinu, Glasovik i druga ovdašnja mesta došli iz okoline Crne Trave u kraj koji se zove – Pusta reka! Kao da je time sve rečeno – kazuje Ivanović. – Danas je ovde sve opustelo, zaista. Mi smo, još od doba Obrenovića, kad je ovaj kraj oslobođen od Turaka i naseljen Vlasincima, imali opštinu. Žitni Potok, kao centar pustorečkog kraja, bio je, u svakom pogledu, napredno mesto. Ovde su učitelji Hranislav Savković i Ignjat Marinković još 1895. osnovali biblioteku, kad je ni Prokuplje nije imalo. Postoji sada odeljenje prokupačke biblioteke, ali nema ko da čita knjige. U oko 600 domova, nema toliko ljudi ni preko leta, kad se mi iz gradova okupimo. Od 1.100 đaka, koliko ih je bilo kad sam ja učio osnovnu školu, sada je tek sedamdesetak. Sve će se polako ugasiti... A neko će pred istorijom odgovarati zašto je, na primer, ovde ukinuta opština, na 35 kilometara od Prokuplja, a na desetak u Žitorađi nije?
Uto, naiđe mlad čovek i prenese Ivanoviću pozdrave od generala Dragoljuba Simonovića, jednog od poslednjih članova Generalštaba JNA, rodom iz Glasovika. Imao je ovaj kraj, veli, mnogo poznatih ljudi. Od slikara Bože Ilića do nekadašnjeg ministra spoljnih poslova Vladislava Jovanovića, čiji su roditelji ovde bili učitelji. I drugi Jovanović, Slobodan, dugogodišnji direktora Tanjuga, potiče odavde.
Pred kafanom preko puta, pod suncobranima desetak mlađih ljudi. Tu je i autobus „Nišekspresa“. Njegov vozač Saša Kostić kaže da ima sedam polazaka dnevno odavde. Dok je mogao, Miodrag – Juda Cvetković, posleratni aktivista, činio je sve da se ne primeti da je opština izgubljena, pričaju seljaci. Osnovao je komunalno preduzeće, pa trgovinsko i građevinsko, fudbalski klub, bolnicu, počeo dom kulture, branu na Pustoj reci... Kafana još nosi njegovo ime.
Sada nema gde ni novine da se kupe. Desetine hektara šljivika, koje je podizao „Prokupac“, pa preuzeo „Hisar“, zapuštene su, vele. Baš kao i zgrada u centru sela gde je poslastičarnicu držao decenijama Goranac Ekrem. Tu su deca dobijala sladoled i kad nisu imala para: „Će platiš kad imaš“, govorio je.
– Sve više ljudi se ovamo vraća. Najviše je penzionera, ali ima i uspešnih privrednika – kaže Goran Mrdaković iz susednog sela Rgaja. – Radul Karadžić je pomogao da se popravi put do Gornjeg Statovca, Momir Savić do Bubličkog jezera, a Slobodan Simić pomogao je da se obnovi crkva i izgradi zvonik. Pokušava da otvori i fabriku za preradu voća u napuštenoj školi...
I sa leskovačke strane, Žitni Potok počinje da se otvara: moderan put već je stigao do Statovca, a za nastavak prema Kuršumliji i jednim krakom ka Prolom Banji, projekti su pred vladom. Ovde se nadaju da će to doneti i oživljavanje celoga kraja. Već sve više ima onih koji gaje koze, goveda i svinje domaćih rasa, proizvode zdravu hranu, prikupljaju šumske plodove...

Lutalica i britki pripovedač
Brus Četvin, jedan od najpoznatijih putopisaca 20. veka, malo je poznat kod nas ali je, zahvaljujući izdavačkoj kući „Magnet”, na mala vrata stigao među srpske čitaoce pre dve godine. Predstavljen je preksinoć, na Tribini Doma omladine Beograda.
Četvin (13. maj 1940 – 18. januar 1989), je u jednom trenutku napravio potpuni preokret u životu, otisnuvši se na putovanje širom sveta, a iskustva koja je sticao na putu pretvarao je u čudesne romane i putopise. Do sada su u Srbiji objavljene tri Četvinove knjige „U Patagoniji” (2006), „Vicekralj Uide”(2006) i „Uc” (2007), a izdavač najavljuje da će njegovo delo „Pesma vodilja” biti dostupno čitaocima na ovogodišnjem Sajmu knjiga u Beogradu.
Prema rečima Svebora Midžića, urednika u Domu omladine, Četvin, Velšanin po poreklu, poticao je iz bogate engleske porodice i kao istoričar umetnosti po obrazovanju, imao je prilično udobnu poziciju u čuvenoj aukcijskoj kući „Sotbi”.
– Njegov posao je bio da procenjuje vrednost umetničkih dela. Kada su jednom izneli slike pred njega, on ih više nije video, oslepeo je. Tada se otisnuo na putovanje u Severnu Afriku. Kasnije je govorio da je ponovo progledao kada je avion sleteo na afrički aerodrom. Od tada je neprestano putovao – rekao je Midžić na tribini o liku i delu Brusa Četvina.
Ono što karakteriše njegova putovanja, a samim i tim i životnost i izraženi humanizam njegovih knjiga jeste to što je putovao poput nomada i tako se sretao sa ljudima. Sa rancem na leđima i minimalnim novčanim sredstvima, obišao je i Južnu Ameriku kojoj je posvetio knjigu „U Patagoniji”. Dve godine je proveo u Češkoji zatim napisao roman „Uc”, koji govori i o jednom čoveku i njegovoj strasti prema kolekcionarstvu.
Iskustvo iz Severne Afrike, pretočio je „Vicekralja Uide”, knjigu koja otvoreno govorio trgovinom robljem.
– Četvin se ovom temom bavi bez moralne osude i bez patetike, i u toj knjizi se posebno vidi njegov izraženi humanizam, kao i ideja o jedinstvu između svih ljudi – objašnjava Midžić.
Četvin je prvu knjigu objavio 1977. godine, a do smrti posle teške i mučne bolesti (umro je od side), objavio je šest knjiga, dok su tri objavljene posthumno.
Prema rečima Danila Pajvančića, direktora izdavačke kuće „Magnet”iz Beograda, na predstojećem sajmu knjiga pojaviće se i četvrto delo iz Četvinovog opusa, knjiga „Pesma vodilja”.
– Za nas je bilo veliko iznenađenje što do sada, osim jednog dela, u izdanju „Vremena knjige”, još osamdesetih godina prošlog veka, niko nije objavio Četvina u Srbiji, tako da smo lako dobili prava za izdavanje. Planiramo da objavimo i njegovu knjigu „U crnim brdima” i zbirku kraćih zapisa „Šta ja radim ovde?” – najavio je Pajvančić.
Njegova izdavačka kuća će objaviti i Četvinove lične dnevnike. To će biti moguće tek 2010. godine, jer je će se, po autorovoj želji, tada prvi put pojaviti i u Engleskoj, čak 21. godinu posle Četvinove smrti.
– Postoji velika interesovanje za te dnevnike, pogotovo zato što je Četvin bio slavan pisac i, kada nije bio na putovanjima, kretao se u visokom engleskom društvu. Osim toga, poznato je da je bio homoseksualac, što daje dozu pikanterije njegovim dnevnicima i eventualnim susretima koje je imao. Verovatno je zato procenio da je neophodna veća vremenska distanca, kako ne bi nekog uvredio – rekao je Svebor Midžić.
Kontroverzni putnik se na svojim putovanjima bavio i novinarskim radom, tako da je, pored putopisanja, radio i intervjue sa poznatim umetnicima poput Andrea Marloa. Razgovarao je i sa Nadeždom Mandeljštam kada je boravio u Rusiji. Jedan od njegovih bliskih prijatelja bio je Salman Ruždi.
Brus Četvin je opisivan kao večita lutalica, oštrooki posmatrač i britki pripovedač. Bio je oženjen Elizabetom Čanler, koja je bila svesna njegove seksualne orijentacije.
Posle objavljivanja knjiga, događalo se da se jave Četvinovi nezadovoljni sagovornici, koji su tvrdili da autor nije adekvatno preneo njihove reči. Četvin se branio tako što je objašnjavao da on ne piše samo pola istine, nego istinu i po, unoseći veliku dozu fikcije u autentične događaje koje je beležio. Njegova knjiga „Pesma vodilja”, nastala je posle Četvinovog odlaska u Australiju, u kojoj je istraživao život Aboridžina. Svoja dela je beležio isključivo u sveske italijanskog proizvođača Moleskin. Ove sveske, prepoznatljive po svojim crvenim koricama, postale su čuvene jer ih je za pisanje koristio i Ernest Hemingvej. Godine 1999. u Engleskoj je objavljena biografija Brusa Četvina, iz pera njegovog prijatelja Nikolasa Šekspira.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Grad Prag iza fasada
Crno-bele fotografije umetnika Stanka Abadžića, na kojima je ovekovečena češka prestonica, biće izložene večeras u 20 časova u galeriji „Artget” Kulturnog centra Beograda.
Na izložbi „Skice za portret grada – Prag”, Stanko Abadžić, umetnik iz Hrvatske, otkriva grad u kojem je živeo u periodu 1995–2002, i fotografisao gradske prizore u svojim svakodnevnim šetnjama, sa željom da u naletu globalizacije otrgne od zaborava ambijente koji su ljude godinama činili srećnim.
– Abadžić nam dosledno i bez straha nudi svoje unutrašnje, možda intimno, a možda i introvertno gledanje na svet: on vidi grad iza fasada, dvorišta obraslih bršljanom, periferiju i ulice popločane kaldrmom na kojima otkriva jedan drugačiji život i autentične ljude.
U svetu prezasićenim slikom, u kojem se u gotovo svim medijima prelamaju milioni slika, često brutalnih i krvavih, osećamo želju Stanka Abadžića da svoju kameru fokusira na mir i lepotu, na estetsko – zapisao je Aleks Novak, umetnikov galerista iz Amerike.
– Njega ne zanimaju poznate turističke vizure grada na Vltavi ni spomenička baština, on se udaljava od ekstravagantnih i senzacionalističkih motiva grada i približava onim finim, skrovitim detaljima ambijenta koje primećuju još samo oni koji su sačuvali dušu – dodaje Novak, dok urednica nemačkog časopisa „Fotoforum” Katrin Basen primećuje da je reč o jednom od onih fotografa koji imaju oko za životne sitnice.
Stanko Abadžić (1952, Vukovar) diplomirao je na Filološkom fakultetu u Beogradu, na grupi za germanistiku. Sedam godina je boravio u Češkoj kao slobodni fotograf. Njegove fotografije nalaze se u brojnim zbirkama u Evropi i Americi, a upravo je njegov Praški ciklus najviše izlagan u gotovo svim evropskim zemljama, u Argentini i Americi. Živi i radi u Zagrebu. 
Izložba u Beogradu traje do 3. septembra.

Srpske šljive još čekaju ruske kupce
„Kuku kad ima, kuku kad nema”, rečenica je koja najbolje objašnjava situaciju u kojoj se ovog leta nalazi prosečan šumadijski voćar. Šljive su ove godine dobro rodile, a ako ih, kao lane ne otkupe Rusi, zalud je cvetalo voće u Šumadiji. Državne subvencije, prolećno okopavanje i jesenje podrezivanje stabala kao bumerang će se obiti o glavu srpskim seljacima, pa će ovog leta zakukati i zbog rodne godine. Gledano surovom ekonomskom logikom, srpski seljaci nemaju prava da se žale zato što su, vodeći se prošlogodišnjom berićetnom prodajom, loše procenili ovogodišnju ponudu. Međutim, stručnjaci iz oblasti poljoprivrede upozoravaju da će, ukoliko se šljiva udžibri u kacama, veliku krivicu snositi i država.
Vojislav Stanković, stručni saradnik Privredne komore Srbije, upozorava da voćarska proizvodnja nije postavljena kako treba, a da u prilog tome govori i podatak da se još tačno ne zna koliko stabala šljiva ima u našoj zemlji, kakva je situacija na strani ponude, a kakva na strani tražnje.
– Prosečan stanovnik Srbije godišnje potroši 1,9 kilograma šljiva. Veliki deo ovog voća troši se na proizvodnju rakije, ali se i ogromne količine izvoze van granica naše zemlje. Prošle godine izvezeno je 30.552 tone šljiva u vrednosti od 11,56 miliona dolara. Više od polovine izvezeno je u Rusku Federaciju. Tako smo prošle godine na prodaji 16.142 tone ovog voća Rusima zaradili 7,8 miliona dolara  – objašnjava Stanković.
Prema njegovim podacima, u Bosnu i Hercegovinu otišlo je 5.182 tone, u Češku oko 2.000 tona, u Mađarsku i Slovačku više od hiljadu, dok je Hrvatskoj prodato 604 tone šljiva.
– Iako je rod stabilan, a tražnja u odnosu na prošlu godinu pada, još je rano za toliku zabrinutost. Nije ni ova godina u potpunosti izgubljena iako se kilogram šljiva prodaje po ceni od 20 dinara, što je nedovoljno kada se u obzir uzmu ulaganja. Ukoliko kupca zaista ne bude bilo onda moramo ponuditi svetu prerađevinu od ovog voća. Možda malo manje šljiva treba da se koristi za rakiju, a više za marmeladu, pekmez i sokove. To su proizvodi koji bi lako u svetu našli svoje kupce – uveren je Stanković.
Naš sagovornik dodaje da na proizvodnji ovog voća u Srbiji radi čak 14 odsto stanovništva, što nije malo. Problem je, što su voćari nedovoljno angažovani i nisu u potpunosti posvećeni svom poslu. Stanković dodaje i da većina voćara nije usko specijalizovana za taj posao.
– Ulaskom u Evropsku uniju problem sa viškom roda bi se rešio, jer bi tako tržište postalo šire. Međutim i to bi donelo niz problema jer je za prodaju voća takođe potrebno nabaviti neke sertifikate – napominje Stanković.
Prošle godine rodilo je 767.547 tona šljiva, dok se ove godine očekuje rod od oko 770.000 tona. Broj stabala šljiva, prema evidenciji Privredne komore procenjuje se na 41,85 miliona, a prinosi se kreću oko 18 kilograma po voćki.

Tajne veze Miškovića i Todorića
Vest da bi hrvatski „Agrokor”, uz kredit Evropske banke za obnovu i razvoj, svoje trgovačke apetite zadovoljio na gladnom srpskom tržištu, nije mnogo uzbudila ovdašnju konkurenciju. Sedamdeset miliona evra, ukoliko ih evropski kreditor odobri, dovoljno je za gradnju četrdesetak novih supermarketa ili upola manje onih većeg formata. Ukratko, nije to prevelika suma novca u projektima trgovine, ali je dovoljno za igrača kakav je hrvatski biznismen Ivica Todorić. Jer, nekrunisani kralj hrvatske prehrambene industrije sigurno računa na potencijal ovog tržišta na koje za sada nije stigao nijedan od velikih trgovačkih lanaca kakvi posluju u razvijenom delu Evrope, poput „Lidla”, „Bile”, „Špara”...
U „Delta holdingu” koji dominira na srpskom tržištu maloprodaje juče nisu želeli da komentarišu planove „Agrokora”. Prema njihovim ranijim izjavama konkurencija je „uvek dobrodošla”, a, nezvanično, „Agrokor” ni na koji način ne remeti njihove ranije postavljene ciljeve i poziciju. Miroslav Mišković i Ivica Todorić pre nekoliko godina najavljivali su zajednički nastup na srpsko tržište i prodor u region. Iako su u javnost stizale informacije da je dogovor pred potpisivanjem, obe strane su, umesto pohvale novom partnerstvu, koje je ocenjivano kao pakt novih gospodara Balkana, volšebno zaćutale. Zato je sada nejasno u kakvom su odnosu najbogatiji Srbin i Hrvat. Zagrebačka štampa je pisala u više navrata da je Mišković pametno naslonjen na jakog partnera Ivicu Todorića i da na taj način ulazi u Hrvatsku na mala vrata, tako da se moguća ekspanzija „Idee odvija pod zelenim svetlom Miškovića.
Ivica Todorić je prošle godine najavljivao da je za širenje poslova u Srbiji. Neki su to nazivali lečenjem poraza koji je u nekoliko navrata doživeo u Sloveniji. U Hrvatskoj se priča da je slovenačko tržište za Todorića toliko bolna tačka da bi radije kupio „Merkator” nego i turski „Migros” i rusku „Lentu” zajedno. Posle Bosne i Hercegovine i Crne Gore gde je već prisutan u maloprodaji, Srbija je sledeće tržište na kome će se razvijati preko „Idee”.
Prema prošlogodišnjim podacima koji su objavljeni u hrvatskim poslovnim krugovima, najpoželjnija zemlja za ulaganje je Srbija, zbog čega je i bila na meti hrvatskih investitora. U poslednjih  15 godina Hrvatska je uložila 281,6 miliona evra u Srbiju. Poznato je da u tim ulaganjima prednjači upravo „Agrokor” koji je ušao u sektor prehrane, uz obećanje, valjda naelektrisanoj srpskoj javnosti, da nijedan evro neće izneti iz Srbije nego će raditi na unapređenju poslovanja i proizvodnje.
Prema informacijama sa službenih stranica EBRD-a, zajam će se razmatrati do početka septembra kada bi trebalo da se zna da li će „Idea” otvoriti vrata i potrošačima u drugim gradovima Srbije. Glavni cilj kreditnog aranžmana je, kako se navodi u EBRD-ovim pojašnjenjima, „pomoć regionalnom investitoru u Srbiji u razvoju modernih maloprodajnih formata, posebno van Beograda, gde je još uvek niska raširenost moderne maloprodaje. „Idea” je u Srbiji prisutna od 1992. godine, ali je do 2005. pokrivala isključivo veleprodaju. Ulaskom „Agrokora” u Srbiju i otvaranjem prvog objekta krenula je i maloprodaja. U zahtevu za kredit od evropske banke navodi se da bi kroz širenje mreže „Idea” trebalo da podigne kriterijume kvaliteta i higijenskih standarda koji će se tražiti od lokalnih dobavljača.
Ivica Todorić, koji ne daje često intervjue, krajem prošle godine je jednom hrvatskom poslovnom dnevniku ipak otvorio dušu. Priznajući da je opsednut svojom kompanijom i njenim uspehom, vlasnik „Agrokora” se osvrnuo i na investicije u Srbiji, kao i na to zašto srpske firme ne dolaze na tržište Hrvatske.
„Danas u Srbiji postoji ravnopravan broj uspešnih privatnih kompanija kao i u Hrvatskoj, ali je činjenica da su te kompanije značajan razvoj doživele tek poslednjih godina. Do pre dve-tri godine i nisu imali razlog da razmišljaju o dolasku u Hrvatsku. Kod njih su cene kompanija još bile niske, imali su mogućnosti kvalitetnijih ulaganja kod kuće, pa im i nije bio bitan izlazak na druga tržišta”, objasnio je Todorić.

Stop za „Juga”, „keca” i „floridu”
Kragujevac – Mi ne možemo da se popnemo na Mesec, ali problema oko izmeštanja starih i instaliranja novih proizvodnih linija neće biti. Posao će se obavljati sukcesivno i siguran sam da ćemo ispuniti svoje obaveze prema „Fijatu”, izjavio je juče za „Politiku” generalni direktor grupe „Zastava vozila” Zoran Radojević.
– Niko od nas ne traži nemoguće, niti će stara oprema morati da bude izmeštena za 24 sata, ali više detalja moći ćemo da saopštimo tek kada budemo videli konačnu verziju ugovora – kaže Radojević.
On je dodao da rokovi za ovaj posao još uvek nisu precizirani, te da će tačan datum biti poznat tek kada ugovor sa „Fijatom” bude potpisan. Prema ranijim najavama iz vlade, ugovor sa „Fijatom” biće potpisan u prvoj polovini septembra.
(/slika2)Inače, „Zastavine” službe raspolažu planovima proizvodnje samo do kraja oktobra, kada bi, prema našim saznanjima, trebalo da bude obustavljena proizvodnja automobila iz „domaćeg programa” – „juga”, „keca” i „floride”. Nije izvesno koliko bi prekid proizvodnje mogao da traje, kao ni šta će posle tog perioda biti sa „zastavom 10”, iako je bilo najava da će se taj model proizvoditi bar još dve godine.
U izjavi za „Politiku”, predsednik Samostalnog sindikata „Zastave” Zoran Mihajlović rekao je da proizvodni proces neće biti obustavljen „bar do kraja godine”, objašnjavajući da su planovi proizvodnje, zaključno sa oktobrom, izdati ranije, kada se, kako kaže, još uvek nije znalo kada će ugovor sa „Fijatom” biti potpisan. 
(/slika3)– Proizvodnja se neće prekidati bar do kraja godine, a posle toga sve zavisi od „Fijata” i od toga šta bude stajalo u ugovoru – izjavio je Mihajlović.
Ukoliko ugovor bude potpisan narednog meseca, „Fijat” bi, kako saznajemo, odmah počeo sa montažom nove opreme za proizvodnju dva nova modela, prvo „A”, a nešto kasnije i „B” klase. Instaliranje novih proizvodnih linija, međutim, nije moguće bez ozbiljne rekonstrukcije pogona „Lakirnica”, u kojoj se vrši završna obrada i farbanje automobila.
Modernizovanje ovog pogona i njegovo opremanje robotizovanim mašinama moglo bi, prema našim saznanjima, da potraje nekoliko nedelja, a za to vreme u „Zastavi” bi morala da bude obustavljena proizvodnja. „Fijat”, međutim insistira i na mnogim drugim promenama u fabrici, koje će, takođe, uticati na potpunu ili delimičnu obustavu proizvodnog procesa.

Mrkonjić i Ilić povezali Bor i Zaječar
Zaječar – Ispred zaječarskog sela Nikoličeva juče je svečano pušten u saobraćaj novi magistralni put koji preko ovog naselja, najkraće i najbrže, povezuje timočke gradove Bor i Zaječar. Potpuno novu saobraćajnicu na prigodnoj svečanosti u promet su stavili Milutin Mrkonjić, ministar za infrastrukturu u novoj vladi Srbije i Velimir Ilić, bivši ministar za ovu oblast. Svečanosti su prisustvovali i predstavnici političkog i privrednog života Bora i Zaječara i brojni gosti iz više drugih timočkih gradova i Srbije.
Novinarima je saopšteno da je izgradnjom ove magistrale rastojanje između Bora i Zaječara skraćeno sa 42 na 25 kilometara. Moderna saobraćajnica ima kolovoz širine 7,7 do 10,7 metara, a njena prednost je u tome što ne prolazi kroz naseljena mesta i što na njoj gotovo da i nema krivina. Projekat ove magistrale zvanično je završen 1972. godine, gradnja je počela 1996, a u gradnju su JP „Putevi Srbije” i Nacionalni investicioni plan uložili ukupno 15 miliona evra. Ova saobraćajnica je sastavni deo budućeg magistralnog puta M-4 koji će povezivati Bor, Zaječar i Markovac (na autoputu). Tako će putovanje Timočana prema Beogradu biti skraćeno za više od 50 kilometara.
Svečanosti kod Nikoličeva i razgovorima s novinarima u zaječarskoj Gradskoj skupštini prisustvovali su i Boško Ničić, gradonačelnik Zaječara, Zoran Drobnjak, generalni direktor JP „Putevi Srbije”, prof. dr Aleksandar Cvetanović, državni sekretar Ministarstva za infrastrukturu Srbije i prof. dr Mića Jovanović, rektor i vlasnik beogradskog Megatrend univerziteta.
Čulo se u ovim razgovorima da će nova trasa puta aktivirati sve potencijale Bora i Zaječara. Ona će povezati dve timočke opštine u svim oblastima i omogućiti konstituisanje zajedničkih institucija. Biće ubrzano otvaranje malih i srednjih preduzeća i brže zapošljavanje stanovništva. Korist će imati i sve ostale timočke opštine jer će njihovi žitelji znatno brže putovati prema Beogradu.
Novi put izgradili su neimari Preduzeća za puteve Zaječar – Strabag.

Deripaska seda u „hamera”
„Hamer”, civilna verzija poznatog vojnog vozila Dženeral motorsa, odnedavno je ponuđen na prodaju, a među zainteresovanim kupcima je poznati ruski tajkun, multimilijarder Oleg Deripaska.
Prema Rojtersu, prvi kontakti između njega i predstavnika najvećeg američkog i svetskog proizvođača automobila koji je u velikoj krizi, već su održani. Dženeral motors, koji je u poslednje tri godine akumulirao gubitak od preko 50 milijardi (i slovima: pedeset milijardi) dolara, najavio je veliku rasprodaju pojedinih delova koncerna kako bi prikupio oko četiri milijarde i olakšao svoju situaciju. „Hamer” je jedini od osam automobilskih brendova kojeg želi da se reši.
Ovo vozilo, teško 2,6 tona, u stvari je „pripitomljena” verzija vojnog džipa „hamvi”. Na ulici deluje robustno, a pomalo i preteće, pa nije čudo što je postao omiljeni statusni simbol, kako bogatih u slavnih (poput, recimo Švarcenegera) tako i onih koji zbog poslova, koji su najčešće na ivici ili čak i sa druge strane zakona, imaju epitet „kontroverznih”.
Zbog naftne krize, koja je cenu goriva u Americi gurnula na donedavno nezamislivih četiri dolara za galon (3,78 litara), popularnost „hamera” (koji litar goriva troši na svakih pet kilometara) i sličnih „benzinopija” naglo je opala: u prvom polugodištu ove godine prodaja mu je opala za čak 40 odsto. U Dženeral motorsu smatraju da, u dolazećoj eri manjih i štedljivijih automobila, „hamer” nanosi štetu imidžu kompanije koja nikako da izađe na put oporavka (očekuje se da će ove godine izgubiti titulu najvećeg proizvođača automobila na svetu: taj vrh će zaposesti Tojota).
Prvi kontakti između Deripaske, teškog oko 50 milijardi dolara, koji je zvanje najbogatijeg Rusa nedavno preuzeo od Romana Abramoviča, uspostavljeni su navodno još u junu. U Dženeral motorsu ovo nisu želeli da potvrde, mada je prvi čovek Dži-Ema, Rik Vagoner, upravo izjavio kako postoji „značajno interesovanje” za sve ono što koncern namerava da proda, uključujući tu i „hamera”, uz napomenu da to „verovatno neće biti odmah kompletirano”.
Ako sklopi ovaj posao, Deripaski, koji je bogatstvo stekao na aluminijumu, to neće biti prvi biznis u auto-industriji. Prošle godine on je za 1,5 milijardi dolara kupio 20 odsto učešća u velikom kanadskom proizvođaču automobilskih komponenti Magna. U Rusiji pak, u njegovom posedu je GAZ, proizvođač glavne limuzine iz sovjetske ere, „volge”.
Ruski tajkun je za „hamera” zainteresovan ne samo zbog publiciteta i prestiža, nego i iz zdravih poslovnih razloga. Iako na zalasku u Americi i glavnim zapadnim tržištima, ovaj džip je i dalje popularan tamo gde su njegov vojni izgled i luksuzni imidž važniji od količine goriva koju troši: na tržištima Rusije, Bliskog istoka i Azije.
Otuda se među kupcima ovog brenda pominje i indijski proizvođač Mahindra, konglomerat čija je vrednost oko 150 milijardi dolara, a koji džipove („vilis”) proizvodi još od završetka Drugog svetskog rata.
Cena po kojoj bi „hamer” promenio vlasnika još se ne pominje, premda je izvesno da će ona za Deripasku biti manji problem od eventualnih komplikacija sa američkim vlastima, koje su mu lane poništile vizu, zbog navodnih veza sa organizovanim kriminalom. A možda nije nevažno ni to što se o ovome govori u okolnostima kada rusko-američki odnosi, posle rata u Gruziji, ulaze u prilično komplikovan period.

Goluba ubili pripadnici „zemunskog klana”
Banjaluka – Istraga ubistva Zorana Goluba zvanog Čarlama odvela je policiju do odbeglih članova „zemunskog klana” Sretka Kalinića i Miloša Simovića za koje se sumnja da su ga izrešetali u njegovom kafiću u Istočnom Sarajevu, pišu banjalučke „Nezavisne novine”.
Pozivajući se na neimenovani policijski izvor, list navodi da je policija u aprilu ove godine dobila informaciju da se Kalinić i Simović kriju na području Banjaluke, ali da odlaze i u druge gradove u BiH. „Posle ubistva Zorana Goluba, uzete su izjave od mnogih osoba, te pregledani snimci s nekoliko sigurnosnih kamera. Prema onome što smo videli, ti ljudi zaista odgovaraju fizičkom izgledu Kalinića i Simovića”, rekao je taj izvor iz policije.
Dodaje da na „srbijanski rukopis” ovog ubistva, koje je počinjeno u nedelju u Golubovom „Sport kafeu”, ukazuje način na koji je likvidiran. „Radi se o vanserijskim ubicama. Čarlama je pogođen sa 28 metaka, a pronađena je 41 čaura. Svi meci ispaljeni su iznad glava ljudi koji su sedili u bašti Golubovog kafića i niko drugi nije ni okrznut. Sve ovo ukazuje da se radi o profesionalcima, koji nisu mogli da promaše. Jedan je pucao u Goluba, a drugi ga je pokrivao pri povlačenju”, navodi se u tekstu.
Za odbeglim pripadnicima „zemunskog klana” Sretkom Kalinićem i Milošem Simovićem Srbija je raspisala poternice zbog učešća u atentatu na premijera Zorana Đinđića, otmica i niza drugih teških krivičnih dela. Kalinića su srpski mediji označili kao glavnog egzekutora „zemunskog klana”.
Policija iz Istočnog Sarajeva, koja ne želi da otkriva nove detalje iz istrage, ranije je saopštila da proverava informacije da je Golubu u protekla dva meseca kontinuirano pretio Darko Elez.
Poslednje ubistvo u Istočnom Sarajevu, kako je saopštila policija, nastavak je obračuna suprotstavljenih kriminalnih grupa predvođenih Elezom i Đorđem Ždralom, s kojim je ubijeni Golub bio u dobrim odnosima.

Bidžin zet ostaje u pritvoru
Jagodina – Srđan Stepanović (34) iz Svilajnca, protiv koga je podignut optužni predlog zbog sumnje da je u telefonskim pozivima pretio Draganu Markoviću Palmi, gradonačelniku Jagodine, na jučerašnjem glavnom pretresu izjavio je da ne razume šta mu se stavlja na teret. U optužnom predlogu se navodi da je Stepanović u junu, prilikom prvog poziva upitao: „Dragane, da li si to ti?” Kada je Marković rekao da nije, Stepanović je rekao: „Jesi, jesi, prepoznao sam ti glas. J... ti mamicu, ti si moj, pa Božiji. Zapamtićeš me”. Marković je tada prekinuo vezu. U drugom pozivu Stepanović je, kako se navodi, rekao: „J.... ti mamicu, tebi, Tadiću i Čedi! Je l’ ti jasno?!”, a Marković je opet prekinuo vezu.
– Jednostavno sam pogrešio jednu cifru telefonskog broja. Zvao sam Predraga Pešića iz Beograda, koji mi je dugovao oko 22.000 dinara. Sve do momenta dok policija nije došla po mene nisam znao da sam zvao Markovića. Nisam sam mu pretio, niti sam za to imao razloga. Sa njim nisam kontaktirao u poslednjih pet-šest godina – izjavio je Stepanović.
On takođe tvrdi da mu nije jasno zbog čega se navodi da je Markovića pozivao od 11. maja, jer to nije činio, niti je u tom periodu dolazio u Jagodinu. On je ponovio da je Markovićev broj, greškom okrenuo samo u junu. Prema Stepanovićevim rečima, Pešić je kupio mobilni telefon na svoje ime, i zamolio ga da taj, kao i računi za ostvaren telefonski saobraćaj stižu na njegovu adresu, jer je Pešić imao neke porodične probleme. Stepanović je pristao na to. Pešić je sve račune redovno izmirivao. Jedino je ostao sporan onaj od 22.000 dinara za mobilni telefon. Zbog toga ga je Stepanović i pozvao. Pošto je Pešić imao običaj da potura drugog da se javi, Stepanović ga je zvao koristeći opciju „skriven broj”.
– Markovića nikada nisam zvao. Sedeo sam u jednoj pečenjari u Batočini i sa telefonskog računa okrenuo Pešića, čiji broj nisam imao memorisan. To može da se vidi iz telefona, koji mi je policija oduzela. Kada se veza prvi put uspostavila, nisam ništa stigao da kažem, jer je sagovornik prekinuo vezu. Ponovio sam poziv preko opcije „redijal” i mislim da sam nešto opsovao – dodaje Stepanović.
Dragan Marković, koji se juče pridružio krivičnom gonjenju, pak, ostao je pri izjavi da mu je Stepanović pretio:
– Preteći pozivi počeli su 11. maja, u vreme republičkih i lokalnih izbora. Pretpostavljam da su mi oni upućeni zbog toga što sam ja bio inicijator proevropske vlade, a Dobrivoje Budimirović Bidža, Srđanov tast, zastupnik je neke druge političke opcije. To potvrđuju Budimirovićeve izjave po novinama da sam ja „evropejac, koji ne poznaje sitnu boraniju”. Stepanović mi je upućivao pozive slične sadržine više puta od tada – rekao je Marković.
Dejan Nikolić, sudski veštak, rekao je da nije moguće utvrditi da li je Stepanović maja pozivao Markovića, jer listinzi nisu kompletni. Zbog toga je predložio, a sud prihvatio, da se pribavi listing svih odlazećih poziva sa Stepanovićevog telefona i svih kartica koje je koristio.
Inače, Okružni sud u Jagodini odbio je žalbu na odluku Opštinskog suda da se Stepanoviću produži pritvor na 30 dana.
– Okružni sud je odbio žalbu zbog „osobitih okolnosti”, koje predstavlja činjenica da je „oštećenom Markoviću nakon 11. maja još tri puta preko telefona upućena pretnja napadom na telesni integritet službenog lica u vršenju službene dužnosti”. Pri tom, Okružni sud čak i ne kaže da je ovu pretnju izrekao moj klijent i ne pruža nijedan dokaz. To nas ostavlja u uverenju da je okrivljeni Stepanović osuđen pre suđenja – kaže za „Politiku” advokat Miloš Vujisić.
Nastavak glavnog pretresa zakazan je za 1. septembar.

PRIJATELjSTVO, STARI ZANAT
To se prvo zvalo nacionalnim pomirenjem, a sada je stvar sužena i govori se, i piše, o Deklaraciji o političkom pomirenju koju bi potpisima trebalo da overe Demokratska stranka (DS) i Socijalistička partija Srbije (SPS). Teško je sada utvrditi ko je, onomad, nakon koalicionog sporazuma DS-a i SPS-a oko nove vlade, pomislio da je uhvatio Boga za bradu, pa uobrazio da ove dve stranke oličavaju naciju, a drugo je pitanje čemu Deklaracija o političkom pomirenju uopšte služi kada je jasno da su se te dve stranke, uz manju ili veću pomoć prijatelja, već pomirile.
Prekjuče je u „Politici” Branko Ružić, predsednik Izvršnog odbora SPS-a, rekao da će dokument biti potpisan „onog dana kad procenimo da će proizvesti najveći politički efekat”, a ja nešto ne verujem da je bilo koga briga za tu deklaraciju, tim pre što se DS i SPS istorijski gledano i nisu nešto posebno svađali. U najnovijoj srpskoj političkoj istoriji te dve stranke su se jedna od druge udaljavale i približavale, ne vodeći nikad uzajamne ratove, kao što je naprimer SPS bio u sukobu sa SPO, pa i Srpskom radikalnom strankom, posebno nakon Dejtona, kada se Milošević presvukao u mirotvorca, a Vojislav Šešelj započeo prodor ka napuštenom prostoru nacionalističke politike.
I 5. oktobra nije se dogodio sukob između DS-a i SPS-a. Bio je to sukob širih razmera koji se, posle, po sistemu uprošćavanja, sveo na sukob između ubijenog Zorana Đinđića i pokojnog Miloševića, što je bilo samo pojednostavljenje koje narodu pomaže da svari političke procese.
No, kad im je baš toliko stalo do te deklaracije, mora nešto tu i da postoji i da je u tome sadržan neki interes prijatelja, partnera u vladi,budućih potpisnika dokumenta, ako, naravno, ikad dođe onaj poseban Ružićev dan, o kome se druge, manje partijske grupacije u okviru vladine koalicije, izjašnjavaju unapred odrično, tvrdeći da im ne pada na pamet da učestvuju u „kolektivnoj amneziji” i „kolektivnoj amnestiji”.
Čini mi se da se SPS tu pojavljuje kaopartner koji gaji najveće nade u dugovečnost ove vlade, jer bi, neki skori, novi izbori pokazali da razlika u pogledima na političku zbilju i očekivanja, razlika između rukovodstva i glasača, vodi ovu stranku ispod cenzusa, pa se socijalistima verovatno čini da je ovakva deklaracija neka vrsta osigurača u sistemu koji je uspostavljen.
S druge strane, Demokratska stranka uvidela je da politika pomirljivosti, kohabitacije,odsustvo radikalnog ideološkog koncepta, ovde, uprkos žestokim kritikama takvog pristupa politici, donosi dobre rezultate. Koštunica je platio cenu kohabitacije s Tadićem. Nije se dogodilo obrnuto. Verovatno birači nakon svih onih burnih godina stranačkog lupanja u sopstvena i tuđa prsa priželjkuju malo stišanosti, da ne kažem tihovanja, a Tadić im se javlja kao oličenje građanskog mira i čuva im, pojednostavljeno, obe nade – da će živeti bolje i da nacionalno neće biti poniženi, oko Kosova, najpre.
Kritičari Tadićeve ispražnjenosti od ideološkog sadržaja previđaju da njemu mora da se dopada rezultat koji je ostvario na izborima, predsedničkim i parlamentarnim, i da, verovatno, veruje da i ova deklaracija o pomirenju, mada objektivno nema nikakvu vrednost, predstavlja nastavak iste politike istim sredstvima.
Tadić je, posle ovih izbora, više puta ponovio da moramo ostaviti „prošlost iza sebe”, a logično je da bi neko i s manjim rezultatom od onoga koji je Tadić postigao, lako poverovao da – budućnost počinje s njim.
Ne treba ni zaboraviti da je Tadićevo uvezivanje koalicionog paketa nalik na artističku tačku. Ozbiljni analitičari, nezaslepljeni deklarativnim političkim govorom, uočavaju da Demokratska stranka u parlamentu ima samo 59 poslanika. Kao nosilac liste Za evropsku Srbiju Tadić je okupio na toj listi deset vrlo raznorodnih stranaka, oličenih u pet poslaničkih klubova.
Otuda se i Deklaracija o pomirenju ne javlja kao neki presedan, već kao logičan nastavak jedne politike.
glavni urednik nedeljnika „Vreme”

Pacijenti protiv „večernjih klinika”
Lekari zaposleni u državnim zdravstvenim ustanovama do 11. decembra moraće da se opredele da li žele da rade puno radno vreme u državnoj, ili četiri sata u državnoj, a četiri u privatnoj kući. Rad „na crno” biće najstrože sankcionisan, a Ministarstvo zdravlja je najavilo i formiranje takozvanih večernjih klinika u državnim ustanovama, tako da će pacijentima biti omogućeno da brže dođu do zvučnih medicinskih imena, ali – uz dodatnu nadoknadu.
I dok predstavnici Ministarstva zdravlja objašnjavaju da će ove promene uticati na to da se zadrže najbolji stručnjaci u državnim kućama, da će doći do iskorenjivanja korupcije i da će biti povećan budžet zdravstvenih ustanova, predstavnici udruženja pacijenata u Srbiji smatraju da to nije dobar potez nadležnih organa.
Prema oceni Srpskog udruženja korisnika zdravstvenih usluga – Kluba „Zdravlje”, najava novih mera u raskoraku je sa evropskim standardima, koji su definisani Evropskom poveljom o pravima pacijenata. Predstavnici ovog udruženja smatraju da je Srbija u obavezi da, kao pretendent za članstvo u Evropskoj uniji, ratifikuje ovaj dokument u što skorije vreme.
– Stavljanje javnih i državnih resursa u funkciju privatnih interesa nije evropski standard i za sada nije primenjeno čak ni u Srbiji u drugim društvenim delatnostima, pa ne vidimo zašto bi zdravstvo bilo izuzetak. Integracija privatnog i državnog sektora u jedinstven zdravstveni sistem, u kojem novac prati pacijenta, a on slobodno bira, rukovođen kvalitetom koji nastaje u uslovima zdrave konkurencije, gde će se lečiti, jeste evropski standard, ali se ovde primena tog principa iz nekih razloga stalno odlaže – ukazuju u Klubu „Zdravlje”.
Zorica Marković, predsednik ovog udruženja smatra da su najavljene nove mere Ministarstva zdravlja diskriminatorske i u svojoj organizacionoj postavci koruptivne, da su u suprotnosti sa proklamovanim principom socijalne pravde i da ne doprinose unapređenju dostupnosti zdravstvene zaštite.
– Kao i prethodnim izmenama zakona o zdravstvenoj zaštiti, na šta smo i ranije ukazivali, ova mera posebno pogađa socijalne grupe gubitnike u tranziciji – nezaposlene, Rome, izbeglice i raseljena lica. Primer naših suseda Rumunije i Bugarske, zemalja koje su u pogledu sredstava i razvijenosti zdravstvene zaštite bile daleko iza Srbije, a danas su ispred nas i imaju dobre rezultate u reformi zdravstva, možda bi mogao biti od koristi našim vlastima. Zato apelujemo na vladu i nadležna ministarstva da razmotre predložene mere, pre nego što one u praksi pokažu sve štetne posledice po korisnike zdravstvenih usluga – istakla je Zorica Marković.
Sa stavovima ovog udruženja saglasna je i Stela Prgomelja, predsednica Društva za borbu protiv šećerne bolesti. Ona smatra da nije dobra ideja nadležnog ministarstva o uvođenju takozvanih večernjih klinika u državnim zdravstvenim ustanovama, ali da će vreme pokazati koliko će ta novina biti efikasna.
– Članovi našeg društva su bili prinuđeni da odlaze privatno kod endokrinologa, jer ne mogu da dočekaju prijem kod državnog doktora. U Kliničkom centru Srbije dobri endokrinolozi su „bukirani” do kraja godine, pa se pacijentima savetuje da se jave u oktobru i zakažu pregled za sledeću godinu. Pitanje je da li će u državnim kućama biti pružen isti kvalitet zdravstvenih usluga, kada budu počele da rade večernje klinike? Sigurna sam da, iako im se plaća, pacijenti neće biti maženi i paženi, već da će i tada pregledi trajati ne više od pet minuta – istakla je Prgomelja.
Željko Vještica, predsednik Udruženja pacijenata obolelih od multiple skleroze, naglašava da nije siguran da će zamisao ministra da se lekari u potpunosti odluče za rad u privatnoj ili državnoj službi uspeti da zaživi.
– Oboleli od multiple skleroze imaju loše iskustvo sa lekarima, jer im zakazuju kontrole na šest meseci, a trebalo bi na tri meseca. Pacijenti nemaju para za lečenje kod privatnika, pa se uz pomoć raznih donacija trudimo da omogućimo mnogima da idu na pregled kod privatnika, što je mnogo bolje nego da im se u ta tri meseca pogorša zdravstveno stanje – priča Vještica.
Nikola Grubor, predsednik Udruženja dijaliziranih pacijenata u zdravstvenim ustanovama, međutim, kaže da je Ministarstvo zdravlja napravilo dobar potez time što je nateralo lekare da se odluče za državnu ili privatnu službu.
– Efekat rada lekara u državnim ustanovama je sveden na minimum, jer teško mogu da rade dobro i da ne prave propuste kada su ujedno i profesori na fakultetu i načelnici odeljenja u bolnici i konsultanti kod privatnika. Kada rade u državnoj kući dele vizitkarte svoje privatne ordinacije, što je nedopustivo – zaključio je Grubor.
Danijela Davidov-Kesar
-----------------------------------------------------------------------
Ugrožavanje slobodnog izbora lekara
 Lekarska komora Srbije sinoć se prvi put oglasila povodom člana 277 Zakona o zdravstvenoj zaštiti koji se odnosi na dopunski rad lekara u državnim zdravstvenim ustanovama, na sastanku posvećenom dodatnom angažovanju medicinara.
– Stav Lekarske komore Srbije jeste da se nađu sve zakonske mere da se član 277 Zakona o zdravstvenoj zaštiti proglasi neustavnim i nezakonitim. Tim povodom Lekarska komora Srbije je devetog avgusta predala zahtev Ustavnom sudu Srbije za ocenu ustavnosti i zakonitosti tog člana koji se odnosi na dopunski rad lekara u državnim zdravstvenim ustanovama – rekla je prim. dr Tatjana Radosavljević, direktorka Lekarske komore Srbije, i dodala da je zatražena privremena mera da se taj član stavi van snage do konačne odluke Ustavnog suda.
Prema njenim rečima, štete i posledice ovog člana zakona mogu biti velike po lekarske službe, a osnov za to je pitanje jednakosti svojine koja je Ustavom zagarantovana, kao i ugrožavanje osnovnog prava na rad čime bi se ukinulo ili pak ugrozilo pravo na slobodan izbor lekara.
N. K.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Stop urbanističkoj korupciji
Borba protiv korupcije u oblasti urbanizma je jedan od glavnih zadataka koje će rešavati Ministarstvo životne sredine i prostornog planiranja. Do sada je legalizovano samo 15 odsto bespravno izgrađenih objekata i postoji namera da se taj proces nastavi. Međutim, to neće važiti za objekte koji su nezakonito izgrađeni na zaštićenim prirodnim dobrima i država prema njima neće imati milosti.
– Brojni investitori uspeli su da izgrade objekte bez potrebnih papira. Razlog je taj što urbanistički zakoni i podzakonski akti nisu precizno i jasno definisani. To se mora ispraviti i stati na put korupciji koja je u urbanizmu na visokom nivou – objasnio je Oliver Dulić, ministar životne sredine, na konferenciji za novinare.
Dulić je juče u Vladi Srbije predstavio i ostale aktivnosti kojima će se ovo ministarstvo baviti u narednom periodu. U naredna dva meseca, vladi će na usvajanje biti prosleđeni broji zakonski predlozi, među kojima su i zakon o upravljanju hemikalijama, zakon o biocidima, zakon o zaštiti prirode, ribljem fondu… Do kraja 2012. godine trebalo bi da bude usvojeno ukupno 186 zakonskih akata kojima će propisi EU biti preneti u domaće zakonodavstvo iz oblasti životne sredine.
Dobre vesti očekuju one koji planiraju izgradnju porodičnih stambenih objekata do 400 kvadrata ili ekonomskih objekata na selu do 500 kvadrata. Naime, biće propisan postupak koji će investitoru omogućiti da dobije sva potrebna odobrenja u veoma kratkom roku.
U naredna dva meseca vladi će na usvajanje biti prosleđeni i Zakon o planiranju i izgradnji. Usvajanjem ovog i izmenama Zakona o proceni uticaja na životnu sredinu stvoriće se preduslovi da se postepeno skrati procedura za dobijanje svih dozvola za 100 dana. Sad je prosečan rok 270 dana.
Sve zainteresovane razvijene zemlje će od oktobra moći da ulažu u čiste tehnologije u Srbiji. Među prvima to će učiniti Nemačka, Italija i Japan. Sprovođenje tog projekat će doprineti smanjenju lokalnog zagađenja u Srbiji i smanjenu zagađenja vazduha koje u urbanim sredinama potiče od grejanja i saobraćaja. Ministar Dulić je istakao da Ministarstvo ima nameru i da pomogne povoljnim kreditima onim preduzećima koja imaju stare tehnologije i koji su veliki zagađivači.
Ministarstvo životne sredine i prostornog planiranja nastaviće svoju inicijativu da se životna sredina i održivi razvoj uvede kao treći izborni predmet u osnovno i srednje obrazovanje.
U oblasti prostornog planiranja, Vlada Srbije je prihvatila predlog zakona o socijalnom stanovanju i prosledila ga skupštini na usvajanje. Usvajanje ovakvog zakona omogućilo bi efikasno rešavanje stambenih problema domaćinstvima koja do stana ne mogu doći po tržišnim uslovima. Tako, planirano je da se u narednoj građevinskoj sezoni godišnje izgradi od tri do pet hiljada socijalnih stanova. Kvadrat ovih stanova iznosio bi 325 evra, a iznajmljivanje od 50 do 70 evra.
Ministarstvo će nastaviti izgradnju avalskog tornja, započeće projekat pomoći opštinama Srbije u cilju otklanjanja štetnih posledica klizišta i projekat za otklanjanje posledica poplava u srednjem Banatu.

Ponovo protest rezervista ispred Vlade Srbije
Oko 3.000 vojnih rezervista Treće armijske oblasti započelo je juče protest ispred Vlade Republike Srbije u Beogradu zahtevajući da im se isplati razlika u dnevnicama, za vreme provedeno na Kosovu i Metohiji, tokom NATO agresije na SRJ 1999. godine. Oni su prvo tražili telefonsku sednicu vlade, potom da ih lično primi premijer Mirko Cvetković, da bi na kraju pristali da razgovaraju sa ministrom rada i socijalne politike Rasimom Ljajićem.
Rezervisti zahtevaju da budu tretirani isto kao njihovi saborci iz topličkog kraja, kojima su isplaćene dnevnice. Prema rečima predstavnika štrajkačkog odbora, „sudovi u Prokuplju i Kuršumliji doneli su 988 sramnih presuda, kojima su pojedinci, preko raznih veza, dobili odštete od 500.000, do 16 miliona dinara”.
„Svi smo bili jednaki i pred NATO avionima, i pred šiptarskim cevima, samo nismo jednaki pred našom vladom”, rekao je Mića Aleksić, predstavnik jedinstvenog štrajkačkog odbora treće armije.
Gorjan Jakovljević, predsednik štrajkačkog odbora, više puta je ponovio da se štrajkači neće povući sa ulica dok njihovi zahtevi ne budu ispunjeni:
„Ulogorićemo se u parku ispod vlade i nećemo se povlačiti do kraja. Izvinjavamo se Beograđanima zbog neprijatnosti koje im pravimo blokiranjem puteva, ali to je jedini način da nas primete. Da smo protestovali bilo gde ispod Bubanj potoka, na primer, u Nišu, vi novinari ne biste došli”.
Štrajkači tvrde da je sednica vlade namerno otkazana, zbog unapred najavljenih protesta. Takođe, istakli su da neće pregovarati na sa kim, osim sa premijerom Mirko Cvetkovićem. Na pitanje da li će razgovarati sa ministrom rada i socijalne politike Rasimom Ljajićem, Gorjan Jakovljević je rekao:
„Sa njim ćemo svakako razgovarati, ali nećemo pregovarati. On može da samo da odnese naš papir premijeru na potpis, i da nam ga vrati.”
Po rečima Rodoljuba Vukićevića, člana štrajkačkog odbora, rezervisti hoće da postignu sporazum sa vladom, pod istim uslovima kao i sedam opština Topličkog okruga.
– Spremni smo i na određene ustupke, jer smo svesni da su velike pare u pitanju. Pristaćemo da nam se otplaćuje i u deset rata, ali da isplata krene najkasnije do oktobra – rekao je Vukićević.
Policijska uprava u Beogradu saopštila je juče da su njeni pripadnici snimali video kamerama i fotografisali učesnike protesta ratnih vojnih rezervista ispred zgrade Vlade Srbije.
Kao razlog za snimanje, beogradska policija je navela postojanje opasnosti da, prilikom održavanja protesta, može doći do ugrožavanja života i zdravlja ljudi ili imovine.
Rezervisti su na nekoliko sati prekinuli saobraćaj u centru Beograda. Oni su nosili zastave Srbije, transparent „Borci Kosova i Metohije 1999. godine” i parole „Isti u ratu i miru”, „Dosta nam je lažnih obećanja”, „Kako za njih, tako i za nas”, „Jednakost među borcima”, „Hoćemo novac, a ne obećanja”.
Ni sinoć oko 22 časa nije bilo izgleda da će premijer Mirko Cvetković primiti bivše ratne vojne rezerviste. Potpredsednik Jedinstvenog štrajkačkog odbora Dušan Nikolićpozvao je rezerviste da odluče da li će ostati tu gde jesu i nastaviti štrajk ili da se, zbog radnih obaveza, vrate kućama. 
Štrajkači su, uprkos uzvicima da „nema podele” i da „svi ostaju”, ipak počeli da se razilaze, tako da je oko 23 časa ostalo oko 200 okupljenih koji su posedali na trotoare oko zgrade vlade, a bilo je i onih koji su polegali po ulici čekajući novi dan i prijem kod premijera.

I konji dobijaju pasoše
Do kraja godine svi konji u Srbiji dobiće pasoše, u skladu s propisima Evropske unije. Kako najavljuju u Ministarstvu poljoprivrede, šumarstva i vodoprivrede, ovi dokumenti biće dvojezični – na srpskom i engleskom jeziku. Takođe, kopitari će biti poslednje krupne životinje koje će biti obeležene i mikročipovane.
– Pasoši će omogućiti vlasnicima nesmetan transport konja i lakše učešće na trkama u inostranstvu, jer će biti isti kao ovi dokumenti u Evropskoj uniji. Oni će, između ostalog, sadržati podatke o vlasniku, kao i podatke o životinji: ime, poreklo, vrsta, mesto prebivališta – kaže Zoran Mićović, direktor Uprave za veterinu Ministarstva poljoprivrede.
Bez ovakvog dokumenta vlasnici konja su morali da se dovijaju kako da prevoze svog ljubimca na trke, nije bilo jedinstvenog obrasca, već su postojali posebni papiri za galopere, kasače, a svaki dokument morao je da se usklađuje sa zvaničnim obrascima, objašnjava Mićović.
– Svaka životinja će morati da ima ovaj dokument i mikročip, uključujući i konje na selu koji nikada do sada nisu obeležavani, tako da će pomoću posebnog aparata nepogrešivo moći da se utvrdi ko je vlasnik, poreklo konja, da li se konj koristi u nedozvoljene svrhe – kaže naš sagovornik.
Takođe, u toku je izrada i prvog registra konja u Srbiji, pa će svaka životinja dobiti identifikacioni broj za Srbiju i lični broj, a pomoću mikročipa nadležni će lakše moći da pronađu nesavesne vlasnike, ali i one koji pokušavaju da prikriju poreklo konja ili da ga prokrijumčare.
– Akciju obeležavanja i mikročipovanja obavljaće nadležne veterinarske službe. Još nije utvrđena cena vađenja pasoša i mikročipovanja, ali ona neće biti visoka, budući da će deo troškova plaćati država – objašnjava Mićović, dodajući da je već obezbeđeno oko 20.000 čipova.
Mnogi sportski konji koji učestvuju na međunarodnim šampionatima već imaju pasoše koji im omogućavaju nesmetano učešće na takmičenjima u celom svetu. Savez za konjički sport Srbije za Olimpijske i FEI discipline, na primer, članica je Međunarodne konjičke federacije, pa zahvaljujući tome njihova takmičarska grla poseduju međunarodni pasoš urađen po standardima federacije, kao i nacionalni pasoš za takmičenja u regionu.
– Takvi dokumenti sadrže, na primer, fotografiju konja sa boka, kao i nešto što se može uporediti sa našim otiskom prsta. Naime, fotografiše se kestenje na sve četiri noge, jer je taj deo iznad skočnog zloba kod konja jedinstven. Takođe, vrlo su važni podaci o zdravstvenom stanju konja, vakcinacijama i obavljenim laboratorijskim analizama – objašnjava Predrag Ilić, generalni sekretar Saveza za konjički sport Srbije za olimpijske i FEI discipline.
Iako su pojedini sportski konji već mikročipovani i poseduju međunarodna dokumenta, Ilić kaže da će akcija Ministarstva poljoprivrede doneti korist i njima.
– Dobro je što ćemo dobiti centralnu bazu podataka, koja je zaista neophodna, a iziskuje mnogo novca, pa naš savez, na primer, ne bi mogao sam da finansira takav poduhvat. Takođe, posle obeležavanja kopitara imaćemo licencirane veterinare obučene za obeležavanje konja, što će nam omogućiti da obeležavamo i sportske konje. Konačno, dokument koji će izdati Ministarstvo poljoprivrede dodaćemo kao uložak pasošima koje već poseduju naši konji – naglašava Ilić.
Prema podacima Republičkog zavoda za statistiku, u Srbiji je prošle godine evidentirano 18.000 konja, oko 10 odsto manje nego 2006. godine.

Povratak srpskih alpinista sa „ljudoždera”
U spomen na Drena Mandića (32), druga koji je poginuo 1. avgusta prilikom penjanja na Karakorum, četvorica srpskih alpinista održala su sinoć odmah po povratku u zemlju konferenciju za štampu u salonu „Beograd”, Aerodroma „Nikola Tesla”. Milivoj Erdeljan, Iso Planić, Predrag Zagorac i Miodrag Jovović posle povratka sa ekspedicije „Srbija-K2-2008.” preneli su potresne utiske sa penjanja na 8.611 metara visok vrh – K2, drugi po veličini na planeti, prilikom koje je tragično nastradalo 11 svetskih alpinista.
Uz opisivanje okolnosti pod kojima je poginuo Mandić, predstavili su i iznenadnu nesreću koju je alpinistima „priredila” planina zvana ljudožder u kojoj su posle našeg takmičara, člana Planinarsko-smučarskog saveza Vojvodine, nastradali ostali penjači.
Opisavši Mandića kao nesebičnog čoveka, izuzetno sposobnog sportistu Planić je istakao da ni jednog trenutka nisu razmišljali da vrh, koji predstavlja najveći alpinistički izazov za klasične ekspedicije, neće biti njihov.
– Vreme nam je išlo na ruku, sve je obećavalo uspeh. Svesni smo koliko je ovaj sport rizičan, za dva sata smo izgubili dva penjača, jer je posle Drena poginuo Pakistanac koji nam se pridružio u izvlačenju njegovog tela. Mandić je nastradao na poslednjoj teškoj prepreci. Pokušavao je da zameni bocu sa kiseonikom i u tom trenutku nije bio vezan za sigurnosno uže – iobjasnio je Planić.
Zagorac, koji je posle nesreće prvi stigao do poginulog druga opisao je stravični prizor na koji je naišao.
– Imali smo sreću da smo ga pronašli, jer većinu poginulih penjača na K2 nikada više niko ne ugleda. Pao je dok je zaobilazio devojku koja se penjala pored njega. Odjednom se stvorila strašna gužva na toj deonici, penjači su se unervozili, gurali su se, moguće da je neko cimnuo njegovo uže. Organizacija uspona je zatajila, nije bilo onako kako je dogovoreno – naglasio je Zagorac. 
Miodrag Jovović izmeđuostalog je naglasio da se nada da posle ovoga srpski alpinisti neće stati, da će nastaviti osvajanje vrhova iznad 8.000 metara visine, koje su oni započeli 2002. godine. Erdeljan je objasnio da je prilikom osvajanja vrha „ljudoždera” dosad poginulo i nestalo oko 80 penjača. Sa srpskom ekipom ovoga puta do njega je krenulo još osam ekspedicija, a poslednjih 300 metara penjanja bilo je tragično za 11 alpinista.
Među mnoštvom ličnosti iz javnog života, događaju su prisustvovali Saša Vučinić, gradonačelnik Subotice, i Branislav Božović, sekretar za zaštitu životne sredine.

Vujačić: Procenili su da je vreme da se torba „pojavi”
Torba sa laptopom i disketama, koja je pronađena 11. avgusta na Batajničkom drumu, pripada Radovanu Karadžiću pokazale su DNK analize koje je uradio MUP Srbije, rekao je juče pravni savetnik haškog optuženika Svetozar Vujačić. On je istakao da juče nije preuzeo od MUP-a Karadžićev prenosni računar, jer „nije bilo tehničkih mogućnosti da se proveri da li je na računaru nešto rađeno” i da će to uraditi danas.
– MUP je torbu pronašao na osnovu telefonske dojave Tužilaštvu za ratne zločine. Zadovoljni smo jučerašnjim susretom sa predstavnicima MUP-a s obzirom na to da smo konačno dobili potvrdu da je nesumnjivo utvrđeno da laptop, diskete i sav materijal koji je pronađen u torbi pripadaju Radovanu Karadžiću. Na ovaj način smo, konačno, otklonili sumnju da li je Karadžić, prilikom hapšenja, kod sebe imao prenosni računar – rekao je Vujačić posle sastanka sa predstavnicima MUP-a.
Novinarima, okupljenim ispred zgrade MUP-a, u Ulici kneza Miloša, Vujačić je pokazao crvenu torbu koja je pronađena na Batajničkom drumu. Na torbi nisu bila vidljiva nikakva oštećenja, niti tragovi prljavštine. Na njenom vrhu bio je beli papir na kojem je crvenim flomasterom bilo ispisano: „Tužilaštvo za ratne zločine”, a ispod toga „V. Vukčević”.
– Tvrdim da je torba podmetnuta 11. avgusta, pre podne. Papir sa pomenutim natpisom ukazuje da je „pronalazač” znao da torba pripada Radovanu Karadžiću i kome treba da bude predata. Treba naglasiti i da broj na koji je, navodno, stigla dojava o torbi, nije javan. Ovi dokazi sasvim su dovoljni da se izvede jedinstven dokaz da su torbu od Karadžića oduzeli, nama za sada nepoznati ljudi, 18. jula, a da je 11. avgusta ona poturena kao kukavičje jaje – rekao je Vujačić.
On je naglasio da ne zna da li su na pronađenim stvarima, sem Karadžićevih, otkriveni još neki tragovi, s obzirom na to da MUP još radi na tome. Vujačić je rekao i da će laptop u dogledno vreme biti predat Karadžiću, ali da ne zna hoće li haški optuženik početi sa iznošenjem odbrane 29. avgusta za kada je zakazan nastavak suđenja.
– Nadležni su procenili da je pogodno vreme da se torba „pojavi”, pa su je kukavički podmetnuli. Zvanična informacija je bila da računar nije ni postojao, kao i da smo ga mi „poturili”. Zato nam je stalo da analize koje slede utvrde da na prenosnom računaru ne postoje moji, tragovi Luke Karadžića i advokata Gorana Petronijevića – rekao je Vujačić.
Jedan od najtraženijih haških begunaca, posle 13 godina skrivanja, u pritvorsku jedinicu Haškog tribunala prebačen je 30. jula. Haško tužilaštvo Karadžića tereti za genocid, umešanost u genocid, likvidacije, ubistva, kažnjavanja, deportaciju, nehumane akte i ostale zločine počinjene nad muslimanima, Hrvatima i ostalim civilima – nesrbima u Bosni i Hercegovini tokom rata devedesetih godina.
-----------------------------------------------------------
Vukčević sve zna
Na pitanje novinara da li zna ko je medijima prosledio pritvorsku fotografiju Radovana Karadžića, Vujačić je odgovorio:
– Ja ne znam, ali sam siguran da Vladimir Vukčević to zna. Pitajte njega, on sve zna.
-----------------------------------------------------------
Svira klavir u Hagu?
Radovan Karadžić se amaterski bavio muzikom, tvrdi njegov brat Luka Karadžić. U stanu u kojem je živeo imao je i sintisajzer i gitaru.
- Tražio je da mu u Hag pošaljemo neku posebnu knjigu o klaviru. Da li će tamo da svira ili šta će da radi, zaista ne znam - rekao je Luka Karadžić.
-----------------------------------------------------------
Sadržaj torbe Radovana Karadžića
U crvenoj torbi, na kojoj je bio ispisan broj tri i latiničnim slovima „SPORTS", koja je pripadala Radovanu Karadžiću su se, kako „Politika" saznaje, nalazili:
- mali plavi neseser sa latiničnim natpisom „tourist" u kojem su bila:
- pakovanje od 12 disketa stavljenih u papirni paketić sa nečitkim latiničnim natpisom crvene boje
- pakovanje od sedam disketa stavljenih u papirni paketić sa ćiriličnim natpisom „spisak sadržaja"
- pakovanje od 11 disketa stavljenih u papirni paketić sa ćiriličnim crvenim natpisom „intervjui i deo govora"
- pakovanje od dve diskete
- plastična kutija BASF
- papirna kutija BASF sa 12 disketa
Ovi predmeti nisu predati Luki Karadžiću na njegov zahtev, jer imenovani, kako se navodi u zapisniku o primopredaji stvari, želi da uradi forenzički pregled disketa u prostorijama MUP-a.
U torbi je dalje pronađeno:
- crna torba za laptop sa oznakom „UNIS", a u njoj:
- notna sveska sa muzičkim kompozicijama
- prospekt „Bikini sezona bez celulita"
- registracioni list mobilnog telefona 062/ 8977 879
- bioptrom lampa elektroakupunkture „Cepter"
- krpice za čišćenje prašine plave boje (krpica za brisanje naočara)
- platnena torbica sive boje
- stetoskop
- četkica za zube
- metalni predmeti sa zakrivljenim otvorima u obliku cvetova
- četiri viska različitih veličina
- slušalice za vokmen
- naočare sa kutijom
- ikona Isusa i Bogorodice sa Isusom
- flomaster sive boje
- diploma Humane organizacije „Mininih radiestezista" na ime Dragan Dabić David
- Novi zavet
- knjiga „Fontana mladosti" autora Petera Keldera
- knjiga Barbare En Brenan „Ruke koje leče"
- Notna sveska formata A4 sa podsetnikom gitarskih akorda
- obaveštenje firme „Fitko" d.o.o Novi Sad koje je upućeno Davidu Dabiću
- nalog za uplatu 2.000 dinara koje Dragan David Dabić uplaćuje Narodnom univerzitetu „Božidar Adžija"
- Izvod iz kalendara za period od 2008. do 2011. godine
- laptop marke „PRESTIGIO"
- primerak novinskog teksta
- primerak lista „Pravda" od 24. decembra 2007.
- sveska formata A5 sa natpisom „Za uspešan start"
- Četiri tablete „ibuprofena" od 400 miligrama
- dve kesice nes-kafe
- prospekt „DAHCOMMERCE"
- prospekt firme „PSYPARAPSY"
- bela koverta sa dva VIPOVA prospekta
- 40 papira A4 formata sa latiničnim natpisom „Tužilaštvo za ratne zločine, V. Vukčević"

Suđenje Perišiću značajno i za Srbiju
Suđenje generalu Momčilu Perišiću, nekadašnjem načelniku Generalštaba Vojske Jugoslavije, koje pred Haškim tribunalom treba da počne 1. oktobra, najobimniji je slučaj od kada je u Hagu okončan proces protiv Slobodana Miloševića, a prema rečima Perišićevog advokata Novaka Lukića i najznačajniji za državu Srbiju.
Presuda Perišiću kojom bi bio proglašen krivim, po tačkama po kojima ga tereti optužnica, mogla bi, naime, da predstavlja osnovu po kojoj bi Sarajevo moglo da traži i reviziju procesa pred Međunarodnim sudom pravde u Hagu, pred kojim je Bosna i Hercegovina tužila Srbiju za genocid. Sud u ovom slučaju inače nije dao za pravo tužiocu, odnosno Bosni i Hercegovini, mada je rečeno da Srbija nije pokušala da spreči genocid.
Lukić, međutim, dodaje da procesom protiv Perišića pokušava na individualnom nivou da se dokaže da je Beograd imao neku vrstu autoriteta nad Vojskom Republike Srpske.
Optužnica Perišića po ličnoj i komandnoj odgovornosti tereti za granatiranje Zagreba, opsadu i granatiranje Sarajeva, kao i za zločin u Srebrenici. Perišić je optužen da je pomagao ili podržavao planiranje i izvršenje dela ili je znao za pripremu zločina, a nije ih sprečio, niti kaznio počinioce, pripadnike i komandni kadar Vojske Republike Srpske, odnosno Srpske vojske krajine.
Sva dešavanja navedena u optužnici dogodila su se od avgusta 1993. do novembra 1995. godine, u doba dok je Perišić bio načelnik GŠ VJ, a na toj poziciji ostao je do novembra 1998. godine.
Lukić navodi da, iako Perišić nije optužen za genocid, niti se njegovo ime uopšte pominje u bilo kom slučaju suđenja za ovo krivično delo, osuđujuća presuda nekadašnjem prvom čoveku VJ mogla bi da posluži kao osnova za traženje revizije procesa koji je BiH pred Međunarodnim sudom pravde izgubila od Srbije, ali bi istovremeno mogla da utiče na proces koji pred istim sudom protiv Srbije vodi i Hrvatska.
Tužilaštvo će pokušati da dokaže da je postojala komandna odgovornost Perišića, odnosno da je, kao formalno nadređeni oficirima VRS, koji su se vodili u evidenciji 30. i 40. kadrovskog centra GŠ VJ, bio odgovoran da spreči zločine koji su počinjeni, odnosno da sprovede istragu o njima i kazni počinioce. Tužilaštvo ga, takođe, tereti da je pomagao i podržavao zločine tako što je znao da će pomoć koja je iz Srbije slata VRS biti korišćena u činjenju zločina, kao i da je količina te pomoći bila dovoljna da se tako nešto uradi.
– Tužilaštvo će to veoma teško da dokaže – uveren je Lukić navodeći da ne može biti reči ni o Perišićevoj komandnoj odgovornosti. On dodaje da će odbrana da dokazuje da nije postojala nikakva veza između ljudi koji su činili zločine i naše države, onoliko koliko treba da postoji u krivičnopravnom smislu da bi Perišić bio proglašen krivim.
O tome koliko je proces protiv Perišića obiman, govori i podatak da je tužilaštvo inicijalno predložilo 9.000 dokumenata i oko 250 svedoka, ali je na insistiranje Sudskog veća taj broj umanjen.
Odbrana očekuje da će jedan od troje sudija u Sudskom veću u procesu protiv Perišića biti Južnoafrikanac Bakone Džastis Moloto, dok će tužilaštvo da zastupa Mark Harmon, jedan od doajena tužilaštva koji je u tribunalu od njegovog prvog dana. Harmon stavove Tužilaštva zastupa i u procesima protiv Biljane Plavšić, Momčila Krajišnika i Tihomira Blaškića.
Momčilo Perišić predao se tribunalu 7. marta 2005. godine, istog dana kada je i obelodanjena optužnica protiv njega. Optužen je za zločine protiv čovečnosti (ubistvo, nehumana dela, progoni na političkoj, rasnoj ili verskoj osnovi, istrebljenje) i za kršenje zakona i običaja ratovanja (ubistvo i napadi na civile). Po svim tačkama izjasnio se da nije kriv, a na privremenoj slobodi, na koju je pušten do početka suđenja, nalazi se od juna 2005. godine. Protiv Perišića je u našoj zemlji septembra 2002. godine podignuta optužnica za špijunažu, ali je proces prekinut kada se predao tribunalu.

Bejrut „pružio ruku” Damasku
Šefovi država Sirije i Libana, posle dužeg vremena, odlučili su prilikom jučerašnjeg susreta u sirijskoj prestonici da najzad uspostave pune diplomatske odnose. Ako se ima u vidu podatak da Damask i Bejrut nisu razmenili ambasadore otkako su obe zemlje postale nezavisne od Francuske, 1943. godine, onda brižljivo pripremana poseta predsednika Mišela Sulejmana sirijskom kolegi Bašaru al Asadu beleži prvi poen.
Na razmeni diplomata na najvišem nivou između ove dve bliskoistočne zemlje – čiji su odnosi toliko zahladneli posle ubistva bivšeg libanskog premijera Rafika Haririja 2005. godine (mnogi Libanci su za to optužili Damask, ali je vlada te zemlje kategorički porekla svaku umešanost) da nijedan državnik Libana posle toga nije hteo da im ode u posetu (pune tri i po godine) – svih ovih godina insistirale su brojne zemlje među kojima su najglasnije bile SAD i Francuska. Otuda tako brza reakcija američkog državnog sekretara Kondolize Rajs. Ona je direktno iz Bele kuće dvojici lidera koji su juče završili dvodnevne zvanične razgovore poslala, kako prenosi Bi-Bi-Si, jednu kraću poruku podrške i pohvale.
Podvlačeći da su se upravo SAD dugo i najviše zalagale za normalizaciju odnosa između ove dve arapske države, ona je naglasila da „ako Sirija bude iscrtala granicu sa Libanom i ako bude poštovala njen suverenitet onda će to biti veoma dobar korak”.
Rajsova je, ako se pažljivije pogleda, jasno izrazila nadu da se od Asadove vlade očekuje da konačno prizna granicu između dve zemlje.
Pitanje granica između dva suseda, toliko različita po veličini koliko i snazi, odavno je kamen spoticanja za normalnu i prijateljsku komunikaciji dve vlade. Pogotovo ako se zna da je Sirija, posle okončanja dugogodišnjeg građanskog rata (1990. godine), dominirala Libanom jer je tu bila, kako podseća štampa, prisutna „vojno i obaveštajno”. Od mučkog ubistva premijera Haririja mnoge stvari su se, međutim, promenile.
Pošto su se pri prvom susretu „licem u lice” dvojica predsednika, Sulejman i Asad, vrlo lako dogovorili da formiraju zajednički komitet koji će raditi na utvrđivanju budućih konačnih granica, ostalo je otvoreno kako na najbrži način rešiti pitanje sudbine stotine nestalih Libanaca tokom dominacije Sirije u toj zemlji. Pojedine nevladine organizacije i grupe, kako navodi britanska agencija, odavno optužuju Damask da vlast te zemlje zapravo drži mnoge te jadnike kao najobičnije zatvorenike.
Još jedno škakljivo pitanje, kako izveštavaju mediji, dvojica predsednika tokom ovog susreta nisu ni načeli. Radi se o jednoj od najspornijih oblasti, takozvanoj Šeba Farmi, koja se inače nalazi pod kontrolom izraelskih vlasti.
I dok jevrejski državni vrh smatra da su ove farme deo Golanske visoravni, koju su oni zaposeli posle šestodnevnog rata sa Sirijom 1967. godine, dotle Damask i Bejrut smatraju da to parče zemlje pripada jugu Libana, odakle su se Izraelci povukli još pre osam godina. A za militantni libanski ogranak Hezbolaha, kako piše izraelska štampa, sporna Šeba je jedan od razloga da se oni, kako kažu, čvrsto drže oružja.
Narednih meseci, kako je najavljeno, predsednik Sirije treba da dođe u Liban. Kada će doći do uzvratne posete, nije precizirano, ali koliko je poznato – Asad je oberučke prihvatio uzvratni poziv.  
Pojedini libanski političari, poznati kao ogorčeni protivnici Sirije, među kojima je i sin ubijenog Haririja Saada, kako su juče izjavili, nemaju nameru da uskoro sami posete Damask. Njih, koliko se zna, još niko tamo nije ni pozvao.

Mušaraf ostao bez prijatelja
ANALIZA VESTI
 Oni koji su dugo na vlasti, bilo da su je uzeli silom ili na izborima, po pravilu ne uspevaju da se izbore s dilemom – kada otići.
U tom položaju ovih dana je pakistanski predsednik Pervez Mušaraf. Kormilo druge najmnogoljudnije muslimanske nacije preuzeo je kao general, glavnokomandujući armije, u beskrvnom puču 1999, smenivši korumpirane građanske političare.
U zemlji koja je, od sticanja nezavisnosti, na današnji dan 1947, tri decenije bila pod vojnim režimima, to nije bila neka velika novost. Niko, međutim, nije očekivao da će general, koji se potom proglasio za šefa države, za kormilom Pakistana ostati toliko dugo.
Verovatno ni on sam – ali su mu pomogle okolnosti izvan njegove kontrole. Kada je Amerika, nakon napada Al Kaide 11. septembra 2001, povela „rat protiv terora”, i NATO ušao u Pakistanu susedni Avganistan u potrazi za Osama bin Ladenom, Mušarafova važnost je odjednom porasla. Postao je glavni američki saveznik u tom (zasad neuspešnom) ratu, što je njemu i pakistanskoj armiji donelo pomoć koja do sada premašila svotu od 10 milijardi dolara.
Mušarafove nevolje počele su sa „talibanizacijom” samog Pakistana – prelivanjem islamskog ekstremizma iz Avganistana – i nastojanjima generala-predsednika da se pritiscima za obnovu demokratskih institucija i partijske politike odupre u maniru tipičnog diktatora: smenjivanjem sudija i zatvaranjem političara.
Time je uspeo da predupredi formalno osporavanje svog novog izbora za predsednika, u oktobru prošle godine, ali je ubistvo bivše premijerke Benazir Buto u decembru zakomplikovalo unutrašnju situaciju i dodatno srozalo ionako nizak rejting predsednika koji je u međuvremenu skinuo generalsku uniformu.
Na izborima održanim u februaru, Mušarafova stranka je pretrpela veliki poraz, da bi vladu potom formirala koalicija dve najveće nacionalne stranke, Pakistanske narodne partije koju je preuzeo udovac Benazir Buto, Asif ali Zardari, i Muslimanske lige bivšeg premijera (koga je svrgao upravo Mušaraf), Navaza Šerifa.
Iako i sami nesložni, koalicioni partneri su ujedinjeni u jednom: da Mušarafu vide leđa. Proces njegovog opoziva je već počeo – tri od četiri pokrajinske skupštine već su se izjasnile za „impičment”. Iduće nedelje procedura bi trebalo da bude pokrenuta i u nacionalnom parlamentu, gde bi mogla da traje najviše mesec dana.
U okolnostima kada mu je politička sudbina po svemu sudeći zapečaćena, Mušaraf je ostao i bez uticajnih prijatelja. Kako piše londonski „Gardijan”, visoke američke i britanske diplomate su u kontaktima sa njim, savetujući mu da se „časno povuče”, ubeđujući istovremeno u svrsishodnost takvog rešenja i Zardarija i Šarifa.
Procena je da bi odlazak Mušarafa doprineo političkoj stabilizaciji Pakistana, premda su glasne i sumnje u sposobnost civilnih političara – oba lidera, i Zardari i Šarif, zatvarani su zbog korupcije – da se nose sa rastućom pretnjom islamskih ekstremista, koji su se utvrdili u severozapadnoj pograničnoj pokrajini, odakle ne uspevaju da ih isteraju ni povremene vojne akcije.
Zasad je nejasan i stav najmoćnije institucije u zemlji – pakistanske armije – čija je podrška neophodna da bi se ovako krupan politički potez sproveo.
Pored armije, pod uveličavajućim staklom je i njena kontroverzna obaveštajna služba ISI, koja je svojevremeno bila „babica” rađanja talibana, a nedavno su je čak i američke bezbednosne agencije osumnjičile za učešće u organizovanju napada na indijsku ambasadu u Kabulu, sa tridesetak žrtava.
Ulog je u svakom slučaju veliki: Pakistan je posednik nuklearnog oružja i prvi sused avganistanske krize.
Da li će se Mušaraf ipak povući? U jučerašnjem govoru na godišnjicu nezavisnosti (koja se u Pakistanu obeležava dan ranije nego u Indiji) pozvao je na jedinstvo i nacionalno pomirenje, ne pominjući pri tom „svoj slučaj”. Islamabadski dnevnik „Don” u svojoj jučerašnjoj analizi situacije prognozira međutim da bi Mušaraf ipak mogao da se povuče – najverovatnije u sledećih 48 sati, pre nego što „impičment” formalno bude stavljen na dnevni red.

Piscu prete likvidacijom
Od našeg stalnog dopisnika 
Banjaluka, 14. avgusta – Kao primere mržnje i primitivnosti u Bosni i Hercegovini ocenio je Savo Heleta, autor knjige „Nije bilo moje vreme da umrem: memoari o uništenom detinjstvu u Bosni”, reakcije na intervju koji je dao portalu www.sarajevo-x.com. Heletina knjiga, u kojoj opisuje zbivanja u Goraždu od maja 1992. do aprila 1994. godine, objavljena je proletos u Americi na engleskom jeziku.
Budući da knjiga još nije prevedena na srpski, Heleta je za naš list rekao: „U knjizi sam pisao i o ljudima iz Goražda, Bošnjacima, koji su nam pomagali na razne načine i tako nas mnogo puta spasli. Knjiga takođe opisuje patnju i stradanje Goražda i svih ljudi u gradu, koji su kao i mi gladovali i bili žrtve rata, kao i moj put od mladića željnog osvete do ličnosti koja ostavlja mučnu prošlost iza sebe i danas promoviše mir”, rekao nam je Heleta, podsetivši da je Goražde bilo pod opsadom Vojske Republike Srpske i često na meti njene artiljerije.
Prekretnica u životu Save Helete je nastala kada su ga roditelji ubedili da odustane od osvete – namere da ubije čoveka koji je nekoliko puta pokušao da likvidira njega i njegovu porodicu. O svemu tome on je govorio u intervjuu koji je bio prvi po čitanosti na portalu, i koji je – po negativnim komentarima – prevazišao i njegova očekivanja.
„Goraždanin 2” poručio je Heleti da dođe u Goražde i obećao mu da će ga „zadaviti golim rukama” i da mu je žao što ga u ratu nije zaklao. Čitalac koji se potpisao sa „Sarajevo” kaže da je autora knjige „Nije bilo moje vreme da umrem: memoari o uništenom detinjstvu u Bosni”, ipak, „trebalo streljati”. Izvesni „Islamista” je napisao: „Ako bude drugo poluvreme, neće živ Srbin ostati u Sarajevu.” A „Asko” preti: „E, Savo, da mi te se dočepati pa da samo pet minuta kroz moje ruke prođeš, mislim, ne bi ti više ništa trebalo na ovom svetu”...
„Ja sam očekivao svakakve komentare, ali me zgražava činjenica da na svaku normalnu poruku dođe 10 primitivnih. Da li ova razmera govori o pravoj situaciji u Federaciji BiH? Kakva je budućnost BiH sa ovoliko mržnje, bolesti i zlobe? Da li je moguće živeti u zemlji u kojoj se za pisanje knjige i iznošenje ličnog mišljenja dobijaju javne pretnje smrću i gde mnogima to ne predstavlja nikakav problem. Meni lično ne pada na pamet da živim sa ovakvim ljudima koji su, izgleda, većina”, naveo je u pisanoj izjavi za naš list Savo Heleta.
Prema njegovom mišljenju, oni koji su ostavili uvredljive i preteće poruke nisu ni pročitali knjigu. „Njih ne zanima knjiga. Sama činjenica da mi je ime Savo i da sam napisao knjigu o stradanju moje porodice u Goraždu za vreme rata dovoljna je da me većina nazove lažovom. Iako sam imao samo 12 godina kada je rat počeo, to ne sprečava mnoge komentatore da me danas nazivaju zločincem, krvnikom i četnikom”, razočaran je Heleta.
On je završio fakultet u Americi i trenutno je postdiplomac na studijama iz oblasti konflikt menadžmenta koji trenutno radi na projektima u Sudanu u Darfuru. Savo Heleta kaže da želi da živi „normalan život i da svojim radom pomogne rešavanju konflikata u svetu”. Kao jednu od glavnih stvari koju je naučio u ratu ističe „da se ljudi ne mogu deliti po religijama, etničkim pripadnostima, boji kože ili nečemu drugom, već samo na dobre, loše i one koji bi da ostanu po strani, koje ništa ne zanima”.

Mesić tumači prošlost
Od našeg stalnog dopisnika 
Zagreb, 14. avgusta – Gostujući juče posle podne u emisiji Hrvatskog radija „S predsednikom na kavi”, predsednik RH Stjepan Mesić je govorio o više aktuelnih pitanja iz domaće i međunarodne politike i potvrdio da ne namerava da se povuče iz politike kada mu istekne drugi mandat na funkciji predsednika države, na koju se više ne može kandidovati. Zanimljivo je da današnji hrvatski mediji iz tog razgovora nijednom rečju ne spominju njegov komentar nedavnih „iskrica” između Beograda i Zagreba u vezi sa izvinjenjem za ono što je tokom proteklog rata učinjeno Srbima u Hrvatskoj, a koji je bio sasvim jasna podrška hrvatskoj tužbi protiv Srbije za navodni genocid počinjen u proteklom ratu na tlu RH.
Napomenuvši da „tu treba stvari postaviti na svoje mesto”, Mesić je s tim u vezi rekao: „Miloševićeva Srbija je preuzela Jugoslovensku armiju, jer je JA tražila sponzora, a Miloševićeva Srbija je bila taj sponzor koji će omogućiti tom inertnom i skupom organizmu koji se zove Jugoslovenska armija daljnji opstanak. Miloševiću je JA trebala da bi proširio granice Srbije, i oni nisu tajili taj plan, plan stvaranja etnički čiste i velike Srbije. To je, na kraju, potvrdio u svojoj knjizi i Veljko Kadijević, to je potvrdio i Bora Jović.
Dakle, tu nema nikakve tajne: plan Miloševićeve Srbije bio je stvaranje velike Srbije na etnički čistom prostoru. To je ratna opcija koja je bila sasvim jasna, da treba očistiti teritoriju, dakle genocid je bio u tom ratnom planu, ratni plan je bio genocidan plan. A isto se to na kraju dogodilo i kad su čistili Kosovo. Trebalo ga je očistiti od albanskog stanovništva da bi se napravio prostor za etnički čistu i veliku Srbiju.”
Rekavši da Tadiću i ostalima na vlasti u Srbiji „priznaje da su evropski orijentisani, ali istorijski moramo imati čiste pozicije”, Mesić ih je ovako precizirao:
„Dakle, na jednoj strani imali smo rat koji je poveo Milošević, rat kojim je prevario Srbe jer im je rekao da će svi živeti na jednoj teritoriji, rat koji je varao svet da se Milošević bori za Jugoslaviju, jer je svet bio sentimentalan prema Jugoslaviji zbog njene pozitivne uloge u Pokretu nesvrstanih i za vreme sukoba Istoka i Zapada. Treba reći početne pozicije: Milošević je uzročnik rata, on je sproveo svoj ratni plan, on je kriv za desetine i desetine hiljada ubijenih. Rat se završio, a granice se nisu pomerile! Znači, na jednoj strani imamo organizovan genocid, rat za granice velike Srbije, a na drugoj strani imamo hrvatski odbrambeni rat, rat koji nam je bio nametnut, koji mi zovemo domovinski rat – i u njemu je bilo zločina. Ali zločin nije bio deo našeg plana, naš plan je bio da odbranimo svoju zemlju, odbranimo svoju teritoriju... Ali bilo je i onih koji su individualno ili grupno učinili zločine, mi njima sudimo i one koji su optuženi pred haškim sudom mi izručujemo. Dakle, mi smo svoj deo posla obavili.”
U haškom tužilaštvu, podsetimo, ipak ne misle tako, pa su hrvatski generali optuženi i da su sprovodili deo plana hrvatskog državnog vrha da „Srbi jednostavno nestanu” – kako je nameravano etničko čišćenje plastično objasnio Tuđman na sastanku na kojem je davao upute za predstojeću „Oluju”.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Mekejnov predizborni rat
Rat je stao, a svet još traga za odgovorom na pitanje šta je navelo Mihaila Sakašvilija da prvi napadne Južnu Osetiju i tako izazove sukob sa Rusima koje nije mogao da pobedi. Time se najviše bave Amerikanci, kao glavni partneri i sponzori četvoromilionske kavkaske državice Gruzije
Oba američka predsednička kandidata oštro su osudila rusku „invaziju” na Gruziju i oba su snažno podržala njen suverenitet, ali je jedan od njih u tome preduhitrio čak i američku administraciju. Taj je, po sopstvenom priznanju, i lični prijatelj gruzijskog predsednika Sakašvilija, a glavni spoljnopolitički savetnik mu je lobista koji je za poslednje četiri godine zaradio 800.000 dolara zastupajući gruzijskog predsednika u Americi. Što je najvažnije, svi su izgledi da će samo taj jedan imati opipljive izborne koristi od rata na Kavkazu.
Reč je o republikanskom kandidatu, 71-godišnjem Džonu Mekejnu, koji u Americi važi za većeg spoljnopolitičkog jastreba i od samog predsednika Buša, a čija izborna kampanja propagira superiorno iskustvo ovog bivšeg američkog ratnog zarobljenika u Vijetnamu u poslovima nacionalne bezbednosti u odnosu na liberalno nastrojenog konkurenta Baraka Obamu. Mekejn o Putinu već godinama govori kao o reinkarnaciji Josifa Visarionoviča Staljina, a sukob u Gruziji poslužio mu je za iste istorijske paralele kao i Sakašviliju: Rusija se, po njegovom mišljenju, ponaša jednako brutalno kao Sovjetski Savez u Mađarskoj 1956, odnosno u Čehoslovačkoj 1968, Gruziju treba odmah primiti u NATO, a Moskvu potpuno izolovati.
Američki dnevni list „San Francisko kronikl” iskoristio je tu istovetnost u pogledima za tezu da je gruzijski rat zapravo bio samo republikanski predizborni trik. Poznati kolumnista ovog lista Robert Šer dovodi u vezu Rendija Šaunmana, vođu Mekejnovog spoljnopolitičkog tima i Sakašvilijevog dugogodišnjeg lobistu, sa odlukom Gruzina da baš u ovom trenutku izazove vojnički nadmoćne Ruse. Nezamislivo je, po Šerovom mišljenju, da bi se Sakašvili usudio da opasno eskalira sukob bez saveta uticajnih Amerikanaca poput Šaunmana, koji je 2006. sa Mekejnom posetio Gruziju, gde su zajedno podržali Sakašvilijev ratoborni stav prema Putinu. Mekejn je pre nekoliko dana lično obavestio američku javnost da je u jednom od brojnih telefonskih razgovora, koje je sa gruzijskim predsednikom vodio protekle sedmice, Sakašviliju kazao da smo „svi mi danas Gruzini” (valjda po uzoru na Kenedijevo čuveno „Ja sam Berlinac” posle ruskog dizanja berlinskog zida na početku hladnog rata).
O doskorašnjem lobisti, a sada Mekejnovom savetniku Šaunmanu važno je znati i to da je bio jedan od glavnih neokonzervativnih jastrebova koji su predvodili kampanju za američku invaziju na Irak (bio je direktor takozvanog Projekta za novo američko stoleće i čelnik „Komiteta za oslobađanje Iraka”). Po rečima Roberta Šera, „ti ljudi uvek traže vanjskog neprijatelja koji im može poslužiti kao izgovor za novi hladni rat”.
U nastojanju da dešifruju logiku koja je Sakašvilija ponukala da uoči otvaranja Olimpijskih igara u Pekingu napadne ruske mirotvorce u Južnoj Osetiji i tako Moskvi da sjajan razlog da krene u desetostruki protivnapad, vodeći američki listovi su nekoliko dana čak izražavali sumnju da je možda državna sekretarka Kondoliza Rajs i nehotice ohrabrila gruzijskog predsednika prilikom posete Tbilisiju u julu ove godine. Njeno ponašanje poređeno je sa ulogom koju je američka ambasadorka u Iraku Ejpril Glespi odigrala u Bagdadu 1990. godine, kada Sadamu Huseinu navodno nije dovoljno jasno dala do znanja kakve bi bile posledice iračkog napada na Kuvajt. Rajsova, međutim, tvrdi da je još 9. jula jasno rekla Sakašviliju da ne sme da koristi silu protiv Rusa, i da je to isto uoči napada gruzijskom ministru spoljnih poslova saopštio nama dosta dobro poznati njen pomoćnik u Stejt departmentu Danijel Frid.
Izborni tim Baraka Obame, čiji simpatizeri strahuju da će on prosečnim Amerikancima delovati suviše odmereno i nedovoljno tvrdo u odnosu na ratoborno nastrojenog Mekejna, kritikovao je činjenicu da je republikanski kandidat okružen lobistima čija uverenja mogu biti i proizvod čekova na velike dolarske iznose koje dobijaju od ranijih poslodavaca i klijenata. Obamin štab smatra da tu postoji sukob interesa. Izvršna direktorka nevladine organizacije Građani za odgovornost i etiku u Vašingtonu Melani Sloun kaže da se postavlja pitanje čija su Mekejnova uverenja. „Jesu li to njegova uverenja ili uverenja koja su kupili i platili klijenti njegovih glavnih savetnika?”, pita ona, iako priznaje da bi Mekejn verovatno imao simpatija za Gruziju i ovako i onako. Ipak, ona smatra da prisustvo Šaunmana u njegovom štabu unosi sumnju.
Sam Sakašvili, koga je Si-En-En pitao da li se čuo sa američkim predsedničkim kandidatima, kaže da sa Mekejnom razgovara nekoliko puta dnevno, da mu on uliva poverenje i podiže moral, te da mu se čini da je „zanemario kampanju ovih dana” i da provodi mnogo vremena baveći se Gruzijom, za čiju se slobodu već „dugo godina bori”.
Mekejn veruje da će mu se to isplatiti. Veli da se sada vidi da je svet „opasno mesto” i da iziskuje životno i istorijsko iskustvo koje njegovom rivalu nedostaje. Kada je Obama prošlog meseca, u predizbornom ratu za javno mnjenje krenuo u obilazak Evrope i glavnih američkih ratišta u svetu, Mekejn je samouvereno ostao kod kuće. Poput Buša, koga želi da nasledi, on izgleda veruje da je Amerika u svemu izuzetna i da za nju ne važe pravila koja primenjuje na druge. Kritikujući agresivno držanje Rusa u Gruziji, izjavio je, na primer, kako je nezamislivo da „u 21. veku neke države vrše invaziju na druge države”. Ako nije posredi lapsus, Mekejn možda misli da su one dve države koje je njegova zemlja okupirala u stvari – oslobođene.

Neće biti posebnog suda za zločine u Južnoj Osetiji
Specijalno za „Politiku” 
Moskva, 14. avgusta – Malo je verovatno da će biti formiran specijalni međunarodni sud za Južnu Osetiju, rekao je danas Geran Slejter, profesor međunarodnog krivičnog prava Amsterdamskog univerziteta, na pres-konferenciji Moskva–Hag putem video-mosta. On je objasnio da je to veoma dug proces u kome moraju učestvovati mnoge zemlje.
„Ne verujem da će postojati politička volja za to”, dodao je Slejter istakavši da uopšte nije neophodno osnivati nove sudove. Tužba se može podneti i Međunarodnom krivičnom sudu, s tim što se tu ne može pominjati pojam „agresija”. Treba prethodno prikupiti dokaze pojedinačnih zločina, predati ih sudu, a on će odlučiti ima li elemenata za pokretanje postupka.
S njegovom ocenom da o slučaju Južne Osetije treba da odlučuje Međunarodni krivični sud složila se i Natalija Naročnicka, rukovodilac pariskog Instituta za demokratiju i saradnju, ali je izrazila sumnju da će odnos međunarodne javnosti biti objektivan. O pristrasnosti zapadnih medija govori i činjenica da su prvog dana, kad je Gruzija uništavala Chinvali, ćutali, a kad je ruska vojska ušla u grad – proglasili su je za agresora. Ona je podsetila i na Međunarodni sud za bivšu Jugoslaviju koji danas sudi Karadžiću za širenje mržnje, a nije optužio Franju Tuđmana, iako niko nije više od njega širio mržnju prema Srbima i Jevrejima, isticao nacističke zastave u Hrvatskoj... kad je obavio zadatak na njega su, prosto, zaboravili i pustili ga da mirno umre na slobodi.
Na primedbu člana Državnog saveta Holandije, profesora holandske vojne akademije Jorisa Forhuve, da je Karadžić odgovoran „za stvaranje atmosfere na Balkanu koja je dovela do toga da 250.000 ljudi pogine, a dva miliona postanu izbeglice”, Naročnicka je pitala da li je Zapad video 200.000 Srba koji su morali da pobegnu iz Hrvatske, posle čega se u Zagrebu slavilo i radovalo, i da li je za to nekome suđeno?
Forhuve je odgovorio da je to što se desilo strašno i da je i u vreme dok se to događalo, kao ministar u tadašnjoj holandskoj vladi, govorio da treba suditi hrvatskim liderima.
O neobjektivnosti Haškog tribunala govorila je i Jelena Guskova, rukovodilac Centra za izučavanje savremene balkanske krize Ruske akademije nauka. Ona je navela brojne primere i podsetila na činjenicu da se čak i dokumenta selektivno koriste, što je imala prilike da vidi kao svedok na suđenju generalu Galiću. „Od nas su dobijali najvažnija dokumenta, a koristili su drugorazredna, smanjivali broj svedoka odbrane, a povećavali broj onih koji su bili na strani optužbe”... Guskova je na kraju zaključila da će se o objektivnosti međunarodnog suda moći govoriti kad postane poznata sudbina gruzijskog i ruskog obraćanja povodom rata u Južnoj Osetiji.
Profesor Slejter izjavio je da ne deli optužbe iz Moskve i da se u Hagu nalaze predstavnici svih učesnika u balkanskim sukobima, dok su, na primer, pred Međunarodnim sudom za Ruandu odgovarali samo predstavnici poraženih.
Na pitanje da oceni postupke holandskih mirotvoraca u Srebrenici, Forhuve je odgovorio da su oni tamo bili po odluci Ujedinjenih nacija i da se o njihovoj ulozi posle svega što se dogodilo raspravljalo na mnogim mestima, i da je opšti zaključak da nisu mogli da spreče zločin u kome je nastradalo osam hiljada muslimana.
Na to je reagovala Jelena Guskova istakavši da o broju osam hiljada ne može biti reči jer ne postoje nikakvi dokazi i da u Institutu u kome ona radi postoje brojna dokumenta koja govore o četiri moguće verzije događaja u Srebrenici. S obzirom na to da u Republici Srpskoj postoji još mnogo neistraženih dokumenata, ona se založila da se ona objave kako bi konačno postalo jasno šta se zaista dogodilo.
Henri Reznik, vicepredsednik Međunarodnog saveza advokata, izjavio je da su međunarodni sudovi neophodni „jer drugih mehanizama za kažnjavanje ljudi odgovornih za međunarodne zločine nema”, ali da treba voditi računa da u njima rade nezavisne sudije i da se politika ne meša u njihov rad. „Politika je na Kosovu uništila pravo”, zaključio je Reznik.

Medvedev: Podržaćemo odluku naroda Južne Osetije i Abhazije
Specijalno za „Politiku“ 
Moskva, 14. avgusta – Rusija će podržati svaku odluku koju donesu narodi Južne Osetije i Abhazije, izjavio je danas ruski predsednik Dmitrij Medvedev na sastanku sa liderima Abhazije i Južne Osetije Sergejem Bagapšom i Eduardom Kakojtijem. Tom prilikom oni su potpisali plan u šest tačaka o razrešenju krize, koji je predložila Francuska.
„Molim vas da budete svesni toga da je stav Rusije ostao nepromenjen. Podržaćemo svaku odluku koju donesu narodi Južne Osetije i Abhazije i ne samo da ćemo je podržati, nego ćemo je i garantovati na Kavkazu i širom sveta”, dodao je Medvedev.
Ruski predsednik je, imajući očigledno u vidu SAD i Ukrajinu, govorio i o isporukama oružja Gruziji istakavši da bi „države koje Tbilisiju prodaju oružje morale da zauzmu konstruktivniji stav i potpomognu mir, a ne rat”.
Nešto pre toga Sergej Lavrov, ministar inostranih poslova Rusije, rekao je za radio Eho Moskve da je teritorijalni integritet Gruzije ograničen i da Moskva nema nameru da razgovara sa gruzijskim predsednikom Sakašvilijem.
On je istakao da ako se u Tbilisiju i dalje budu orijentisali na rešavanje konflikta silom, „mislim da se može zaboraviti na razgovore o teritorijalnoj celovitosti Gruzije, zato što neće biti moguće naterati Osetine i Abhaze da se slože s takvom logikom – da ih je moguće silom vratiti u gruzijsku državu”.
Šef ruske diplomatije naglasio je da Rusija „ne želi raspad Gruzije, ali de fakto je situacija takva da ni Južni Osetini, ni Abhazi, ne žele da žive u istoj državi sa čovekom koji šalje svoju vojsku protiv njih”.
O tome da petodnevni rat može dovesti do izmena granica na Kavkazu govorio je danas i zamenik ministra inostranih poslova Grigorij Karasin. On je izjavio da Rusija neće dopustiti nasilno pripajanje Južne Osetije i Abhazije Gruziji: „Verolomna agresija Gruzije protiv Južne Osetije potkopala je poverenje Južne Osetije prema Tbilisiju. To je životna činjenica i teško je danas reći da li će se sada Južni Osetini složiti s principom teritorijalne celovitosti Gruzije.”
I mada gubitak teritorije Gruzije za sada još nije izvestan, drugi gubici u petodnevnom ratu su već izračunati. Ruski mediji javljaju da su, iako su snage korišćene u ratu bile prilično ravnopravne – između 12.000 i 15.000 ljudi sa svake strane – gubici gruzijske armije tri puta veći od ruskih. Gruzijska vojska imala je 250–260 mrtvih i 550 ranjenih. To su zvanični podaci, ali postoje i drugi, koji govore o 4.000–5.000 hiljada mrtvih i ranjenih. Pored toga, uništeno je 75 vozila i više od 30 tenkova.
Gruzijska strana objavila je gubitak četiri aviona i dva helikoptera, ali ne govori o tome da je skoro 80 posto vazduhoplovnih snaga uništeno ruskim raketama. Uništena je i fabrika aviona u Tbilisiju.
Ruska vojska imala je 80 poginulih i oko 200 ranjenih. Uništeno je 20 vozila i sedam tenkova. Oboreno je, zvanično, četiri aviona, dok Gruzija tvrdi da je oborila 12 aviona i 15 helikoptera.
Ruski mediji tvrde da je stanje gruzijske armije danas na nivou na kome je bilo pre 10 godina, ali da će Gruzija, kao zemlja koja u odnosu na broj vojnika ima najveći vojni budžet u svetu, i uz pomoć koju će sasvim sigurno dobiti od SAD i NATO-a, moći, možda, da se brže oporavi.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.


  </body>
 </text>
</TEI>