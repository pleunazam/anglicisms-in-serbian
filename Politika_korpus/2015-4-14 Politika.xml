<TEI version="3.3.0" xmlns="http://www.tei-c.org/ns/1.0">
 <teiHeader>
  <fileDesc>
   <titleStmt>
    <title>The shortest TEI Document Imaginable</title>
   </titleStmt>
   <publicationStmt>
    <p>First published as part of TEI P2, this is the P5
         version using a namespace.</p>
   </publicationStmt>
   <sourceDesc>
    <p>No source: this is an original work.</p>
   </sourceDesc>
  </fileDesc>
 </teiHeader>
 <text>
  <body>
Softverska piraterija u Srbiji vredna 70 miliona dolara godišnje
U Srbiji je tokom prošle godine falsifikovano najviše alkoholnih pića, a na našem tržištu se često pojavljuju i plagijati tehnike, tekstilnih proizvoda, sportske opreme, obuće, odeće, galanterije i igračaka za decu. Tokom 2014 godine Tržišna inspekcija je oduzela oko 220.000 različitih falsifikovanih proizvoda koji se nude potrošačima na crnom tržištu. U okviru projekta „Sprovođenje prava intelektualne svojine“, koji finansira Evropska unija, urađena je analiza povrede ovih prava u Srbiji, koja uključuje falsifikovanu i piratsku robu, a rezultati će biti objavljeni krajem aprila prilikom obeležavanja Svetskog dana intelektualne svojine u Beogradu. O tome šta se sve falsifikuje, kako se zemlje EU bore protiv plagijatora, a kakvi su trendovi u našoj zemlji za „Politiku” govori Keni Rajt, viši savetnik za međunarodne projekte u Danskom zavodu za patente i žigove i ekspert na projektu koji u Srbiji finansira EU.
Šta se najčešće falsifikuje 
Falsifikuje se sve od čega plagijatori mogu da profitiraju, čak i ako je opasno po zdravlje potrošača. Svake godine Evropska komisija objavljuje izveštaj o carinskim zaplenama artikala za koje se sumnja da su plagijati. Poslednja objavljena statistika pokazuje da je od januara do decembra 2013. godine bilo gotovo 87.000 slučajeva carinske zaplene, i to gotovo 36 miliona artikala, za koju se procenjuje da predstavlja maloprodajnu vrednost od oko 768 miliona evra. Odeća je na vrhu liste zaplenjenih artikala sa oko 12 odsto, a sledi ostala roba kao što su insekticidi, cipele, lampe, lepak, baterije, osveživači vazduha, deterdženti i lekovi. Proizvodi za svakodnevnu upotrebu (npr. proizvodi za negu tela, lekovi, igračke, električni uređaji) čine 25,2 procenta od ukupnog broja zaplenjenih artikala.
Odakle stižu falsifikati?
Kina je i dalje glavni izvor odakle se roba koja krši prava intelektualne svojine isporučuje u EU, ali za pojedine sektore su druge zemlje glavni izvor proizvodnje. Na primer, Egipat za namirnice, Turska za parfeme i Hongkong za ostale proizvode za negu tela, mobilne telefone, USB memorije, kertridže i električne uređaje za domaćinstvo.
Koji je cilj kampanje „Falsifikati koštaju više, kupujem originale“ i šta očekujete da će se postići?
Istraživanje među potrošačima širom sveta pokazalo je da većina ljudi nije svesna ozbiljnih rizika i štete koje mogu prouzrokovati sebi i svojoj porodici od kupovine i korišćenja falsifikovane i piratske robe. Važno je pomoći potrošačima da shvate da ono što može da izgleda kao bezopasna kupovina i nije tako bezazlena, a da su neki falsifikovani proizvodi realna pretnja zdravlju i bezbednosti, radnim mestima i privredi. Kampanju je pokrenuo poslovni tim za zaustavljanje falsifikovanja i piraterije Međunarodne privredne komore 
Kakva je situacija u ostalim zemljama i koliko se ovoj temi posvećuje pažnje?
Zaštita i sprovođenje prava intelektualne svojine predstavlja prioritet Evropske unije s obzirom na to da ona predstavljaju veoma važnu ulogu za konkurentnost privrede. U septembru 2013. godine, Evropska organizacija za povrede prava intelektualne svojine i Evropski zavod za patente objavili su prvu opsežnu studiju koja pokriva celu Evropsku uniju o ukupnom ekonomskom doprinosu industrija zasnovanih na intelektualnoj svojini. Pokazalo se da industrije zasnovane na intelektualnoj svojini čine 35 odsto svih radnih mesta u EU ili 76 miliona, a da one generišu 39 odsto ukupne ekonomske aktivnosti (BDP-a) i da čine 90 procenata trgovine  EU sa zemljama van nje. Sa takvim podacima bilo je jasno da je vreme da se nešto poboljša u ovoj oblasti.
Šta je cilj kome težimo, odnosno da li postoje tržišta na kojima nema falsifikata?
Trebalo bi uvek da težimo ka tržištu u kome nema povrede prava intelektualne svojine, uključujući krivotvorenu i piratsku robu. Nažalost, ja ne znam ni za jednu zemlju u kojoj falsifikovana i piratska roba nije problem. Međutim, po mom mišljenju, usvajanje takozvane najbolje prakse koja podrazumeva prihvatanje niza preporuka, trebalo bi da smanji količinu dostupne falsifikovane i piratske robe. Što se tiče Srbije, jedini dokument za koji znam jeste onaj objavljen u „The Compliance Gap” u junu 2014. godine. U njemu se navodi da je komercijalna vrednost nelicenciranih – piratskih softvera u Srbiji samo tokom 2013. godine iznosila 70 miliona dolara.
--------------------------------------------------------
Gubitak za ekonomiju
Međunarodna privredna komora je 2011. godine objavila studiju koja vrednuje ukupnu globalnu ekonomsku vrednost falsifikovane i piratske robe do 650 milijardi dolara – svake godine. Ovo je novac koji je izgubljen za legalnu ekonomiju i koji bi mogao da se koristi, kroz oporezivanje, za poboljšavanje društva kroz izgradnju puteva, škola i bolnica. Umesto toga, taj novac se potencijalno koristi za finansiranje organizovanog kriminala.

Istraga o curenju novih epizoda „Igre prestola”
Peta sezona dugo iščekivane TV serije „Igra prestola” imala je za vikend neočekivanu premijeru na torent sajtovima. Dan pre zvanične američke i dva dana pre evropske premijere, četiri epizode od ukupno deset novih bilo je dostupno preko ovih sajtova, koji se koriste za deljenje nelegalnih sadržaja.
U nedelju veče, kada je na kanalu HBO počelo zvanično emitovanje, skinute su skoro 800.000 puta za 12 sati.
Kompanija HBO, čija je ovo produkcija, počela je istragu da bi se utvrdilo kako je došlo do pojavljivanja sadržaja na internetu. Sumnja se na kritičare iz medija, jer su oni baš te četiri epizode dobili unapred da bi o njima pisali, prenose američki mediji.
„Nažalost, izgleda da su epizode potekle od grupe kojoj je HBO dao odobrenje da ih pogleda unapred. Aktivno istražujemo kako je do toga došlo”, navedeno je u saopštenju ove mreže.
Istraga bi trebalo da utvrdi da li je neko možda hakovao HBO ili medije koji su imali legalne skrinere (verzija koja se unapred šalje medijskim i festivalskim kritičarima ili prodavcima) ili je neko s legalnim snimkom iz nekog razloga odlučio da ga podeli. Sajt „Mešabl” piše da nelegalna kopija ima kvalitet snimka 480 p, a takav su dobili kritičari (na HBO je 720 p ili 1080 p). Žig sa imenom onoga kome je snimak namenjen zamagljen je.
„Igra prestola” je inače jedna od najpiratizovanijih serija, rekorder po nelegalno skinutim epizodama 2012. i 2014. godine.
Eli Glasner, novinar kanadske televizije Si-Bi-Es koji prati dešavanja u kulturi, jedan je od mnogih koji su dobili snimke prve četiri epizode na di-vi-diju.
„Ne verujem da će ovo obelodanjivanje ugroziti popularnost ’Igre prestola’. Činjenica je da najnovija sezona počinje sporo. Dosta je vremena potrošeno na uvođenje novih priča i likova i, ako ništa drugo, ovo će samo pojačati apetit fanova koji će želeti još”, ocenio je Glasner.
Ipak, on upozorava da će posle ovog incidenta mreže ubuduće drugačije postupati kada šalju materijal kritičarima i da će pojačati mere predostrožnosti.
Većina holivudskih studija sada prelazi na onlajn skrinere umesto di-vi-dijeva, čime se žrtvuje kvalitet snimka, ali je bezbednije.
Jedan od producenata je pre desetak dana izrazio bojazan da bi ovako nešto moglo da se desi jer su snimci slati po celom svetu stručnjacima za specijalne efekte. Oni imaju obavezu da pismeno potvrde da su ih posle obavljenog posla uništili, ali uvek postoji rizik da nešto izađe u javnost. U januaru je izašao u javnost ceo trejler za petu sezonu.
Ironija je da je HBO od ove sezone prvi put omogućio da nove epizode legalno pogledaju i ljudi koji nemaju klasičnu pretplatu, i to preko novog servisa „HBO nau” (HBO Now) u saradnji sa „Eplom” i još nekim provajderima.
J. J. K.

Rekordna gledanost „Igre prestola“ uprkos nelegalnom skidanju sa interneta
Prva epizoda nove sezone jedne od najpopularnijih serija – „Igre prestola“, u nedelju uveče zabeležila je do sada najveću gledanost. Oko osam miliona gledalaca pratilo je premijeru pete sezone, što je za 1,16 miliona više od premijere četvrte i skoro 800 000 gledlaca više od ostalih epizoda ove serije.
U kategoriji gledalaca od 18 do 49 godina, „Igra prestola“ je zabeležila skok u odnosu na prošlu sezonu – 5,3 miliona gledalaca (14 procenata više).
Odličnu gledanost nije uspelo da umanji ni „curenje“ prve četiri epizode petog serijala na torent sajtovima tokom vikenda. Deo nelegalno postavljenih epizoda skinut je skoro 800 000 puta za dvanaest sati. 
Zbog „navale“ na torent sajtovima i upisivanja u pretragu naziv serije, „Igra prestola“ možda ponovo bude jedna od najpiratizovanijih serija na internetu. To joj je pošlo za rukom 2012. i 2014. godine.
Pre prve epizode petog serijala, najgledanija epizoda bila je sedma epizoda četvrte sezone nazvana Mockingbird koju je gledalo 7,2 miliona gledalaca.

„Egzit” nudi najviše za najmanje novca
Britanski listovi „Dejli mejl” i „Gardijan” objavili su istraživanje po kojem je novosadski „Egzit” proglašen za festival koji najviše pruža u odnosu na cenu ulaznice. U analizi kojom je obuhvaćeno deset najvećih svetskih festivala, analizirajući od cena ulaznica preko pića do smeštaja, došlo se do zaključka da je američki „Coachella” festival najskuplji za svoje posetioce, dok „Egzit” pruža najviše za najmanje novca.
Lista je obuhvatila i belgijski „Tomorrowland”, britanski „Glastonberi”, danski „Roskilde”, španski „Sonar”, mađarski „Sziget”, nemački „Rock Am Ring”, francuski „Main Square” i poljski „Open Air”. Trodnevna ulaznica za „Coachella” festival košta 350 evra, a za isto toliko dana „Tomorrowland” traži 302, a „Glastonberi” 312 evra. Komplet ulaznica za „Sziget” trenutno iznosi 225 evra, dok samo jedan dan na ovom festivalu košta 65 evra, što je za pet evra više od ulaznice za celu „Egzit” avanturu, koja obuhvata četiri festivalska dana na Petrovaradinskoj tvrđavi i četiri dana morskog uživanja – „Si dens” festivala na plaži Jaz kraj Budve u Crnoj Gori.
„Iako je ’Glastonberi’ mesto rađanja britanske festivalske kulture i najznačajniji muzički događaj u kalendaru Velike Britanije, kako istraživanje pokazuje, ova tradicija posetioce previše košta. Britanci koji žele da dobiju najbolju vrednost za ono što jedan festival pruža, trebalo bi da se ugledaju na Srbiju i ’Egzit’, gde za manje novca možete uživati u super hrani, piću i muzici velikih bendova kao što su ’Motorhed’, ’Fejtles’ ili ’Prodidži’”, izjavio je Sajmon Filips, predstavnik kompanije „No.1 Currency” iz Londona, koja britanskim turistima pruža finansijske usluge i putna savetovanja.
Ovog leta „Egzit” avantura počinje 9. jula u Novom i trajaće deset dana, sve do 18. jula na budvanskoj plaži Jaz. „Egzit” festival slavi 15. rođendan na Petrovaradinskoj tvrđavi, a „Si dens” festival „brani” titulu najboljeg evropskog festivala u kategoriji do 40.000 posetilaca dnevno. Pored spomenutih, tokom festivala u Novom Sadu od 9. do 12. jula na Petrovaradinu će nastupiti i Hardvel, Džon Njumen, „Klin bandit”, Tom Odel…
I. A.

Ob­no­va  Jer­men­ske cr­kve  u No­vom Sa­du
Ru­še­nje Jer­men­ske cr­kve u No­vom Sa­du bio je po­če­tak ve­li­kih pro­je­ka­ta pre­u­re­đe­nja cen­tra gra­da sre­di­nom pe­de­se­tih go­di­na pro­šlog ve­ka, i tra­jao je do 1981. iz­grad­njom no­ve zgra­de Srp­skog na­rod­nog po­zo­ri­šta. Ru­še­nje Jer­men­ske cr­kve je od ta­da sim­bol uni­šta­va­nja kul­tur­nog na­sle­đa No­vog Sa­da, ko­jim su ta­da­šnji do­no­si­o­ci od­lu­ka iz­bri­sa­li po­sto­ja­nje či­ta­ve Jer­men­ske za­jed­ni­ce iz ma­te­ri­jal­nog i du­hov­nog se­ća­nja gra­da. 
Jer­men­ska za­jed­ni­ca u No­vom Sa­du ni­kad ni­je bi­la broj­ni­ja od sto­ti­nak po­ro­di­ca, ali je či­ni­la zna­čaj­no je­zgro gra­da u pr­voj po­lo­vi­ni 18. ve­ka. Jer­men­ska (me­hi­ta­ri­stič­ka) cr­kva u No­vom Sa­du, sa­gra­đe­na 1746. go­di­ne, bi­la je naj­zna­čaj­ni­ji jer­men­ski spo­me­nik u Sr­bi­ji. Cr­kva je sru­še­na u je­sen 1963. zbog pro­bi­ja­nja Bu­le­va­ra mar­ša­la Ti­ta kroz sta­ro no­vo­sad­sko je­zgro. Stro­gost ide­o­lo­ške ide­je o tra­si no­vog bu­le­va­ra i ur­ba­ni­stič­ka od­luč­nost da se pra­vom li­ni­jom in­ter­ve­ni­še u or­gan­skoj ma­tri­ci grad­skog je­zgra No­vog Sa­da, udru­že­no su se su­ko­bi­li sa za­šti­će­nim objek­tom cr­kve po­vr­ši­ne oko 150 me­ta­ra kva­drat­nih.
Ce­la par­ce­la cr­kve na­šla se u ši­ro­kom tro­to­a­ru, što je on­da, kao i da­nas, kon­tra­ar­gu­ment pla­ner­skoj ide­ji da obje­kat sme­ta funk­ci­o­ni­sa­nju sa­o­bra­ća­ja. Va­žno je spo­me­nu­ti da je ori­gi­nal­nu cr­kvu, ve­o­ma ošte­će­nu u bom­bar­do­va­nju sa Pe­tro­va­ra­din­ske tvr­đa­ve 1849. go­di­ne, ob­no­vi­la 1872. no­vo­sad­ska do­bro­tvor­ka, Srp­ki­nja Ma­ri­ja Tran­da­fil, „iz smi­re­ne i či­ste hri­sti­jan­ske lju­ba­vi”. Od pr­vog da­na na­kon ru­še­nja cr­kve, po­ja­vi­le su se ide­je o nje­noj ob­no­vi ko­je su spo­ra­dič­no po­kre­ta­li ugled­ni No­vo­sa­đa­ni (Pe­ro Zu­bac, Dra­ško Re­đep i dru­gi). 
Par­ce­la uz ne­ka­da­šnju cr­kvu da­nas je atrak­tiv­na uga­o­na lo­ka­ci­ja, pla­ni­ra­na za (pre)ve­li­ki po­slov­no-stam­be­ni kom­pleks, za­stao u re­a­li­za­ci­ji zbog ra­ci­o­na­li­za­ci­je po­tre­ba na­kon kri­ze 2008. go­di­ne. Po­ku­šaj ne­ke vr­ste ob­no­ve ili aso­ci­ja­ci­je na Jer­men­sku cr­kvu ima vi­še na­sta­va­ka. Ur­ba­ni­stič­ki plan je ta­kvu mo­guć­nost pred­vi­deo u va­ri­jan­ti iz 2007. ali je dru­gim do­ku­men­tom ona uki­nu­ta. No­va pro­mo­ci­ja ide­je o ob­no­vi na­sta­vlje­na je u Je­re­va­nu, glav­nom gra­du Jer­me­ni­je, pred di­rek­to­rom Re­pu­blič­kog za­vo­da za za­šti­tu spo­me­ni­ka kul­tu­re i po­moć­ni­kom mi­ni­star­ke za kul­tu­ru Jer­me­ni­je u de­cem­bru 2013. go­di­ne. Ne­dvo­smi­sle­na po­dr­ška struč­nih i po­li­tič­kih či­ni­la­ca u Jer­me­ni­ji ni­je bi­la jed­na­kog in­ten­zi­te­ta u Sr­bi­ji. Re­pu­blič­ki za­vod za za­šti­tu spo­me­ni­ka je ar­hi­tek­ton­skom ana­li­zom kon­sta­to­vao ne­ra­ci­o­nal­nost ob­no­ve (jed­nom već) sru­še­nog objek­ta. 
Po­dr­ška ko­le­ga, pre sve­ga isto­ri­ča­ra Lji­lja­ne La­zić i Đor­đa Sr­bu­lo­vi­ća, po­tvr­đu­je po­sto­ja­nje du­ha na­klo­nje­nog ide­ji ob­no­ve Jer­men­ske cr­kve u No­vom Sa­du. 
Ini­ci­ja­ti­va za ob­no­vu tre­ba­lo je da re­zul­ti­ra re­kon­struk­ci­jom objek­ta (ili de­la objek­ta) upra­vo 2015, ka­da se obe­le­ža­va 100 go­di­na od ge­no­ci­da nad Jer­me­ni­ma. Ob­no­va Jer­men­ske cr­kve u No­vom Sa­du bi bio pro­je­kat od na­ci­o­nal­nog i lo­kal­nog zna­ča­ja. Na­ci­o­nal­nog, kao spo­me­nik du­ge isto­rij­ske po­ve­za­no­sti, raz­u­me­va­nja i is­kre­ne sa­pat­nje Jer­me­na i Sr­ba, ka­ko tvr­di naš po­ča­sni kon­zul, pe­snik i pre­vo­di­lac, Bab­ken Si­mo­njan. Za No­vi Sad, bi­la bi to is­prav­ka sve­sne od­lu­ke po­li­ti­ča­ra iz pe­de­se­tih go­di­na pro­šlog ve­ka.
Bez ob­zi­ra na po­vr­šni uti­sak da plu­ra­li­zam vla­da u pro­ce­si­ma osmi­šlja­va­nja lo­kal­nog ur­ba­ni­stič­kog raz­vo­ja zo­na gra­di­telj­skog na­sle­đa u gra­do­vi­ma Sr­bi­je, i da­lje je po­treb­no bi­ti upo­ran u prak­ti­ko­va­nju de­mo­krat­skih pro­ce­du­ra. Do­no­si­o­ci od­lu­ka me­đu mno­go­broj­nim ak­te­ri­ma te pro­ce­du­re ni­su vi­še (jed­no)par­tij­ski či­nov­ni­ci, ali je kon­ste­la­ci­ja sa­vre­me­nih do­no­si­la­ca od­lu­ka neo­li­be­ral­ne re­al­no­sti ta­kva da bi u slu­ča­ju no­vo­sad­ske Jer­men­ske cr­kve ve­ro­vat­no i da­nas na­pra­vi­li istu gre­šku. 
Za raz­li­ku od po­čet­ka še­zde­se­tih go­di­na, gra­đa­ni da­nas ima­ju mo­guć­nost da se bo­re za ar­ti­ku­la­ci­ju, pa on­da i ma­te­ri­ja­li­za­ci­ju svog si­ste­ma vred­no­sti i po­tre­ba, ko­ji u tran­zi­ci­o­nim vre­me­ni­ma tek tre­ba da očvr­sne, po­seb­no na pe­ri­fe­ri­ji.
Ar­hi­tek­ta i ur­ba­ni­sta

Sedam decenija čačanske „fabrike” košarkaša
Čačak – Iz fiskulturnog društva u Čačku pred kraj Drugog svetskog rata nastala je košarkaška sekcija, pa je kao dan osnivanja KK Borac ubeležen 25. april 1945. godine. Čačani su prvu utakmicu, prijateljsku razume se, jer prvenstvo države tada još nije bilo uspostavljeno, odigrali protiv Crvene zastave u Kragujevcu i pobedili sa 16:14, nastupajući u sastavu: Aleksandar Kerković, Stojan Stišović, Andrija Todorović, Đorđe Nikolić, Milan Nikolić, Slobodan Novogradić, Milomir Nenadić, Miodrag Pantelić, Dragoslav Nikolić, Dobrivoje Azanjac i Milorad Stanojević.
Mnogo godina kasnije, zavičajni poeta i muzičar Bora Đorđević spevao je strofu: „Kad je košarku izmislio Tvorac, odmah je osnovao čačanski Borac”. Pa dodao: „Nama je Bog lično odredio pravac da ovde, u Čačku, igramo ’moravac’”. I, naposletku: „Biće novih Radmila, biće novih Kića, Čačak je kolevka uspešnih mladića”.
Između redova i rima klupskog letopisa, udenuta je i neizostavna rečenica: najveće ime i legenda KK Borac je Radmilo Mišović (72), najbolji sportista grada Čačka u 20. veku. Apsolutni talenat za sve, od košarke i rukometa do ribolova i golubarstva, rođen je dve godine pre osnivanja Borca, u kući prvoj do crkve u središtu grada i, sudbinski vezan za rodno ognjište, ostao tu da živi sve svoje godine. A mogao je da bira na koju stranu sveta da krene.
 
Radmilo Mišović pred kućom u kojoj je rođen i gde je proveo čitav život Foto G. Otašević 
U leto 1963, recimo, odbio je ponude o kojima igrači snevaju. Najdarovitiji košarkaš srpske provincije tri puta je bio na treninzima u Partizanu i uvek bežao iz Beograda u Čačak, ne odigravši nijednu zvaničnu utakmicu za „crno-bele”.
– Smestili su me u stan kod nekog generala Tarabića, blizu „Ekscelziora”. Međutim, kao da nisam bio u Beogradu, misli su mi stalno letele ovamo. Tada sam mogao da odem i u Split, Belgiju ili Italiju, ali sam odlučio da se vratim u Čačak. Ovde sam morao da izdržavam porodicu i oko stotinu golubova – priča Radmilo Mišović za „Politiku”.
Dve decenije (1958–1978) igrao je za Borac, na vratima njegove hotelske sobe uvek je stajala cedulja s porukom koja je zamenjivala stražara: „Igrač se odmara”. Zemljak Dragan Kićanović, danas generalni konzul Srbije u Trstu, proslavio se izjavom datom u vreme kad je bio najbolji amaterski košarkaš na svetu: „Ali u Čačku, ja sam tek drugi”.
Mišovićev košarkaški životopis je neponovljiv. Počeo je da trenira u osmoj, prvu utakmicu odigrao i prvi koš postigao kao pionir u desetoj. U seniorski tim Borca ušao je kao petnaestogodišnjak i u crveno-belom dresu odigrao 22 prvenstva, 12 kao kapiten. U Prvoj saveznoj ligi SFRJ ima 249 utakmica sa prosekom od 27 poena, u vreme kad nije bilo trojki.
Pet puta je bio prvi strelac šampionata SFRJ, a jednom je Partizanu u Beogradu (16. marta 1968) dao 54 poena. Kad je konačno spakovao dres, radnici čačanske „Hidrogradnje” sazidali su i poklonili mu vikendicu u Međuvršju, pa je otišao na pecanje.
Danas ima običaj da popije kafu kod ćerke u „Košu”, a najčešće društvo za stolom su mu nekadašnji košarkaš Zoran Biorac, preduzetnik Milan Kujundžić i bivši fudbaleri Borca, Predrag Kulašević Gagilo, koji je Radmilov ispisnik, i dve godine stariji Dušan Radonjić Ćuka.
Mišović voli Srbiju iznad svega i eto objašnjenja zbog čega nije napuštao zavičajne predele. Ponekad se, u priči, vratimo u one četiri godine kad je bio narodni poslanik u Skupštini Srbije, kao član Stranke srpskog jedinstva Željka Ražnatovića Arkana. Ili u 1999. godinu, kad je prikupljao i slao pomoć braniocima otadžbine. Šta bi danas poželeo?
– Imam dve želje. Da 9. maja budem prisutan na vojnoj paradi u Moskvi i da mog kuma Ćuku prestane da boli koleno, jer je najbolji čovek na svetu – veli Mišović.
Razočaran zbog položaja u gradu čiju je sportsku i društvenu istoriju upravo on obeležio („Ne tražim da mi kupe ’mercedes’, ali su makar mogli da me pozovu na kafu, u upravu grada ili u klub.”), kaže da je jedan od najdražih poklona dobio nedavno u Valjevu. Tamo mu je predsednik Metalca prof. dr Boško Đukanović uručio ikonu Presvete Bogorodice (170h150 centimetara), proglasivši ga „episkopom srpske košarke”.
G. Otašević
-----------------------------------------
Kićanović i Obradović
 
Dres Borca nosili su i Dragan Kićanović (62) i Željko Obradović (55) izgradivši, zatim, svetske karijere. Kićanović je osvojio zlatnu medalju na prvenstvima Evrope 1973, 1975. i 1977, srebrnu 1981, bronzanu 1979. Osvojio je Balkanska prvenstva 1973, 1974, 1975. i 1976. Sa svetskih prvenstava ima zlatnu medalju iz Manile (1978), srebrnu iz Portorika (1974) i bronzanu iz Kalija (1982). Doneo je zlato sa Olimpijskih igara u Moskvi 1980.
Željko Obradović jedan je od najuspešnijih košarkaških trenera yEvropi. Jedini je y svetu osvajao zlatne medalje na šampionatima sveta i kao igrač i kao trener. Sa Partizanom je osvojio Kup šampiona Evrope (1992), a isto ponovio 1994. sa španskim Huventudom, zatim Real Madridom (1995) i pet puta sa Panatinaikosom (2000, 2002, 2007, 2009. i 2011). Sa Madriđanima 1997. osvojio je Kup kupova, sa italijanskim Benetonom 1999.Superkup Italije, 2000. U sezoni 2006/2007 Obradović je predvodio Panatinaikos do trostruke krune i dobio nagradu „Aleksandar Gomeljski” koja se dodeljuje najboljem evropskom treneru. Sa selekcijom SRJ 1995, zajedno sa Dušanom Ivkovićem, osvojio je Prvenstvo Evrope y Atini, 1996. na Olimpijadi y Atlanti kao prvi trener, srebrnu medalju, a1997. Prvenstvo Evrope y Španiji i1999. bronzanu medalju y Francuskoj.

Beogradski maraton: Padaju rekordi, trči i 160 vojnika
BEOGRAD – Sve je spremno za 28. Beogradski maraton koji će u subotu 18. aprila okupiti rekordni broj učesnika u elitnim trkama, najavili su danas u Gradskoj skupštini organizatori ove tradicionalne manifestacije.
Gradski menadžer Goran Vesić poručio je da je Beogradski maraton najbolja promocija glavnog grada.
„Očekuje se učešće preko 4.000 trkača u maratonu i polumaratonu, čime će biti oboren rekord. Ovoga puta možemo da najavimo da ćemo u trenutku kada brojka učesnika bude premašila 5.000 morati da zaustavimo prijavljivanje”, rekao je Vesić na konferenciji za medije u Gradskoj skupštini.
On je naglasio da su sve gradske službe spremne za održavanje tradicionalne trke.
Državni sekretar u ministarstvu odbrane Zoran Đorđević najavio je učešće u polumaratonu i maratonu 160 pripadnika Vojske Srbije, predvođenih generalom Radovanovićem.
Direktor Beogradskog maratona Dejan Nikolić istakao je da će i ove godine u maratonu učestvovati maturanti, a njih petoro prijavljeno je za trku na 42,195 metara.
„Maraton ulazi u stabilnu fazu, a u naredne dve-tri godine očekujemo da će se brojka od 4.000 učesnika popeti na 10.000”, poručio je Nikolić.
Ove godine maraton je otvorio vrata i za kućne ljubimce i njihove vlasnike, koji će učestvovati u posebnoj trci, koja je na programu posle „Trke zadovoljstva"
„Dobrodošli su svi odgovorni vlasnici sa ljubimcima koji su čipovani i vakcinisani”, rekao je Nikolić i pozvao sve vlasnike ljubimaca da donesu hranu na start, koja će biti donirana azilima za napuštene pse.

Đokovićev početak koji obećava
Lep dan u Monte Karlu za srpski tenis. Novak Đoković je već ušao u treće kolo posle pobede od 6:1, 6:4 i sigurne igre protiv Alberta Ramosa Vinoljasa, a Viktor Troicki je zakoračio u drugo, na račun 29. tenisera sveta, Martina Kližana: 7:6(5), 5:7, 6:2.
Đoković je obavio najvažniji zadatak. Ostavio je za sobom savršeni rezultat na tvrdim terenima, za kratko vreme se prilagodio na šljaku i – bez nerviranja ili povreda – drugi put za mesec dana savladao vrlo solidnog Španca, znatno lakše nego u Indijan Velsu. Lavovski deo posla je obavio pritiskom na servis protivnika u dugim gemovima na početku. Uz neophodno zagrevanje, stekao je psihološku i rezultatsku prednost od 4:0, čija se vrednost pokazala odmah posle jedinog brejka Španca, u petom gemu. Tada je mirno uzvratio istom merom i završio set sa 6:1.
Logično je bilo da se Ramos najviše potrudi na početku drugog seta, u kojem je prvi servirao i održavao vođstvo sve do 3:2. Tada se desilo nešto zanimljivo. Organizatori su želeli da poprskaju deo osušenog terena, Ramos se dugo raspravljao sa sudijom i na kraju zahtevao da se vlaženje terena nastavi, a Đoković mirno prihvatio njegov zahtev i još mirnije dobio dva naredna gema, kojima je i odlučen meč. Njegova nadmoć se najlepše pokazala u spornoj odluci sudije da mu dodeli poen i brejk, zbog navodnog auta. Naš teniser je, kao mnogo puta u karijeri, nogom obrisao trag, označavajući da poen pripada protivniku, iako je ponovljeni snimak potom pokazao da je loptica jedva okrznula liniju. Nedugo zatim, osvojio je i taj, ključni gem.
Tako se najbolji teniser sveta prvi plasirao u osminu finala u Monte Karlu, a koliko je dobar početak značajan objasnio je uoči meča:
– Najvažnije je da ne bude povrede pre „Rolan Garosa”, što nisam uspeo u prethodne tri godine. Na šljaci teniser stalno mora sâm da ubrzava lopticu, dok na bržim terenima može da koristi snagu protivnikovog udarca. Zato je šljaka fizički zahtevnija i što više vremena imaš da se navikneš, to bolje. Svestan sam da mi je ove godine ostalo nedelju dana manje između Majamija i Monte Karla, što mi ne ostavlja mnogo vremena za oporavak, ali i dalje se osećam dobro. Motivisan sam da igram ovde i nadam se da će mi telo i um izdržati do kasne faze ove nedelje. To što sam igrao na najvišem nivou u poslednje tri-četiri godine pomoglo mi je da se bolje izborim sa ovakvim situacijama. Do 2011. godine nikada nisam dobijao toliko mečeva u nizu. Sada osećam da sam fizički spreman, a i da sam mentalno i emocionalno zreo.
Naš teniser je govorio i o tome kako je naučio da se ne opušta posle serije uspeha, kakvu je upravo načinio na pet najvećih turnira na betonu: u Parizu, Londonu, Melburnu, Indijan Velsu i Majamiju:
– Samopouzdanje je teško steći – potrebno je mnogo vremena, mečeva, vere u sebe, sati na terenu. Teško se stiče, ali je tako lako izgubiti ga. Zato pokušavam da budem disciplinovan i svestan da moram da nastavim vredno da radim. Nadam se da će mi takav stav omogućiti da ostanem na pravom putu.
U osmini finala Đokovića očekuje mnogo teži protivnik, ove sezone odlični Bernard Tomić, koji je posle velike borbe sa 7:6 (4), 6:7 (5) savladao Austrijanca Hajder Maurera. Sa australijskim teniserom je trebalo da se sastane u četvrtfinalu „Indijan Velsa”, ali je Tomić predao meč zbog zdravstvenih problema.
Ovdašnje ljubitelje tenisa jednako raduje startna pobeda Viktora Troickog, kome žreb nije bio naklonjen, jer ga u drugom kolu čeka Džon Izner, a u trećem mu se putevi ukrštaju sa Rafaelom Nadalom. Troicki vodi protiv Iznera 3:1, a „dobio” ga je i u jedinom meču na šljaci, u Dejvis kupu, 2010, ali nisu igrali od 2011. Veoma ohrabruje način na koji se oporavio od izgubljenog drugog seta protiv Martina Kližana, u kojem je dugo imao brejk prednosti. Iako je Slovak stigao u Monte Karlo sa titulom iz Kazablanke, naš povratnik u svetski vrh je dominirao kada je bilo najvažnije, posle više od dva i po sata igre.
M. K.

Evropski prvak na finalnom turniru
Naši vaterpolisti su se kvalifikovali na finalni turnir Svetske lige u Italiji (Bergamo, 23-28. jun), gde imaju prvu priliku da obezbede učešće na Olimpijskim igrama. U poslednjem kolu u grupi, u Kruševcu, pobedili su Rusiju s 11:10 (2:3, 4:1, 2:2, 3:4). Za ostvarenje zadatka bio im je dovoljna i poraz s manje od deset golova, ali oni nisu hteli da se poigravaju svojim ugledom.
Rusi su ozbiljno ušli u meč i prvu četvrtinu rešili u svoju korist s 3:2. Posle toga se evropski prvak razigra i dobio drugi deo meča s 4:1. U trećoj četvrtini su se reprezentacije smenjivale u davanju golova (2:2), a da će pobeda pripasti našima bilo je jasno na početku poslednje četvrtine kada je Srbija povela s 10:6, pa 11:7. Do kraja utakmice gosti su samo ublažili poraz.
Naš tim je igrao bez nekoliko standardnih reprezentativaca (D. Pijetlović, Prlainović, a uoči ovog meča se povredio Nikić). Njihove zamene su odlično obavile svoj posao.

Zvezda povela protiv Partizana u polufinalu plej-ofa
BEOGRAD – Košarkaši Crvene zvezde poveli su protiv Partizana sa 1:0 u polufinalu plej-ofa Jadranske lige, pošto su večeras pobedili sa 73:64 (24:13, 14:18, 17:21, 18:12).
Zvezdu je do pobede predvodio Čarls Dženkins sa 19 poena, dok je Nikola Kalinić postigao 13 poena. Luka Mitrović dodao je devet poena, a Markus Vilijams osam poena.
U ekipi Partizana Milan Mačvan bio je najefikasniji sa 12 poena, 12 skokova i pet asistencija, Aleksandar Pavlović dodao je 11 poena i šest skokova, a 11 poena ubacio je i Dragan Milosavljević, uz pet skokova.
Crvena zvezda je vodila od početka do kraja utakmice, a Partizan nije uspeo nijednom da izjednači. Najviše što su crno-beli uspeli da urade jeste da u jednom trenutku priđu na poen zaostatka, ali je tada Kalinić sjajno zaigrao i u napadu i u odbrani, održao Zvezdu u životu i doprineo tome da ekipa prelomi utakmicu.
Partizan je od 16. minuta igrao bez Nikole Milutinova, koga je u jednom duelu Jaka Blažič pogodio prstom u oko. Centar crno-belih je posle toga sedeo na klupi, ali se nije pomerao i skoro sve vreme je imao peškir preko glave.
Utakmica je odigrana u prepunoj hali Pionir, pred navijačima Zvezde i protekla je bez incidenata.
Zvezda je prvo poluvreme odigrala sa više energije i angažovanja. Crveno-beli su u početku iskoristili nešto slabije postavljenu odbranu Partizana i poveli sa 8:0 i 10:2, ali su crno-bele tada „u životu” držali Pavlović i Mačvan.
Partizan je uspeo da priđe na dva poena zaostatka, 10:8, ali tada je Blažič postigao „trojku”, a onda dao i koš i dodatno bacanje, da bi mu se posle priključili Vilijams i Dženkins, tako da je Zvezda stekla 13 poena prednosti u prvom poluvremenu, 24:11 pred kraj prve četvrtine.
Mačvan je do kraja prvih 10 minuta postigao dva penala, tako da je Zvezda na prvi mali odmor otišla sa 11 poena prednosti.
Pavlović je početkom druge četvrtine bio jedini igrač Partizana koji je postizao poene. Crno-beli nisu uspevali da odgovore na presing odbranu Zvezde, ali nisu uspevali ni odbranom da zaustave nalete domaćina, niti da uspostave ravnotežu u skoku.
Sredinom druge četvrtine Blažič je tokom jednom duela pogodio prstom u oko Milutinova i tada je centar Partizana morao da izađe iz igre.
Do poluvremena su oba tima grešila, Partizan je uspevao da priđe na pet poena zaostatka, ali je Zvezda čuvala prednost i na poluvreme otišla sa sedam poena razlike, 38:31.
Najdominantniji igrač Zvezde u dosadašnjem toku sezone Boban Marjanović izašao je iz igre početkom druge četvrtine, a nije ulazio u igru ni u trećoj.
Partizan se u drugom poluvremenu odlučio na zonsku odbranu, a Zvezda je to pokušavala da probije šutevima iz daljine. Crveno-beli su čuvali prednost, a Partizan je poene postizao u serijama raspoloženih igrača. U trećoj deonici to je bio Edo Murić, ali njegov tim nije uspeo da dođe do preokreta, a najbliže što je prišao bilo je na dva poena zaostatka, 51:49.
U tim trenucima Zvezdu je vukao Kalinić, koji je prvo pogodio „trojku” za vođstvo od šest poena, 51:45, a onda je nešto kasnije dao težak koš, a onda je imao blokadu i tako zadržao nalet Partizana.
Crno-beli su u poslednjim sekundama treće četvrtine smanjili na 55:52 trojkom Džoša Akojona, a onda su početkom poslednje četvrtine i prišli na poen zaostatka, 55:54 posle koša Dragana Milosavljevića.
U poslednjoj četvrtini ponovo je zaigrao Marjanović, ali je igra Zvezde tada zavisila najviše od Kalinića, koji je sjajno igrao na oba kraja terena i svojom energijom vukao ceo tim.
Partizan je retko uspevao da dođe do koša, a Zvezda je uspevala da postiže poene i tako polako povećavala razliku, da bi posle poena Marjanovića i Kalinića tri minuta pred kraj došli do devet poena prednosti, 68:59, i tako konačno prelomili meč.
Druga utakmica igra se sutra od 21 čas u hali Pionir i Zvezda je ponovo domaćin.
U drugom polufinalu igraju Budućnost i Cedevita, a podgorički tim vodi sa 1:0 u seriji.

Nikad manja podrška vladi nemačkog kancelara Olafa Šolca
BERLIN – Podrška koalicionoj vladi nemačkog kancelara Olafa Šolca pala je na najniži nivo od dolaska na vlast krajem 2021. godine.
Nezadovoljstvo javnosti Šolcovim Socijaldemokratama, Zelenima i Slobodnim demokratama dostiglo je najviši nivo dosad - oko 70 odsto, pokazala je anketa agencije za istraživanje javnog mnjenja INSA koju je objavio nemački list „Bild”, preneo je Blumberg.
Manje od 40 odsto ispitanika, što je rekordno nizak nivo, podržalo bi jednu od tri stranke na izborima ako bi oni bili održani sada, pri čemu bi birači radije podržali antimigrantsku, desničarsku Alternativu za Nemačku (AfD) nego Šolcov SPD.
Nezadovoljstvo javnosti zbog inflacije, rekordne imigracije i skupih mera zaštite životne sredine mesecima je opterećivalo Šolcovu koaliciju.
Međusobna trvenja i upiranja prstom zaustavili su sposobnost koalicije da napreduje u ispunjavanju ambicioznog plana dekarbonizacije ekonomije, posebno zbog sve većih troškova energenata i rastuće podrške AfD-u protiv establišmenta.
Šolc se trudi da ostane pozitivan, piše agencija, ne samo suočen sa mučnim političkim nezadovoljstvom, već i kada se Nemačka bori sa ubrzanim starenjem stanovništva i nedostatkom kvalifikovane radne snage, posebno u oblasti tehnologije, zdravstvene zaštite i nege dece.
Zabrinutost zbog akutnog manjka radnika u ključnim sektorima i ogroman priliv migranata koji se ubrzao nakon ruskog napada na Ukrajinu ponovo je pokrenuo društvene debate o integraciji i politici zaštite granice.

Kome smetaju srpske zastave na Egzitu
Događaj iz Novog Sada gde su organizatori Egzit festivala sa bedema Petrovaradinske tvrđave skinuli zastavu na kojoj je predstavljena mapa Kosova i Metohije u bojama srpske trobojke i sa srpskim grbom, nekako se stidljivo provukao kroz medije. Radost što dolaze gosti, ko peva i kako svira, „sakrili” su ovaj sramni događaj. Ali su zato društvene mreže „gorele”, uz osuđujuće komentare.
Šta se zapravo desilo: kako bi pokazali što više servilnosti za svoje goste iz zemalja koje priznaju nezavisnost Kosmeta, organizatori su odlučili da skidaju srpske simbole u Srpskoj Atini, “da ih ne vređaju” a na njihovo mesto postavili su srce sa znakom mira.
Baš dok Kurtijevi do zuba naoružani specijalci svakodnevno hapse i maltretiraju naše sunarodnike u južnoj srpskoj pokrajini, Egzit je odlučio da promoviše „mir”. To je mnogo više od servilnosti jer je prekršen ustav i član zakona o nacionalnim simbolima.
Grupa mladih patriota su zastavu sa mapom Kosmeta postavili pre nekoliko dana kao vid podrške našem narodu u južnoj srpskoj pokrajini u ovim teškim trenucima. To je odmah zasmetalo autošovinistima okupljenim u nekim organizacijama i partijama. Mnogo je urađeno na suzbijanju antišovinizma u našoj zemlji, ali pojavni oblici ove bolesti i dalje mogu da se vide. Primer za to je ovaj slučaj.
Pojedinci su već par puta pokušavali da uklone zastavu, u čemu su ih mlade patriote sprečile.
I to nie usamljen incident. Samo dan posle skandala u Novom Sadu, kada su organizatori Egzit festivala sa bedema Petrovaradinske tvrđave skinuli zastavu na kojoj je predstavljena mapa Kosova i Metohije, na istoj manifestaciji dogodio se novi..
Ovog puta je na jednom od nastupa mladić je podigao zastavu na kojoj je bila mapa Kosmeta u bojama srpske zastave i natpis „Nema predaje”. Opkolili su ga i tražili da je skloni. Bilo je povuci-potegni ali taj srpski patriota nije odustao.
Da li većina građana Novog Sada ne gleda blagonaklono na skidanje srpskih simbola, siguran sam da ne gleda. I da im nije drago. I vasceloj Srbiji nije pravo. I to prolazi “ispod radara”.. I nikom ništa. Ako potpisnika ovih redova bilo ko optuži za preterani patriotizam ili slične emocije, znaće odakle dolaze ti napadi, pokazaće oni pravo lice.

Mi ne idemo nikud i ne radimo ništa
Prozapadne opozicione stranke koje organizuju proteste nikako ne žele da se oprobaju na izborima nakon što su već deset puta okupili svoje pristalice na ulicama.
Nesvakidašnji zahtev dela opozicije da se ne raspisuju izbori politički je fenomen kakav se retko može videti u svetu, ali u Srbiji je izgleda i to moguće. Samo u Srbiji postoji opozicija kojoj nije cilj dolazak na vlast ili bar ne dolazak na vlast na izborima.
Tokom jučerašnje protestne šetnje imali smo priliku da ovo čujemo od predsednika Demokratske stranke Zorana Lutovca u izjavi za televiziju N1 koja je medijski promoter protesta i dela opozicije koji ih organizuje.
Na pitanje reporterke N1 da li misli da su izbori pravi način da se protesti kapitalizuju kako smatraju brojni analitičari, Lutovac kaže da to nije dobra procena.
- Leto je, manje je ljudi na ulicama, to treba raditi kad ste najjači, a ne kad slabite. Najjači ste krajem avgusta ili početkom septembra kad se ljudi vrate sa odmora - rekao je Lutovac.
Po svemu sudeći, okupljenih je zaista sve manje, a deluje da su pristalice prozapadne opozicije morale da napuste Srbiju zbog ,,diktature” i lošeg života te da svoju tugu blaže na plažama primorskih zemalja.
Ipak, Lutovac ne sumnja da će se pristalice vratiti. Samo da se završe letovanja. 
Međutim, ni tada, izbori neće biti tema za ovaj deo opozicije već formiranje prelazne vlade bez izbora, legitimiteta i mimo volje naroda kako je to već viđeno tokom dvehiljaditih.
- Izbori za nas nisu tema. Ako raspišu izbore, imaće građane na ulicama - poručio je Lutovac.
Ne može se reći ni da Lutovac nije u pravu jer bi svaki izlazak na izbore podrazumevao i uvek neugodni cenzus od tri odsto. 
Na drugoj strani, za tehničku vladu nije vam neophodno ništa. Eventualno konsultacija u nekoj od stranih ambasada. Posle toga i lideri opozicionih stranaka bi mogli na neku od egzotičnih destinacija. Naravno, o našem trošku. Red je da i oni odmore. Ipak su se naradili.

OVO NEMA NIGDE NA SVETU: OPOZICIJA PRETI VUČIĆU AKO RASPIŠE IZBORE!

N1: Analitičari misle da opozicija treba da kapitalizuje ove proteste. Mislite li da su izbori način?

Zoran Lutovac: Ne, to nije dobra procena! Leto je, manje je ljudi na ulicama, to treba raditi kad ste… pic.twitter.com/gqcZWohz1o
— Detektor laži (@LaziDetektor) July 9, 2023

Srpska jedina štiti Ustav BiH i Dejton
Od našeg stalnog dopisnika 
Banjaluka – Republika Srpska nije izvor problema, već mesto na kom se donose odluke koje pozivaju na domaći dogovor i pronalazak rešenja. U Banjaluci nisu izglasani akti o secesiji, već akti koji omogućavaju relaksaciju i koji pozivaju na dijalog i dogovor. Kao što se desilo na nedavnoj sednici dve entitetske vlade, što mi vidimo kao model odnosa za budućnost, rekao je Nenad Stevandić, predsednik Narodne skupštine Republike Srpske. On je u razgovoru za „Politiku” istakao da je već posle tri dana nakon zajedničke sednice vlada Republike Srpske i Federacije BiH došao „doprinos” saradnji naroda i entiteta i od strane Kancelarije visokog predstavnika (OHR).
„Oni su svoje sporne odluke doneli svega tri dana posle sednice na kojoj su započeti domaći dogovori. To sve objašnjava. Ne dozvoljavaju da se sami dogovorimo. Ne odgovara im da se priča o investicijama, o povratku mladih, zapošljavanju i rastu BDP-a”, rekao je on. Govoreći o podeli državne imovine, podsetio je da su jedine granice koje su nacrtane posle Drugog svetskog rata one koje su podelile entitete u BiH. „Te granice su plod međunarodnog ugovora. Šta one dele ako već nisu međudržavne granice? Pa dele imovinu entiteta! Stoga pokušaj osporavanja imovine Republike Srpske u stvari predstavlja svesno izazivanje krize i sukoba.”
 
Utisak je da BiH ulazi u ozbiljnu krizu. Skupština je usvojila dva zakona i njima odbacila odluke visokog predstavnika i Ustavnog suda BiH. Oba zakona suspendovao je Kristijan Šmit. Šta je Srpsku opredelilo na ove korake? 
Nesporno je da je visoki predstavnik generator sukoba i nesporazuma u BiH. To proističe iz činjenice da on nema legalno imenovanje. Po relevantnim rezolucijama SB UN, BiH je bez visokog predstavnika. Jake zemlje, koje ne zavise mnogo od SB UN, progurale su da Šmit sedne u kancelariju visokog predstavnika bez obzira na to što nema legalitet. Zato imamo stvaranje cikličnih krugova krize. Takođe, Ustavni sud BiH je jedina institucija koja ne počiva na dejtonskim principima – konsenzusu dva entiteta i tri naroda. Tamo dominiraju tri stranca, koji zajedno s dva Bošnjaka preglasavaju Srbe i Hrvate. To je izvor svih problema. Sve što je i ranije radila Narodna skupština RS bila je reakcija na odluke koje donose ove institucije. Neverovatno je da Bošnjaci ne žele da imaju još jednog Bošnjaka u Ustavnom sudu, već nastoje da tamo ostane Nemac ili Albanac. To je za nas znak da se sa BiH upravlja spolja, a za druge nada da će strane sudije, kao u ratu strani avioni, doneti prednost Bošnjacima.
 
Odluke Skupštine RS nailaze na ozbiljnu ljutnju na Zapadu. 
Mi moramo ostati jedinstveni i uporni, ne sme biti pukotina među Srbima. Moramo sačuvati odlične odnose sa Srbijom i svoju neutralnost. Imamo otvorene sve komunikacijske kanale, čak i sa zemljama koje nas stalno kritikuju. Mi ćemo nastaviti da nudimo rešenja, koja će uvek biti zasnovana na dejtonskim principima, a to znači da nijedna odluka ne sme da bude doneta preglasavanjem, bez saglasnosti dva naroda i dva entiteta. A upravo su to radili visoki predstavnik i Ustavni sud BiH. Mi to razumemo kao nastojanje da se ovde provociraju krize i sukobi. Na to reagujemo pametno i nećemo dozvoliti da budemo okrivljeni za ono što je neko drugi smislio.
 
Da li je nametanje model po kom dugoročno može disati BiH? 
Ne, naprotiv, to je potpuno glupo, jer u BiH je već ispod 1,5 miliona Bošnjaka, oko milion Srba i manje od pola miliona Hrvata. Niko nikog tu ne može da nadjača i ugrozi. Mogu samo da se stvaraju nepotrebne krize. Razumem frustraciju Bošnjaka zbog percepcije da samo oni nemaju svoju državu. Zato postoji neki prikriveni cilj da se preko geopolitičke osovine – koju ovde drže Amerikanci i Britanci, posredstvom OHR-a i stranih sudija – isposluje neka supremacija Bošnjaka. Ali to ne može i neće ići preko leđa druga dva naroda i može samo silom da se desi. To ne žele ni Hrvati, koji su u zadnje vreme bili zavisni od Srba, i čiju smo poziciju štitili samo zato da ne bismo mi došli na red, a ne zato što smo u ljubavi s onima koji često pokazuju proustaške stavove. Srpska nije osnovana voljom tih sila koji sada rade protiv nje, ali je od njih prihvaćena kao neminovnost. Ipak se nadležnosti Srpske stalno tope i ako se to nastavi biće kao da je nismo ni stvorili i zato je reakcija RS tako odlučna.
 
Dakle, sem brige za državnu imovinu, korake Srpske uslovila je akumulacija nezadovoljstva. Ipak stižu upozorenja. 
Sva briga kojom Dodika žele da predstave kao figuru koja krši Dejtonski sporazum i ustavni poredak velika je laž. Dodik ima poseban stil, ali on je samo alibi da se dovrši posao obesmišljavanja i obezvlašćivanja RS. Manji deo opozicije to ne razume. Pa još daju podsticaj alibiju međunarodnog faktora. Dodik ima veliki politički kapacitet i vuče najveći broj konaca. Ali to je stvar koja pripada političkom spektru. U pravnom spektru ni Dodik ni RS nikada nisu doneli odluke o disoluciji. Nijedna institucija RS nije donela odluku o otcepljenju. Naše odluke treba pažljivo čitati. Mi u njima tražimo da se izaberu sudije Ustavnog suda BiH, jer je tako predviđeno. Ali volje za to nema kod Bošnjaka koji te sudije mogu da koriste za atak na RS. I zato smo tu gde jesmo. Što se imovine RS tiče, kada smo 2012. potpisivali ugovor s nemačkom kompanijom u vezi s izgradnjom energetskih objekata – isti ovaj kakav sad imamo sa Srbijom, jer su Nemci odustali – tada Ustavni sud nije problematizovao imovinu. Nije smeo protiv stranaca, niti su federalni partneri vikali da ne možemo bez njihove saglasnosti. U pozadini je srbofobija, a ne zajednički razvoj.
 
Dakle, odgovornost za krizu smeštate pre svega u Sarajevo i kod međunarodnih predstavnika. 
Pogledajte, na 9. januar su ranije dolazili svi. Sve do momenta kada su stranci odlučili da izazovu krizu. Nakon što su Dan RS proglasili neustavnim, počinje kriza, a mi počinjemo još žešće da ga slavimo. Svetosavska nagrada je takođe problematizovana od Bošnjaka, ali je Ustavni sud odlučio da ona nije uvredljiva. Taj sud je ušao u formu da deli srpske svece. Da procenjuje koji svetac vređa interese bošnjačkog naroda. Pa ih valjda Sveti Sava ne vređa, jer je Srbin, a Sveti Stefan, ipak, vređa. Oni su se upustili i u meritum verskog, društvenog, običajnog i potpuno polupali lončiće.
 
Da li RS nastupa jedinstveno u aktuelnoj krizi? 
Kao osnivač SDS-a i iz kog sam izašao u vreme čudne nacionalne politike u najvećoj stranci opozicije, mogu samo da skinem kapu za poslednje stavove i da kažem da se ta partija ponaša državotvorno. Nadam se da će tako i ostati. Trenutno, SDS je stranka opozicije koja razume razliku između vlasti i države.
Setite se, targetiranje Karadžića nekada je bilo isto kao aktuelno prokazivanje Dodika. Karadžića su najpre oterali u šumu, pa u zatvor, a prethodno su mu garantovali da neće biti procesuiran. Pravili su hajku kako bi od njega napravili kriminalca, lažući da je iz Prijedorske banke odneo tri miliona maraka. Želeli su stvoriti nezadovoljstvo naroda prema njemu, što nije uspelo. Ne verujem ni da će uspeti aktuelni pokušaji po istom principu. Nismo mi društvo koje drugačije živi i radi ili ima drugačije demokratske principe od nemačkog, francuskog ili švajcarskog modela. U vreme evropske cenzure u vezi s ratom u Ukrajini možemo čak reći da smo pet puta slobodniji. U Banjaluci možete da kritikujete i hvalite Putina ili Zelenskog, a u Berlinu i Parizu to ne smete. Udar na RS, sem napada na naše vrednosti, jeste udar i na demokratsko društvo.
 
Neki u poslednjim dešavanjima u RS pronalaze baš uticaj dešavanja u Ukrajini. 
Sukob u Ukrajini ima veze sa situacijom u celom svetu. Pa ima refleksije i na Balkan. Mi u tom ratu ne učestvujemo. Nepoštovanje međunarodnih ugovora je uvek generator koji dovodi do ratova. Nepoštovanje Kumanovskog sporazuma i Rezolucije 1244 izaziva krizu na KiM, jer Srbi nisu dobili svoje bezbednosne snage da ih štite. Minski sporazumi nisu poštovani dok je trajala tortura nad stanovništvom Donbasa. Ako se setimo kako se pred Drugi svetski rat raspalo Veće naroda i kako se danas ljuljaju UN, možemo da povučemo mnoge paralele. Ali mi nigde ne treba da srljamo. BiH treba da se liši ambicije za priključivanje u bilo kakve vojne asocijacije. Ali EU je odlučila da pritisne BiH da se mora opredeliti. Na svu sreću bez mišljenja Srba to se ne može desiti. Blokirali smo pristupanje NATO-u i uvođenje sankcija Rusiji. Srpska može da se ponosi kako tretira ukrajinsku manjinu, koja je ovde najbrojnija. U Prnjavoru živi nekoliko hiljada Ukrajinaca, koji imaju svoje crkve i mi želimo da niko u Srpskoj nema ikakvih problema. To je za nas čast.
 
Verujete li u neka saznanja da se razmatra smena Dodika? 
Mi smo OHR još ranije potpuno pobedili, argumentima i dokazima. Dokazali smo da su svi visoki predstavnici imenovani rezolucijama SB UN. Prezentovaćemo dokumente koji su potpisani između parafa i potpisa Dejtonskog sporazuma, sa takozvane Konferencije za implementaciju mira u Londonu – koja je ustanovila Savet za sprovođenje mira (PIK) i pozvala zvaničnim dokumentima SB UN da potvrdi prvog visokog predstavnika. Dakle, čak i kada bi Šmit smenio Dodika, mi to ne bismo objavili, jer nema legalitet. Ako nema legalitet imenovanja i njegove odluke su nelegalne. Pa kako onda da njegove odluke objavljujemo u „Službenom glasniku RS”? Ovog trenutka, Srpska je ta koja čuva pravni poredak u BiH. Sve akcije iz RS zasnovane su na pravu i to svi dobro znaju. Zato su prešli na drugu strategiju – zloupotrebu Ustavnog suda.
 
Šmit je nametnuo zakon koji inkriminiše one koji ne poštuju njegove, kao i odluke Ustavnog suda. 
Time želi da upotrebi domaće institucije za izazivanje krize. To će opet raditi nametanjem zakona. Oni koji budu prihvatili da sprovode takve zakone mogu da naprave poremećaj mira. Zato je Dodik najavio da će u Nemačkoj tužiti Šmita za lažno predstavljanje, ali i za narušavanje mira, a to je najveći zločin. Mi u RS sem pravnog poretka RS i BiH čuvamo i mir.
 
Posebnu nervozu na Zapadu izazvala je najava suspenzije ingerencije Suda i Tužilaštva BiH i agencije Sipa. 
Jedan šeik je u otporu zapadnjačkoj agresiji rekao da muslimani ne jedu svinjetinu, ali da ako treba da umru od gladi, možda i mogu da ih nateraju na to. Ako naše postojanje bude ugroženo, bićemo prinuđeni da donosimo zakone koji će imati pravni legalitet i koji će se primenjivati na teritoriji RS. A sasvim drugi zakoni će važiti u FBiH. Imaćemo praktično dve zemlje. To ne priželjkujem, već se nadam da će biti pameti u međunarodnim centrima, što uključuje i neophodnu katarzu u EU, koja ovde treba da zameni OHR. Treba da se imenuju domaće sudije i da se sprovode domaći zakoni, te da niko nikome ne koči razvoj.
 
Na osnovu čega tvrdite da se neće dozvoliti da Srbi u BiH budu svedeni na manjinu i podvrgnuti nasilju kao na KiM? 
Teroristički režim koji na KiM ugrožava Srbe često pominje Srpsku, što je za nas veliko priznanje. Kada tvrde da neće dozvoliti RS na KiM, to je potvrda da je Srpska toliko etablirana da joj se ni ćošak ne može odbiti. Niko sem naše skupštine neće donosi odluke u ime nas, niti će imenovati gradonačelnike u ime naših građana tako što će da raspisuje izbore i sa dva-tri odsto izlaznosi priznaje njihove rezultate. A mnogi u Sarajevu bi to voleli. U RS postoje dva veća naselja sa Bošnjacima, Kozarac i Janja, koja uživaju svu našu pažnju, prava i ljubav. Ipak, BiH iz devedesetih i danas nije ista. U Sarajevu nema Srba, svi gradovi su monoetnički u oba entiteta, uz izuzetke Drvara, Glamoča, Grahova i Petrovca u FBiH. Izmaštana multietnička priča je samo lažni građanski model za konačnu supremaciju Bošnjaka.

Bajden: Saudijska Arabija i Izrael daleko su od sporazuma o normalizaciji odnosa
Izrael i Saudijska Arabija su daleko od sporazuma o normalizaciji koji bi uključivao sporazum o odbrani i američki civilni nuklearni program, rekao je predsednik SAD Džozef Bajden u intervjuu za Si-En-En.
Američki zvaničnici su posredovali u pokušaju da postignu dogovor o normalizaciji odnosa između dve zemlje, podseća Rojters.
„Daleko smo odatle. Imamo o mnogo čemu da razgovaramo”, rekao je Bajden.
Izraelski ministar energetike Izrael Kac je prošlog meseca izrazio protivljenje ideji da Saudijska Arabija razvija civilni nuklearni program kao deo bilo kakvog uspostavljanja odnosa između dve zemlje posredstvom SAD.
Bajden je ukazao na odluku Saudijske Arabije, uoči njegove posete kraljevstvu prošlog leta, da otvori svoj vazdušni prostor za sve avio-prevoznike, otvarajući put za više preleta ka i iz Izraela, prenosi Tanjug.

Bajden otputovao na evropsku turneju, posetiće Britaniju, Litvaniju i Finsku
Predsednik SAD Džozef Bajden otputovao je danas na evropsku turneju tokom koje će posetiti Veliku Britaniju, Litvaniju i Finsku, javlja Rojters.
Bajden će večeras stići u London, a narednog dana će se sresti sa britanskim kraljem Čarlsom III, prvi put od kada je krunisan.
On će razgovarati i sa britanskim premijerom Rišijem Sunakom u Dauning stritu.
Sledeća poseta je samit NATO u Viljnusu, u Litvaniji.
Bajden će provesti dva dana u glavnom gradu Litvanije, koja je domaćin godišnjeg samita NATO.
On ćee učestvovati na sastancima sa liderima i održati govor na Univerzitetu u Viljnusu.
Konačna stanica je Helsinki, gde se očekuje da će Bajden u četvrtak proslaviti proširenje NATO sa Finskom kao najnovijom članicom alijanse.
Ova nordijska zemlja je u aprilu postala 31. članica NATO.
Bajdenov savetnik za nacionalnu bezbednost Džejk Saliven rekao je da će Bajdenovo putovanje „pokazati predsednikovo vođstvo na svetskoj sceni”, navodi AP, prenosi Tanjug.

CSKA deklasirao Panatinaikos, Fenerbahče bolji od Makabija
MOSKVA – Košarkaši CSKA i Fenerbahčea zabeležili su večeras pobede u prvim utakmicama četvrtfinala Evrolige.
CSKA je ubedljivo u Moskvi savladao Panatinaikos sa 93:66 (29:21, 27:6, 21:15, 16:24), dok je Fenerbahče bio bolji od Makabija rezultatom 78:71 (16:22, 22:20, 21:16, 19:14).
Moskovljani su u potpunosti nadigrali Atinjane, a pitanje pobednika rešeno je posle samo 23 minuta igre kada je domaćin stekao 30 poena prednosti (63:33).
Ekipa Dimitrisa Itudisa vodila je krajem treće četvrtin sa maksimalnih „plus 35” (77:42), ali je Panatinikos u poslednjem periodu uspeo da smanji razliku.
Najbolji u pobedničkoj ekipi bio je srpski reprezentativac Miloš Teodosić koji je ubacio 18 poena i imao osam asistencija.
Dvocifreni su bili još Dru Nikols (13), Manučar Markoišvili (13) i Andrej Kirilenko (12), dok su se kod gostiju istakli Džejms Gist sa 14 i Lukas Mavrokefalidis sa 10 poena.
Fenerbahče je do trijumfa predvodio srpski reprezentativac Nemanja Bjelica, koji je upisao 13 poena i 12 skokova uz četiri asistencije i jednu blokadu, dok je najefikasniji bio bivši igrač Partizana Jan Veseli sa 23 poena.
Džeremi Pargo postigao je 25 poena, a dvocifreni učinak kod Izrealaca imali su još Jogev Ohajon sa 12, Aleks Tajus sa 11 i Devin Smit sa 10 poena.
CSKA i Fenerbahče će biti domaćini i u četvrtak, a serija se u ponedeljak, 20. aprila seli u Atinu, odnosno Tel Aviv.

Minimalna prednost Juventusa, bez golova u Madridu
MADRID/TORINO – Fudbaleri Atletiko Madrida i Reala odigrali su večeras na stadionu Visente Kalderon nerešeno 0:0, dok je Juventus trijumfovao u Torinu protiv Monaka rezultatom 1:0 (0:0) u prvim utakmicama četvrtfinala Lige šampiona.
Real ni sedmi put ove sezone nisu uspeo da savlada gradskog rivala, pa će odluka o plasmanu u narednu fazu takmičenja pasti u ravanšu na Santjago Bernabeu.
U reprizi prošlogodišnjeg finala viđenja je velika borba, gosti su napadali, ali nisu uspeli da savladaju večeras izuzetno raspoloženog golmana Jana Oblaka.
Utakmicu u Madridu sudio je najbolji srpski sudija Milorad Mažić, a pomagali su mu Milovan Ristić i Dalibor Đurđević.
Ni Juventus nije uspeo da stekne prednost, koja bi mu garantovala sigurniji revanš i plasman u polufinale.
Jedini gol na meču postigao je Arturo Vidal u 57. minutu iz penala.
U preostalim čtvrtfinalim mečevima sutra se sastaju Pari Sen Žerman - Barselona i Porto - Bajern.
Revanš utakmice igraju se 21. i 22. aprila.
Rezultati i strelci prvih mečeva četvrtfinala LŠ:
Atletiko Madrid - Real 0:0
Juventus - Torino 1:0 (Vidal 57. penal)
Sutra:
Pari Sen Žermen - Barselona (20.45)
Porto - Bajern Minhen (20.45)

Zvezda: FSS i sudije nam otimaju titulu
BEOGRAD – Fudbalski klub Crvena zvezda izdao je danas saopštenje u kojem se navodi da Fudbalski savez Srbije i sudijska organizacija pomažu Partizanu u trci za šampionsku titulu.
Povod za reagovanje iz Ljutice Bogdana bila je jučerašnja utakmica Superlige između OFK Beograda i Partizana (1:3), odnosno prvi gol Andrije Živkovića.
„Sudija Glođović priznao je prvi gol postignut iz očiglednog ofsajda i to je nastavak politike protežiranja Partizana koju sprovode sudijska organizacija i FSS. Pomoćni sudija Kaurin, koji dolazi iz istog grada odakle i predsednik FSS Tomislav Karadžić, juče je svojom skandaloznom odlukom da dozvoli nastavak akcije iz koje je postignut vodeći gol, iako je bio očigledan ofsajd, direktno odlučio utakmicu i trasirao Partizanu put ka tituli”, navodi se na sajtu crveno-belih.
Iz aktuelnog šampiona Srbije podsetili su da je Kaurin nedelju dana ranije sa razdaljine od 50 metara signalizirao glavnom sudiji penal protiv Crvene zvezde na utakmici u Novom Pazaru, iako, kako se navodi „to nije u njegovom delokrugu posla”.
„Da li treba da podsećamo na prvo kolo nastavka prvenstva protiv Voždovca kada je delegiran sudija koji je sinovac čoveka zaduženog za sudije u Partizanu i tom prilikom direktno pomogao Partizanu da izbegne poraz, a komisija za analizu suđenja njegovo suđenje ocenila besprekornim. Ili da glavni sudija nije svirao čist penal za Radnički iz Kragujevca pri rezultatu 2:1 za Partizan nekoliko minuta pre kraja utakmice, a onda se na kraju meča zahvaljuje nebu za dobro obavljen posao. Šta je to nego čista sudijska krađa i direktan uticaj na izgled tabele?”, poručili su iz Zvezde i upitali ko delegira, ocenjuje i kroji sudijske liste.
Dalje se navodi da je „više nego jasno da je rukovodstvo Partizana stalnim napadima na Crvenu zvezdu u maniru „držte lopova”, želelo da skrene pažnju sa svojih nesportskih radnji.
„Javnost treba da zna da se u ovoj sezoni otvoreno otima za Partizan od strane sudija i FSS. Na početku lanca samim delegiranjem sudija, zatim njihovim analizama i na kraju krojenjem sudijskih lista. Zamislite strah kod sudija posle onolikog skidanja sudija sa lista prošle sezone, a te iste su bile kvalitetne i čestite šest sezona dok je Partizan osvajao titule. Čim je Crvena zvezda osvojila jednu titulu, u FSS su se setili da mnoge sudije ne odgovaraju i njihovim brisanjem su poslali jasnu poruku šta se očekuje u ovoj sezoni”.
Iz Zvezde su pozvali sve odgovorne u državi da se izjasne da li Partizan i FSS imaju mandat za ovakvu otimačinu i da li crno-beli po svaku cenu moraju da budu prvaci, ali i da li su dolaskom nove uprave postali državni projekat.
--------------------------
Partizan: Zvezdi krivi svi osim njenog rukovodstva 
BEOGRAD– Fudbalski klub Partizan ekspresno je odgovorio na „prozivke” iz Crvene zvezde i poručio komšijama da opet za sopstvene neuspehe krive sve osim sopstvenog rukovodstva, kao i da razumeju nezadovoljstvo što klub kojim rukovode isti ti ljudi (OFK Beograd, prim.aut) nije uspeo da ostane neporažen protiv crno-belih.
„Na zapadu stadiona Rajko Mitić ništa novo! Za sopstvene neuspehe krivi su svi osim rukovodstva, a za uspehe Partizana zaslužni su svi osim igrača i drugih u klubu koji doprinose rezultatima i pobedama crno-belih. Ovoga puta teorija zavere je uznapredovala, pa su dežurnom krivcu, predsedniku FSS, priključeni „odgovorni u državi”, „pojedini novinari”, „penzionisani generali“… Nedostaje samo „strani faktor”, verovatno ga čuvaju za sledeće saopštenje”, navodi se u saopštenju Partizana.
Iz Humske poručuju da razumeju nezadovoljstvo činjenicom da klub kojim rukovode isti ljudi kao i sa Zvezdom, što je jedinstven slučaj u svetskom fudbalu, nije uspeo da u utakmici sa Partizanom ostane neporažen.
„Da li je to nezadovoljstvo opravdanje za klevete, neistine, pretnje i teške reči ili je taj stil manifestacija nemoći i pokušaj da se u finišu sezone silom ostvari rezultat koji ne može da se ostvari sportskom i fer borbom”, pitaju iz Partizana.
U Partizanu tvrde da nemaju svoje ljude u sudijskoj organizaciji, da ne žele da presuđuju o „penalima i ofsajdima”, da ne žele da se bave delegiranjem sudija....
„Ono što posebno ne želimo je da pretimo, obmanjujemo, pritiskamo … Uvereni smo da će ovo prvenstvo biti rešeno od strane igrača na terenu, da će fudbalska organizacija obezbediti uslove za to, čak i ako veliki klub kao što je Crvena zvezda želi drugačije”, zaključuje se u saopštenju.

Priština potpisala ugovor sa Francuzima o razvoju Brezovice
PRIŠTINA – Kosovska ministarka za trgovinu i industriju Hikmeta Bajrami je sa predstavnikom francuskog konzorcijuma Paskal Roux, danas u Prištini potpisala ugovor vredan 409 miliona evra za razvoj Turističkog centra Brezovica, koji će stupiti na snagu za šest meseci.
„Potpisali smo ugovor od 409 miliona evra, od kojih je 167 miliona evra predviđeno da se investiraju u prve tri godine. Ovo je veoma značajno za dalji ekonomski razvoj Kosova”, rekla je Bajrami.
Ona je ocenila da je ovaj ugovor značajan i pozitivan proces koji će uticati na druge strane investitore koji imaju za cilj da ulažu na Kosovu.
Ugovor neće stupiti na snagu još šest meseci, jer u tom vremenu francuski konzorcijum na osnovu zahteva iz predloga ugovora treba da preda dodatnu dokumentaciju u okviru koje su finansijski plan, plan prostornog planiranja i drugo, prenose prištinski mediji.
Projekat će, kako se najavljuje, omogućiti zapošljavanje oko 3.000 lokalnih radnika, a godišnji promet od turizma bi trebalo da bude 100 miliona evra.
Potpisivanju ugovora prisustvovali su kosovski premijer Isa Mustafa, zamenik premijera Hašim Tači i drugi visoki kosovski zvaničnici, prenose mediji u Prištini.
Direktor Kancelarije za KiM Marko Đurić poručio je ranije danas da Srbija nije protiv ulaganja u turistički centar Brezovicu, ali da oni koji to žele moraju da se dogovore sa stvarnim vlasnicima objekata i imovine na toj planini.
„Za Srbiju i srpski narod na KiM neprihvatljivo je usvajanje bilo kakvog plana vezano za Brezovicu koji bi narušio postojeće objekte nelegalne i nasilne eksproprijacije zemljišta ili promenu etničke, radne i drugih struktura na našoj planini”, rekao je Đurić novinarima u Palati Srbija.
On je naveo da je vlasnik Brezovice Ineks Intereksport, odnosno JP Skijališta Srbije i da onaj ko želi da ulaže u taj ski centar mora da se dogovori sa pravim vlasnicima i građanima Štrpca koji, kako je rekao, od ove planine i od oba njena skijališta ostvaruju svoj osnovni životni prihod.

Krhki mir na severu KiM
Kosovska Mitrovica – Pripadnici Kosovske policije, regiona „Sever”, potpomognuti regionalnom interventnom jedinicom, izvršili su juče dva pretresa u severnoj Kosovskoj Mitrovici i Zvečanu, u vezi s tučom i oružanim sukobom ispred diskoteke „Crna dama” u užem centru Kosovske Mitrovice, gde su tri osobe srpske nacionalnosti povređene, kao i u vezi s pucanjem iz vatrenog oružja na vozilo Kosovske policije u krugu mitrovičke bolnice. Kako je za „Politiku” kazao Besim Hoti, zamenik regionalnog komandira Kosovske policije, u toku pretresa je zaplenjen pištolj „TT”, za koji će se naknadno utvrditi da li je korišćen u „obračunu dve grupe mladića srpske nacionalnosti”, ali je i naglasio da su „počinioci poznati policiji i za njima se intenzivno traga”.
Dvojica od trojice  mladića koji su zadobili povrede od vatrenog oružja zadržani su na Odeljenju ortopedije Kosovskomitrovičkog zdravstvenog centra, a kako je u bolnici rečeno novinaru „Politike”, njihovo zdravstveno stanje je stabilno.
„Još ne znamo koji je motiv sukoba dve grupe mladića ispred diskoteke ’Crna dama’, koji su se u alkoholisanom stanju prvo fizički obračunali, a potom i oružjem”, naglašava Hoti, navodeći da se incident dogodio u ponedeljak, sat iza ponoći, kao i da  „najverovatnije” grupa mladića koja stoji iza obračuna ispred diskoteke iste večeri pucala na policijsko vozilo koje je bilo u krugu Zdravstvenog centra, dok su „policajci u bolnici pokušavali da saznaju više detalja”.
„Na vozilo policije su ispaljena tri hica. Napadači su pobegli, mada sumnjamo na pojedince”, rekao je Besim Hoti
Serija incidenata u Kosovskoj Mitrovici započela je pokušajem ubistva Nikole Saveljića (17), kojeg su prošlog četvrtka s leđa nožem napali albanski mladići na Glavnom mostu na Ibru. Već sutradan su, kako se veruje, kao reakcija na teško ranjavanje srpskog dečaka, u roku od 45 minuta dogodila tri incidenta u kojima su lakše povređena tri Albanca i dva Bošnjaka.
Takođe, Besim Hoti je dodao da su ronilačke ekipe Kfora i Kosovskih bezbednosnih snaga, potpomognuti pripadnicima policije i vatrogascima iz Kosovske Mitrovice i Zvečana, nastavile potragu za albanskim mladićem S. A. iz sela Suvi Do, koji se najverovatnije utopio u Ibru, „bežeći nakon pokušaja krađe rasnih štenadi iz odgajivačnice pasa” u delu Mitrovice zvanom Česmi Lug.
Hoti je naveo da su u pokušaju krađe učestvovala trojica albanskih dečaka, od kojih je jedan pobegao ka Dudinom kršu, a drugi železničkim mostom ka južnoj Mitrovici. Za trećim se još bezuspešno traga. Nakon nestanka albanskog dečaka, uhapšena su dvojica Srba kojima je određen policijski pritvor od 48 sati, koji je istekao kasno sinoć.
Na povišenu napetost u podeljenom gradu reagovali su gradonačelnici severne i južne Kosovske Mitrovice, Goran Rakić i Agim Bahtiri, koji su zatražili „hitno smirivanje tenzija”, a situaciju su ocenili kao „veoma krhku i nestabilnu”.
U severnoj Kosovskoj Mitrovici je mirno, ali su građani veoma zabrinuti zbog mogućih sukoba „severa i juga”, a u Kosovskoj policiji ističu da je „sigurnost ugrožena na individualnom nivou, ali nikako i na opštem”, kao i da su pojačane policijske patrole, posebno na Glavnom ibarskom mostu, koji razdvaja srpski, severni i albanski, južni deo Mitrovice.
Na Glavnom mostu, posle pokušaja ubistva srpskog dečaka, čije je zdravstveno stanje stabilno i koji ubrzo treba da bude pušten s bolničkog lečenja,  policajci legitimišu samo „sumnjive grupe”, koje iz oba pravca prelaze most.

Antifašizam
Vladimir Putin je na moskovski Crveni trg vratio velelepne proslave Dana pobede nad fašizmom, manir iz sovjetskih dana, pomalo zaboravljen u prvim godinama ruske državnosti. Tradicija je na najbolji način obnovljena 2010, kada su Moskvom uz rusku marširale garde još trinaest nacija, uključujući američku, britansku, poljsku... Tada u paradi nije bilo mesta za srpsku vojsku, ali je odustajanje nekadašnjih glavnih saveznica SSSR-a u slamanju Hitlerovog rajha ove godine izgleda obezbedilo pozivnicu za naše vojnike.
Kriza u Ukrajini je u međuvremenu razobličila antagonizam Istoka i Zapada. Ako politička borba to zahteva, ne pravi se problem ni oko klevetanja tekovina antifašizma.
Krivotvorenje istorijskih činjenica počelo je sa obeležavanjem oslobođenja Aušvica: umesto da kaže da je u zloglasni logor prva ušla Crvena armija, poljski šef diplomatije zasluge je pripisao politički podobnijim Ukrajincima.
Još gora je valjda bila izjava ukrajinskog premijera Arsenija Jacenjuka da je kraj Drugog svetskog rata obeležio napad Sovjetskog Saveza na Nemačku i Ukrajinu.
Ponajviše tragikomike možda ipak ima u postupcima crnogorskog i češkog predsednika. I Filip Vujanović i Miloš Zeman su najpre prihvatili Putinov poziv da prisustvuju paradi u Moskvi, da bi potom pronašli slične izgovore da se tamo ne pojave. Obojica su se izgovorila željom da prisustvuju lokalnim komemoracijama, a identičan rukopis opravdanja s razlogom budi sumnju da im je ideja sugerisana na istom mestu.
Javnost se danima zabavljala prepucavanjem Zemana i ambasadora SAD u Pragu. Američki diplomata je od predsednika dobio javnu lekciju o političkom bontonu, gde mu je češki predsednik spočitao da ne može da određuje šta će da radi prvi čovek jedne suverene evropske zemlje, članice EU.
Ispostavilo se da ipak može.
Još jedan dokaz da u hladnoratovskom obaranju ruke Vašingtona i Moskve nema obzira.
A gde je Srbija? Naša garda će 9. maja učestvovati na moskovskoj paradi, ali veće proslave pobede nad fašizmom u Srbiji neće biti. Iako po doprinosu slamanju fašizma prednjači među manjim državama, Srbiji često mora neko spolja da signalizira važnost čuvanja uspomene na heroje antifašističke borbe.
Kada je 2009. dolazio tadašnji ruski predsednik Dmitrij Medvedev, obnovljeno je groblje oslobodilaca Beograda, a uoči lanjske posete Vladimira Putina, partizanski komandanti Koča Popović i Peko Dapčević dobili su ulice u glavnom gradu.
Jedno je, međutim, sigurno: da nije bilo herojske borbe protiv najvećeg zla 20. veka – ne bi bilo ni današnjih političara niti njihovih partikularnih interesa.

Donacije se obrušile sa fasade bolnice u Tiršovoj


Tugovanje majke Marije
Merdare – Selo Merdare je naselje na koje je verovatnoizručeno najviše NATO bombi tokom 1999. godine. Na njega su pale mnogobrojne rakete, avionske i kasetne bombe...Tek nedavno je istražen i, navodno, očišćen teren od ostataka ovih opasnih ubojnih sredstava.
Među žiteljima ovog malog mesta na prelazu iz centralne Srbije ka Kosmetu najtužnija je Marija Tošović. Na njenu kuću, baš uoči Uskrsa, pala je bomba iz aviona NATO-a, od koje su stradali njen muž Božin i ćerkica Bojana. Tu u ruševinama kuće ostala je zauvek mala Bojana, a njenog oca izvukli su komšije i rođaci. Iako je davao znake života, pomoć lekara nije mogla da mu se pruži, jer su bombe i dalje padale. Umro je ispod jednog podvožnjaka, gde su ga sklonili.
Od mnogobrojne dece stradale tokom bombardovanja u Srbiji, Bojana Tošović je bila najmlađa – imala je samo 11 meseci. Nije, dakle, dočekala ni prvi rođendan. Mlad je bio i njen otac – imao je tek 29 godina.
Kome je smetala ova beba i da liiko od onih koji su na mirno selo i seoske kuće slali bombe i rakete ima bar grižu savesti? Ovo pitanje mora da postavi svako ko ovamo dođe, ko porazgovara sa seljacima, ko ima snagu da sasluša majku Mariju, koja je i sama bila teško povređena. I ko vidi ostatke porušenih kuća i spomenika poginulima na ovdašnjem groblju.
I ove uskršnje praznike Marija Tošović je provela kraj ruševina nekadašnje kuće u kojoj je živela njena porodica, nadajući se srećnoj budućnosti i očekujući još jedno dete. Tu je, kao i poslednjih šest godina, opet palila sveće svojima: ćerkici Bojani i mužu Božinu. Sa simboličnim imenima, ovo dvoje nedužnih žrtava, i posle 16 godina živa su rana u njenoj duši, kažemajka Marija, baš kao i Hristova.
– Deset godina nisam imala snage da odem na mesto naše nesreće. A onda, pre šest godina, na Uskrs, usudila sam se da an tom mestu zapalim sveće mojim najmilijima. To me je povratilo u život. I od tada do danas svaki Uskrs provodim na tom mestu u suzama. Od naše kuće ostala je samo gomila kamenja i zemlje, što moju tugu još pojačava. Jeste, država nam je sagradila novu kuću, ja sam rodila drugu ćerku Anđelku, koja je sada već devojčica, ali bol u duši ostaje – kazuje Marija Tošović.
A iznad sela Merdara je takozvani administrativni prelaz. Kao i na svakoj granici: policija sa obe strane, kontrola putnika, vozila, tereta...
Umesto porušenih seoskih kuća u srpskom stilu, izgrađene su nove, ali drugačije. Nova je i škola kao i mesna kancelarija gde je Marija dobila posao.
Nema, međutim, nigde nikakvog obeležja da se ovde dogodilo neviđeno zverstvo u kom su stradala i deca. Bar da ima jedan kamen sa zapisom o tome, da se pamti doveka, da se ne bi ponovilo.
D. Borisavljević

Literarni dueti – novi trend u srpskoj književnosti
Književne teme, često duboko osmišljena iskustva u osami, kod nas sve češće postaju inspiracija dva autora čija imena na koricama knjige stoje ravnopravno, kao neka vrsta literarnog dueta. Dva su srpska izdavača upečatljiva po ovakvim naslovima: „Službeni glasnik” i „Laguna”. U renomiranoj „Glasnikovoj” ediciji „Srbija i komentari”, koju uređuje Goran Petrović, nedavno je predstavljena ilustrovana knjiga našeg poznatog pisca i osvedočenog pecaroša, i u internacionalnim vodama, Mihajla Pantića i slikara i vajara Milana Tucovića „Priče od vode –sve ribe Srbije”, a najavljeno je delo u „duetu” Radine Vučetić i Dragana Velikića o beogradskim pijacama.
 
Povodom fenomena pisanja udvoje, teme ribolova, kao i o saradnji sa Tucovićem, Mihajlo Pantić je istakao da su mu „najbliže knjige koje se neosetno napišu, gotovo same od sebe”, i da su upravo takve „Priče od vode”, po njegovim rečima, „knjiga srećnog susreta, u kojoj su se jedan osluškivač i jedan posmatrač sveta, sasvim spontano dogovorili o neki bitnim pitanjima i stanjima čovekovog života, na primer, o radosti, tišini, gozbi”.
– Svako ima neku opsesiju, na kraju krajeva, kako je to govorio Meša Selimović, neko svoje ludilo koje treba pronaći, pripitomiti ga i tako lakše podneti svet, i vedrije proživeti sopstveni život. Imam nekoliko takvih strasti, redosled nije važan, bez nijedne ne bih bio to što jesam. Čitanje je strast, pisanje je oblik moranja. Muzika je strast. I ribolov je strast, za mene način da se vratim, makar na jedno jutro ili sumrak, u ono nemušto, izvorno stanje, ozvučeno šumom reke, vetra, lišća ili kiše, kaže za naš list Pantić, dodajući da mu u ribolovu nije važan ulov, već tišina. Radost pisanja, kako je primetio, postala je za njega još veća kada je video „na koji način Milan Tucović, slikar tišine, prevodi u liniju i boju njegove reči, na koji način se slikom odaziva na njih”.
U okviru edicije „Srbija i komentari” spisateljski trud udružili su Radivoj Radić i Radoslav Petković u delu „Srednjovekovni putovođa”, Svetlana Pejić i Mileta Prodanović u knjizi „Ruka, boja, hram”, Bojan Jovanović i Mirko Demić u „Čitanju proročanstva”, Vasa Pavković i Milan Đurić u „Božanstvenim sitnicama”, Božo Koprivica i Vule Žurić u „Večitom derbiju”, Vladan Matijević i Srđan Vučinić u studiji „Crno u koloru”, Vladimir Kecmanović i Predrag J. Marković u knjizi o Titu.
Dejan Mihailović urednik u „Laguni” ovaj fenomen pisanja udvoje tumači zajedničkim književnim sklonostima, sličnim poetičkim shvatanjima, uzajamno kompatibilnom stilu, pa i istom pogledu na svet.
– Na odluku o zajedničkom radu pisaca može uticati i komercijalni momenat, svest da će njihova imena na jednoj knjizi svakako bolje uticati na prodaju, jer je pisanje u „četiri ruke” inače neobična pojava. Što se tiče publicistike i studija, to nije nimalo neobično, jer je u pitanju manje zahtevan postupak. Ovde je zanimljivo navesti jednu anegdotu o najpoznatijem svetskom književnom tandemu: ruskim piscima Iljfu i Petrovu. Kada su ih pitali kako pišu u tandemu, odgovorili su u svom stilu: „Jedan juri po redakcijama i pregovara za honorar, a drugi sedi kod kuće i čuva rukopis da im ne ukradu!”, prokomentarisao je Mihailović, uz napomenu o inostranim slučajevima udruživanja pisaca, koji su češći u Rusiji, Nemačkoj i SAD, što je, po njegovom sudu, i logično, jer su to nacije velikih književnosti. Nenad Župac, takođe „Lagunin” urednik, slično Mihailoviću, smatra da se pisci udružuju, jer ih interesuje ista tema ili događaj.
– Zatim procene i zaključe da će „dupla” obrada teksta biti bolja, temeljnija i dalekosežnija. Naravno, zajedničke knjige mogu biti plod spleta okolnosti, sreće ili slučajnosti – dodaje Župac.
„Laguna” je do sada objavila nekoliko bestselera dvojnog autorstva. „Srpski psiho” potpisuju Aleksandar Ilić i Željko Obrenović, „Bunker Sving” su napisali Mirjana Đurđević i Branko Mlađenović, a autori romana o diplomatskoj službi Iva Andrića u Berlinu, uoči Drugog svetskog rata, „Kainov ožiljak” su Dejan Stojiljković i Vladimir Kecmanović. Na česta pitanja kako su se međusobno dopunjavali tokom pisanja, ova dva romanopisca odgovarala su da je svako tačno znao svoj deo posla u tandemu. Među „Laguninim” izdanjima iz oblasti esejistike, koja su potpisala dva autora, nalaze se: „Knjiga o muzici” Žarka Radakovića i Davida Albaharija, vrcava prepiska „Tušta i tma” između Svetislava Basare i Miljenka Jergovića.
Marina Vulićević
-----------------------------------------
Veliko slovo „I”
Goran Petrović, urednik edicije „Srbija i komentari”, objašnjavajući koncept ove kolekcije, napisao je tekst naslovljen „ja I mi”.
– Verujem da ste pomislili, kakva gruba greška u naslovu, kakva nesmotrenost pisca ovog teksta, lektora... Međutim, urednički koncept kolekcije „Srbija i komentari” sažet je upravo u tom I, sastavnom vezniku. Pogotovo u Srbiji, u zemlji u kojoj je mnogo češće u upotrebi rastavni veznik, isključivo ILI. Osim što kolekcija sabira raznolike teme, želeo sam da svaka knjiga bude netipična i po tome što ima najmanje dva autora, da ona i na tom planu bude mesto susreta. Jer, naše samoživo JA obično isključuje zajedničko MI, a naše nametljivo MI obično potire svaku posebnost pojedinačnog JA. Otuda sam pozivao naučnike i pisce, pripadnike starijih generacija i mlađe, trudeći se da ujedinim njihova viđenja neke od tema, ali se još više trudeći da čitaocu i na ovaj način naglasim važnost tog I. Tako je i na ovaj način svaka knjiga u kolekciji postala veliki sastavni veznik koja podrazumeva i najmanje dva čoveka. Kada nam kao civilizaciji, kao narodu, kao društvu, kao ljudima, bude teško da izgovorimo, zamorno da napišemo, mučno da pročitamo to I – tada će slediti tačka, crna tačka na sve...

Nagodba sa srpskim jezikom na Kosovu i Metohiji
„Kada je reč o opštem stanju i položaju srpskog jezika na Kosovu i Metohiji danas, ono je po mnogo čemu gore u odnosu na prethodne godine. Ukoliko se u politici Republike Srbije na ovom planu nešto radikalno ne promeni, preostaje nam da beležimo učestalost i vidove kršenja jezičkih prava slovenske populacije”, rekla je dr Mitra Reljić u Srpskoj akademiji nauka i umetnosti gde je juče predstavljena njena knjiga „Srpski jezik na Kosovu i Metohiji danas (sociolongvistički i lingvokulturološki aspekt)”, objavljena u izdanju SANU i Filozofskog fakulteta u Kosovskoj Mitrovici na kojem autorka predaje. O knjizi su, pored autorke, govorili i akademici Miro Vuksanović i Predrag Piper.
Profesorka Reljić je istakla da je situacija utoliko gora što se marginalizovanje, nipodaštavanje i potiskivanje srpskog jezika odvija iza sijaset tela, tzv. povereništva za jezike, raznoraznih komisija za praćenje jezičkih prava, koja služe kao paravan za nesmetano sprovođenje dobro osmišljene strategije.
„Budući da su u tim resorima zaposleni i Srbi, pa i oni bez minimuma jezičke kompetencije, stratezima je umnogome posao olakšan, nagrđen srpski jezik plasiraće sami Srbi, a slabo edukovano stanovništvo verovati u njegovu ispravnost. Najbolji primer ’negovanja’ srpskog jezika pod kontrolom prištinskih vlasti predstavlja drugi program RTK, ustupljen jezicima manjina, jer se pokazalo da od zaposlenih nazovi novinara bez elementarnih znanja nema boljeg promotera zagađenog srpskog jezika”, rekla je autorka knjige koja insistira da na državnom nivou mora da postoji jasnija jezička politika kada je jezik Srba na KiM u pitanju.
„Mnogi žitelji, na primer, Sredačke župe (oblast u okolini Prizrena), podvrgnuti bošnjakizaciji i tihoj albanizaciji, svesni da će gubitkom vlastitog jezika kao najvažnijeg identitetskog oslonca, nestati, i te kako su priželjkivali povratak u obrazovni sistem Republike Srbije, smatrajući da tu, u prvom redu, pripadaju... Dolaskom Osmanlija započeto, odsecanje od svog roda i jezika, te bolno ponovno raspolućivanje protiče nesmanjenim intenzitetom. Ta činjenica pokazuje da naša država nije ni pokušala da smanji brojčano osipanje korisnika srpskog jezika na Kosovu i Metohiji. Posledice su jasne: na teritoriji cele prizrenske opštine, izuzimajući Bogosloviju, u okviru koje je započela svoje obrazovanje i mala Milica, jedino srpsko dete u Prizrenu, ne postoji škola na srpskom jeziku”, istakla je u svojoj besedi dr Mitra Reljić.
Prema njenim rečima, umesto borbe za očuvanje jezičkog i etničkog identiteta kosmetskog stanovništva slovenske pripadnosti, vlasti nas već deceniju i po „teše” latinizmom kompromis,odnosno, nagodba, i sličnim iz čitavog arsenala eufemizama.
„Tako se došlo do nagodbe sa jezikom, sa živim dušama i njihovim dostojanstvom, nečim što ni u jednoj civilizovanoj državi ne sme biti predmet nagodbe. Na kompromis se, po ustaljenoj navici jezičke zloupotrebe, naslanja mnoštvo, svakoj logici suprotnih, jezičko-misaonih konstrukata poput: ’Moralna pobeda Srbije’, ’Mi smo sve pokušali’, ’Bolje išta nego ništa’ i slično.”
Istraživački posao na ovoj knjizi proticao je uz svakojake probleme, počev od onog kako stići do odredišta, pa kako u atmosferi opšteg straha i podozrivosti pronaći sagovornike ili proveriti mesto srpskog jezika u govornom repertoaru orahovačkih Albanaca, što je značilo, uputiti se inkognito u albansku prodavnicu, u kafić, na dečje igralište, u tekiju.
„Ko nije živeo pod nezamislivim okupacijskim (albansko-međunarodnim) fizičkim i psihičkim terorom kakav su kosmetski Srbi, Goranci i mnogi drugi podnosili, teško da može razumeti čežnju za svojom državom, kakva god ona bila, i čežnju za slobodom”, istakla je Mitra Reljić. Ona je naglasila da što je više medijske promocije buduće „sreće” kosmetskih Srba u okviru institucija tzv. Republike Kosovo, to je više nerazumevanja za i najmanji glas otpora koji stiže odande.
U njenoj knjizi pomenut je, u nauci poznat, fenomen govornog poremećaja, izazvan napregnutim psihičkim i emocionalnim stanjima. „Teškoće pri artikulaciji glasova, promuklost, sve do prestanka govora – stanje koje se ponekad kobno završavalo, bilo je prateća pojava permanentnog stresa, svesnog i nesvesnog straha u prvim godinama protektorata, posebno u gradovima zatočenih Srba. Takvih pojava nesumnjivo ima i danas.”
M. Sretenović

Nikad manja podrška vladi nemačkog kancelara Olafa Šolca
BERLIN – Podrška koalicionoj vladi nemačkog kancelara Olafa Šolca pala je na najniži nivo od dolaska na vlast krajem 2021. godine.
Nezadovoljstvo javnosti Šolcovim Socijaldemokratama, Zelenima i Slobodnim demokratama dostiglo je najviši nivo dosad - oko 70 odsto, pokazala je anketa agencije za istraživanje javnog mnjenja INSA koju je objavio nemački list „Bild”, preneo je Blumberg.
Manje od 40 odsto ispitanika, što je rekordno nizak nivo, podržalo bi jednu od tri stranke na izborima ako bi oni bili održani sada, pri čemu bi birači radije podržali antimigrantsku, desničarsku Alternativu za Nemačku (AfD) nego Šolcov SPD.
Nezadovoljstvo javnosti zbog inflacije, rekordne imigracije i skupih mera zaštite životne sredine mesecima je opterećivalo Šolcovu koaliciju.
Međusobna trvenja i upiranja prstom zaustavili su sposobnost koalicije da napreduje u ispunjavanju ambicioznog plana dekarbonizacije ekonomije, posebno zbog sve većih troškova energenata i rastuće podrške AfD-u protiv establišmenta.
Šolc se trudi da ostane pozitivan, piše agencija, ne samo suočen sa mučnim političkim nezadovoljstvom, već i kada se Nemačka bori sa ubrzanim starenjem stanovništva i nedostatkom kvalifikovane radne snage, posebno u oblasti tehnologije, zdravstvene zaštite i nege dece.
Zabrinutost zbog akutnog manjka radnika u ključnim sektorima i ogroman priliv migranata koji se ubrzao nakon ruskog napada na Ukrajinu ponovo je pokrenuo društvene debate o integraciji i politici zaštite granice.

Kome smetaju srpske zastave na Egzitu
Događaj iz Novog Sada gde su organizatori Egzit festivala sa bedema Petrovaradinske tvrđave skinuli zastavu na kojoj je predstavljena mapa Kosova i Metohije u bojama srpske trobojke i sa srpskim grbom, nekako se stidljivo provukao kroz medije. Radost što dolaze gosti, ko peva i kako svira, „sakrili” su ovaj sramni događaj. Ali su zato društvene mreže „gorele”, uz osuđujuće komentare.
Šta se zapravo desilo: kako bi pokazali što više servilnosti za svoje goste iz zemalja koje priznaju nezavisnost Kosmeta, organizatori su odlučili da skidaju srpske simbole u Srpskoj Atini, “da ih ne vređaju” a na njihovo mesto postavili su srce sa znakom mira.
Baš dok Kurtijevi do zuba naoružani specijalci svakodnevno hapse i maltretiraju naše sunarodnike u južnoj srpskoj pokrajini, Egzit je odlučio da promoviše „mir”. To je mnogo više od servilnosti jer je prekršen ustav i član zakona o nacionalnim simbolima.
Grupa mladih patriota su zastavu sa mapom Kosmeta postavili pre nekoliko dana kao vid podrške našem narodu u južnoj srpskoj pokrajini u ovim teškim trenucima. To je odmah zasmetalo autošovinistima okupljenim u nekim organizacijama i partijama. Mnogo je urađeno na suzbijanju antišovinizma u našoj zemlji, ali pojavni oblici ove bolesti i dalje mogu da se vide. Primer za to je ovaj slučaj.
Pojedinci su već par puta pokušavali da uklone zastavu, u čemu su ih mlade patriote sprečile.
I to nie usamljen incident. Samo dan posle skandala u Novom Sadu, kada su organizatori Egzit festivala sa bedema Petrovaradinske tvrđave skinuli zastavu na kojoj je predstavljena mapa Kosova i Metohije, na istoj manifestaciji dogodio se novi..
Ovog puta je na jednom od nastupa mladić je podigao zastavu na kojoj je bila mapa Kosmeta u bojama srpske zastave i natpis „Nema predaje”. Opkolili su ga i tražili da je skloni. Bilo je povuci-potegni ali taj srpski patriota nije odustao.
Da li većina građana Novog Sada ne gleda blagonaklono na skidanje srpskih simbola, siguran sam da ne gleda. I da im nije drago. I vasceloj Srbiji nije pravo. I to prolazi “ispod radara”.. I nikom ništa. Ako potpisnika ovih redova bilo ko optuži za preterani patriotizam ili slične emocije, znaće odakle dolaze ti napadi, pokazaće oni pravo lice.

Mi ne idemo nikud i ne radimo ništa
Prozapadne opozicione stranke koje organizuju proteste nikako ne žele da se oprobaju na izborima nakon što su već deset puta okupili svoje pristalice na ulicama.
Nesvakidašnji zahtev dela opozicije da se ne raspisuju izbori politički je fenomen kakav se retko može videti u svetu, ali u Srbiji je izgleda i to moguće. Samo u Srbiji postoji opozicija kojoj nije cilj dolazak na vlast ili bar ne dolazak na vlast na izborima.
Tokom jučerašnje protestne šetnje imali smo priliku da ovo čujemo od predsednika Demokratske stranke Zorana Lutovca u izjavi za televiziju N1 koja je medijski promoter protesta i dela opozicije koji ih organizuje.
Na pitanje reporterke N1 da li misli da su izbori pravi način da se protesti kapitalizuju kako smatraju brojni analitičari, Lutovac kaže da to nije dobra procena.
- Leto je, manje je ljudi na ulicama, to treba raditi kad ste najjači, a ne kad slabite. Najjači ste krajem avgusta ili početkom septembra kad se ljudi vrate sa odmora - rekao je Lutovac.
Po svemu sudeći, okupljenih je zaista sve manje, a deluje da su pristalice prozapadne opozicije morale da napuste Srbiju zbog ,,diktature” i lošeg života te da svoju tugu blaže na plažama primorskih zemalja.
Ipak, Lutovac ne sumnja da će se pristalice vratiti. Samo da se završe letovanja. 
Međutim, ni tada, izbori neće biti tema za ovaj deo opozicije već formiranje prelazne vlade bez izbora, legitimiteta i mimo volje naroda kako je to već viđeno tokom dvehiljaditih.
- Izbori za nas nisu tema. Ako raspišu izbore, imaće građane na ulicama - poručio je Lutovac.
Ne može se reći ni da Lutovac nije u pravu jer bi svaki izlazak na izbore podrazumevao i uvek neugodni cenzus od tri odsto. 
Na drugoj strani, za tehničku vladu nije vam neophodno ništa. Eventualno konsultacija u nekoj od stranih ambasada. Posle toga i lideri opozicionih stranaka bi mogli na neku od egzotičnih destinacija. Naravno, o našem trošku. Red je da i oni odmore. Ipak su se naradili.

OVO NEMA NIGDE NA SVETU: OPOZICIJA PRETI VUČIĆU AKO RASPIŠE IZBORE!

N1: Analitičari misle da opozicija treba da kapitalizuje ove proteste. Mislite li da su izbori način?

Zoran Lutovac: Ne, to nije dobra procena! Leto je, manje je ljudi na ulicama, to treba raditi kad ste… pic.twitter.com/gqcZWohz1o
— Detektor laži (@LaziDetektor) July 9, 2023

Srpska jedina štiti Ustav BiH i Dejton
Od našeg stalnog dopisnika 
Banjaluka – Republika Srpska nije izvor problema, već mesto na kom se donose odluke koje pozivaju na domaći dogovor i pronalazak rešenja. U Banjaluci nisu izglasani akti o secesiji, već akti koji omogućavaju relaksaciju i koji pozivaju na dijalog i dogovor. Kao što se desilo na nedavnoj sednici dve entitetske vlade, što mi vidimo kao model odnosa za budućnost, rekao je Nenad Stevandić, predsednik Narodne skupštine Republike Srpske. On je u razgovoru za „Politiku” istakao da je već posle tri dana nakon zajedničke sednice vlada Republike Srpske i Federacije BiH došao „doprinos” saradnji naroda i entiteta i od strane Kancelarije visokog predstavnika (OHR).
„Oni su svoje sporne odluke doneli svega tri dana posle sednice na kojoj su započeti domaći dogovori. To sve objašnjava. Ne dozvoljavaju da se sami dogovorimo. Ne odgovara im da se priča o investicijama, o povratku mladih, zapošljavanju i rastu BDP-a”, rekao je on. Govoreći o podeli državne imovine, podsetio je da su jedine granice koje su nacrtane posle Drugog svetskog rata one koje su podelile entitete u BiH. „Te granice su plod međunarodnog ugovora. Šta one dele ako već nisu međudržavne granice? Pa dele imovinu entiteta! Stoga pokušaj osporavanja imovine Republike Srpske u stvari predstavlja svesno izazivanje krize i sukoba.”
 
Utisak je da BiH ulazi u ozbiljnu krizu. Skupština je usvojila dva zakona i njima odbacila odluke visokog predstavnika i Ustavnog suda BiH. Oba zakona suspendovao je Kristijan Šmit. Šta je Srpsku opredelilo na ove korake? 
Nesporno je da je visoki predstavnik generator sukoba i nesporazuma u BiH. To proističe iz činjenice da on nema legalno imenovanje. Po relevantnim rezolucijama SB UN, BiH je bez visokog predstavnika. Jake zemlje, koje ne zavise mnogo od SB UN, progurale su da Šmit sedne u kancelariju visokog predstavnika bez obzira na to što nema legalitet. Zato imamo stvaranje cikličnih krugova krize. Takođe, Ustavni sud BiH je jedina institucija koja ne počiva na dejtonskim principima – konsenzusu dva entiteta i tri naroda. Tamo dominiraju tri stranca, koji zajedno s dva Bošnjaka preglasavaju Srbe i Hrvate. To je izvor svih problema. Sve što je i ranije radila Narodna skupština RS bila je reakcija na odluke koje donose ove institucije. Neverovatno je da Bošnjaci ne žele da imaju još jednog Bošnjaka u Ustavnom sudu, već nastoje da tamo ostane Nemac ili Albanac. To je za nas znak da se sa BiH upravlja spolja, a za druge nada da će strane sudije, kao u ratu strani avioni, doneti prednost Bošnjacima.
 
Odluke Skupštine RS nailaze na ozbiljnu ljutnju na Zapadu. 
Mi moramo ostati jedinstveni i uporni, ne sme biti pukotina među Srbima. Moramo sačuvati odlične odnose sa Srbijom i svoju neutralnost. Imamo otvorene sve komunikacijske kanale, čak i sa zemljama koje nas stalno kritikuju. Mi ćemo nastaviti da nudimo rešenja, koja će uvek biti zasnovana na dejtonskim principima, a to znači da nijedna odluka ne sme da bude doneta preglasavanjem, bez saglasnosti dva naroda i dva entiteta. A upravo su to radili visoki predstavnik i Ustavni sud BiH. Mi to razumemo kao nastojanje da se ovde provociraju krize i sukobi. Na to reagujemo pametno i nećemo dozvoliti da budemo okrivljeni za ono što je neko drugi smislio.
 
Da li je nametanje model po kom dugoročno može disati BiH? 
Ne, naprotiv, to je potpuno glupo, jer u BiH je već ispod 1,5 miliona Bošnjaka, oko milion Srba i manje od pola miliona Hrvata. Niko nikog tu ne može da nadjača i ugrozi. Mogu samo da se stvaraju nepotrebne krize. Razumem frustraciju Bošnjaka zbog percepcije da samo oni nemaju svoju državu. Zato postoji neki prikriveni cilj da se preko geopolitičke osovine – koju ovde drže Amerikanci i Britanci, posredstvom OHR-a i stranih sudija – isposluje neka supremacija Bošnjaka. Ali to ne može i neće ići preko leđa druga dva naroda i može samo silom da se desi. To ne žele ni Hrvati, koji su u zadnje vreme bili zavisni od Srba, i čiju smo poziciju štitili samo zato da ne bismo mi došli na red, a ne zato što smo u ljubavi s onima koji često pokazuju proustaške stavove. Srpska nije osnovana voljom tih sila koji sada rade protiv nje, ali je od njih prihvaćena kao neminovnost. Ipak se nadležnosti Srpske stalno tope i ako se to nastavi biće kao da je nismo ni stvorili i zato je reakcija RS tako odlučna.
 
Dakle, sem brige za državnu imovinu, korake Srpske uslovila je akumulacija nezadovoljstva. Ipak stižu upozorenja. 
Sva briga kojom Dodika žele da predstave kao figuru koja krši Dejtonski sporazum i ustavni poredak velika je laž. Dodik ima poseban stil, ali on je samo alibi da se dovrši posao obesmišljavanja i obezvlašćivanja RS. Manji deo opozicije to ne razume. Pa još daju podsticaj alibiju međunarodnog faktora. Dodik ima veliki politički kapacitet i vuče najveći broj konaca. Ali to je stvar koja pripada političkom spektru. U pravnom spektru ni Dodik ni RS nikada nisu doneli odluke o disoluciji. Nijedna institucija RS nije donela odluku o otcepljenju. Naše odluke treba pažljivo čitati. Mi u njima tražimo da se izaberu sudije Ustavnog suda BiH, jer je tako predviđeno. Ali volje za to nema kod Bošnjaka koji te sudije mogu da koriste za atak na RS. I zato smo tu gde jesmo. Što se imovine RS tiče, kada smo 2012. potpisivali ugovor s nemačkom kompanijom u vezi s izgradnjom energetskih objekata – isti ovaj kakav sad imamo sa Srbijom, jer su Nemci odustali – tada Ustavni sud nije problematizovao imovinu. Nije smeo protiv stranaca, niti su federalni partneri vikali da ne možemo bez njihove saglasnosti. U pozadini je srbofobija, a ne zajednički razvoj.
 
Dakle, odgovornost za krizu smeštate pre svega u Sarajevo i kod međunarodnih predstavnika. 
Pogledajte, na 9. januar su ranije dolazili svi. Sve do momenta kada su stranci odlučili da izazovu krizu. Nakon što su Dan RS proglasili neustavnim, počinje kriza, a mi počinjemo još žešće da ga slavimo. Svetosavska nagrada je takođe problematizovana od Bošnjaka, ali je Ustavni sud odlučio da ona nije uvredljiva. Taj sud je ušao u formu da deli srpske svece. Da procenjuje koji svetac vređa interese bošnjačkog naroda. Pa ih valjda Sveti Sava ne vređa, jer je Srbin, a Sveti Stefan, ipak, vređa. Oni su se upustili i u meritum verskog, društvenog, običajnog i potpuno polupali lončiće.
 
Da li RS nastupa jedinstveno u aktuelnoj krizi? 
Kao osnivač SDS-a i iz kog sam izašao u vreme čudne nacionalne politike u najvećoj stranci opozicije, mogu samo da skinem kapu za poslednje stavove i da kažem da se ta partija ponaša državotvorno. Nadam se da će tako i ostati. Trenutno, SDS je stranka opozicije koja razume razliku između vlasti i države.
Setite se, targetiranje Karadžića nekada je bilo isto kao aktuelno prokazivanje Dodika. Karadžića su najpre oterali u šumu, pa u zatvor, a prethodno su mu garantovali da neće biti procesuiran. Pravili su hajku kako bi od njega napravili kriminalca, lažući da je iz Prijedorske banke odneo tri miliona maraka. Želeli su stvoriti nezadovoljstvo naroda prema njemu, što nije uspelo. Ne verujem ni da će uspeti aktuelni pokušaji po istom principu. Nismo mi društvo koje drugačije živi i radi ili ima drugačije demokratske principe od nemačkog, francuskog ili švajcarskog modela. U vreme evropske cenzure u vezi s ratom u Ukrajini možemo čak reći da smo pet puta slobodniji. U Banjaluci možete da kritikujete i hvalite Putina ili Zelenskog, a u Berlinu i Parizu to ne smete. Udar na RS, sem napada na naše vrednosti, jeste udar i na demokratsko društvo.
 
Neki u poslednjim dešavanjima u RS pronalaze baš uticaj dešavanja u Ukrajini. 
Sukob u Ukrajini ima veze sa situacijom u celom svetu. Pa ima refleksije i na Balkan. Mi u tom ratu ne učestvujemo. Nepoštovanje međunarodnih ugovora je uvek generator koji dovodi do ratova. Nepoštovanje Kumanovskog sporazuma i Rezolucije 1244 izaziva krizu na KiM, jer Srbi nisu dobili svoje bezbednosne snage da ih štite. Minski sporazumi nisu poštovani dok je trajala tortura nad stanovništvom Donbasa. Ako se setimo kako se pred Drugi svetski rat raspalo Veće naroda i kako se danas ljuljaju UN, možemo da povučemo mnoge paralele. Ali mi nigde ne treba da srljamo. BiH treba da se liši ambicije za priključivanje u bilo kakve vojne asocijacije. Ali EU je odlučila da pritisne BiH da se mora opredeliti. Na svu sreću bez mišljenja Srba to se ne može desiti. Blokirali smo pristupanje NATO-u i uvođenje sankcija Rusiji. Srpska može da se ponosi kako tretira ukrajinsku manjinu, koja je ovde najbrojnija. U Prnjavoru živi nekoliko hiljada Ukrajinaca, koji imaju svoje crkve i mi želimo da niko u Srpskoj nema ikakvih problema. To je za nas čast.
 
Verujete li u neka saznanja da se razmatra smena Dodika? 
Mi smo OHR još ranije potpuno pobedili, argumentima i dokazima. Dokazali smo da su svi visoki predstavnici imenovani rezolucijama SB UN. Prezentovaćemo dokumente koji su potpisani između parafa i potpisa Dejtonskog sporazuma, sa takozvane Konferencije za implementaciju mira u Londonu – koja je ustanovila Savet za sprovođenje mira (PIK) i pozvala zvaničnim dokumentima SB UN da potvrdi prvog visokog predstavnika. Dakle, čak i kada bi Šmit smenio Dodika, mi to ne bismo objavili, jer nema legalitet. Ako nema legalitet imenovanja i njegove odluke su nelegalne. Pa kako onda da njegove odluke objavljujemo u „Službenom glasniku RS”? Ovog trenutka, Srpska je ta koja čuva pravni poredak u BiH. Sve akcije iz RS zasnovane su na pravu i to svi dobro znaju. Zato su prešli na drugu strategiju – zloupotrebu Ustavnog suda.
 
Šmit je nametnuo zakon koji inkriminiše one koji ne poštuju njegove, kao i odluke Ustavnog suda. 
Time želi da upotrebi domaće institucije za izazivanje krize. To će opet raditi nametanjem zakona. Oni koji budu prihvatili da sprovode takve zakone mogu da naprave poremećaj mira. Zato je Dodik najavio da će u Nemačkoj tužiti Šmita za lažno predstavljanje, ali i za narušavanje mira, a to je najveći zločin. Mi u RS sem pravnog poretka RS i BiH čuvamo i mir.
 
Posebnu nervozu na Zapadu izazvala je najava suspenzije ingerencije Suda i Tužilaštva BiH i agencije Sipa. 
Jedan šeik je u otporu zapadnjačkoj agresiji rekao da muslimani ne jedu svinjetinu, ali da ako treba da umru od gladi, možda i mogu da ih nateraju na to. Ako naše postojanje bude ugroženo, bićemo prinuđeni da donosimo zakone koji će imati pravni legalitet i koji će se primenjivati na teritoriji RS. A sasvim drugi zakoni će važiti u FBiH. Imaćemo praktično dve zemlje. To ne priželjkujem, već se nadam da će biti pameti u međunarodnim centrima, što uključuje i neophodnu katarzu u EU, koja ovde treba da zameni OHR. Treba da se imenuju domaće sudije i da se sprovode domaći zakoni, te da niko nikome ne koči razvoj.
 
Na osnovu čega tvrdite da se neće dozvoliti da Srbi u BiH budu svedeni na manjinu i podvrgnuti nasilju kao na KiM? 
Teroristički režim koji na KiM ugrožava Srbe često pominje Srpsku, što je za nas veliko priznanje. Kada tvrde da neće dozvoliti RS na KiM, to je potvrda da je Srpska toliko etablirana da joj se ni ćošak ne može odbiti. Niko sem naše skupštine neće donosi odluke u ime nas, niti će imenovati gradonačelnike u ime naših građana tako što će da raspisuje izbore i sa dva-tri odsto izlaznosi priznaje njihove rezultate. A mnogi u Sarajevu bi to voleli. U RS postoje dva veća naselja sa Bošnjacima, Kozarac i Janja, koja uživaju svu našu pažnju, prava i ljubav. Ipak, BiH iz devedesetih i danas nije ista. U Sarajevu nema Srba, svi gradovi su monoetnički u oba entiteta, uz izuzetke Drvara, Glamoča, Grahova i Petrovca u FBiH. Izmaštana multietnička priča je samo lažni građanski model za konačnu supremaciju Bošnjaka.

Bajden: Saudijska Arabija i Izrael daleko su od sporazuma o normalizaciji odnosa
Izrael i Saudijska Arabija su daleko od sporazuma o normalizaciji koji bi uključivao sporazum o odbrani i američki civilni nuklearni program, rekao je predsednik SAD Džozef Bajden u intervjuu za Si-En-En.
Američki zvaničnici su posredovali u pokušaju da postignu dogovor o normalizaciji odnosa između dve zemlje, podseća Rojters.
„Daleko smo odatle. Imamo o mnogo čemu da razgovaramo”, rekao je Bajden.
Izraelski ministar energetike Izrael Kac je prošlog meseca izrazio protivljenje ideji da Saudijska Arabija razvija civilni nuklearni program kao deo bilo kakvog uspostavljanja odnosa između dve zemlje posredstvom SAD.
Bajden je ukazao na odluku Saudijske Arabije, uoči njegove posete kraljevstvu prošlog leta, da otvori svoj vazdušni prostor za sve avio-prevoznike, otvarajući put za više preleta ka i iz Izraela, prenosi Tanjug.

Bajden otputovao na evropsku turneju, posetiće Britaniju, Litvaniju i Finsku
Predsednik SAD Džozef Bajden otputovao je danas na evropsku turneju tokom koje će posetiti Veliku Britaniju, Litvaniju i Finsku, javlja Rojters.
Bajden će večeras stići u London, a narednog dana će se sresti sa britanskim kraljem Čarlsom III, prvi put od kada je krunisan.
On će razgovarati i sa britanskim premijerom Rišijem Sunakom u Dauning stritu.
Sledeća poseta je samit NATO u Viljnusu, u Litvaniji.
Bajden će provesti dva dana u glavnom gradu Litvanije, koja je domaćin godišnjeg samita NATO.
On ćee učestvovati na sastancima sa liderima i održati govor na Univerzitetu u Viljnusu.
Konačna stanica je Helsinki, gde se očekuje da će Bajden u četvrtak proslaviti proširenje NATO sa Finskom kao najnovijom članicom alijanse.
Ova nordijska zemlja je u aprilu postala 31. članica NATO.
Bajdenov savetnik za nacionalnu bezbednost Džejk Saliven rekao je da će Bajdenovo putovanje „pokazati predsednikovo vođstvo na svetskoj sceni”, navodi AP, prenosi Tanjug.

MMF: Srbija u recesiji i u 2015, oporavak iduće godine
VAŠINGTON – Srbija će, prema proceni Međunarodnog monetarnog fonda (MMF), ove godine ostati u recesiji uz negativan privredni rast od 0,5 odsto, da bi se u 2016. oporavila i zabeležila pozitivan rast od 1,5 odsto.
MMF je, međutim, upozorio na problem visokog javnog duga i budžetskog deficita u Srbiji, zbog čega postoji potreba za fiskalnom konsolidacijom i ograničavanjem javne potrošnje, kao i za restrukturiranjem ključnih državnih preduzeća.
Privredni rast u zemljama Balkana, koje su prošle godine bile pogođene katastrofalnim poplavama, ubrzaće u 2015. i 2016, zahvaljujući obnovi u Bosni i Hercegovini (BiH) i Srbiji, kao i rastu zapošljavanja u ostalim zemljama regiona, navodi MMF.
Privrede zemalja takozvane „Evrope u usponu” će ove godine po svoj prilici umereno porasti, zahvaljujući nižim cenama nafte, ali će slaba inostrana tražnja ukočiti značajniji ekonomski napredak, prognozira MMF u okviru svoje prolećne Svetske ekonomske prognoze.
Privredni rast regiona će, kako se navodi, iznostiti 2,9 odsto u odnosu na prošlogodišnjih 2,8 odsto, dok se u 2016. očekuje ubrzanje rasta na solidnih 3,2 odsto, prenosi agencija Frans pres.
Kategorija „Evropa u usponu” obuhvata pet članica EU (Bugarsku, Hrvatsku, Mađarsku, Poljsku i Rumuniju”, kao i Srbiju i Tursku.
„Niže cene nafte i postepeni oporavak evrozone pružiće vetar u leđa privredi regiona i nadoknaditi negativne efekte privrednih problema u Rusiji”, navodi Fond, dodajući da je inostrana tražnja i dalje slaba, a visoka zaduženost kompanija još koči investicije.
Poljska će ove godine imati najsnažniji privredni rast od 3,5 odsto, pre svega zahvaljujući snažnoj domaćoj tražnji. Sledeća zemlja sa solidnim rastom bruto domaćeg proizvoda (BDP) je Turska, čiji će BDP u 2015. porasti 3,1 odsto u odnosu na 2,9 odsto iz 2014, zahvaljujući rastu domaće potrošnje u svetlu pada cena energenata, navodi MMF.
Mađarska će, sa druge strane, zabeležiti usporavanje privrednog rasta na 2,7 odsto u tekućoj i 2,3 odsto u idućoj godini, zbog slabljenja rasta investicija i ne preterano povoljne fiskalne politike. Mađarska i Poljska beleže deflaciju u svetlu niske inflacije u evrozoni.
Privredni rast Rumunije će ove godine iznositi 2,7 odsto, da bi iduće ubrzao na 2,9 odsto. Hrvatska bi u toku 2015. trebalo da izađe iz recesije uz rast BDP-a od 0,5 odsto ove i 1,0 odsto iduće godine.

Kinezi kupuju Pirej i Milan
Kinezima ne treba dvaput reći gde da zarade pare. Oni od pamtiveka veoma uspešno plivaju u morima trgovine, gde je novac jedino merilo vrednosti.
Peking ima ozbiljnu nameru da kupi grčku luku Pirej. Vlada premijera Aleksisa Ciprasa obećala je, kada je preuzela vlast u januaru, da će okončati bolne mere štednje i masovnu privatizaciju, uključujući i 67 odsto vlasništva luke Pirej.
Kineska grupa „Kosko” jedna je od pet ponuđača koji su se našli u užem izboru u okviru programa privatizacije koji je dogovorila prethodna grčka vlada.
U moru kineske trgovine danas je i italijanski fudbalski klub Milan, sedmostruki prvak Evrope. Italijanski mediji tvrde da vlasnik Milana Silvio Berluskoni namerava da proda klub kineskoj poslovnoj grupi, na čelu s biznismenom Đing Vansuom, prenose italijanski mediji.
Bivši italijanski premijer nedavno je izjavio da je „prodaja 75 odsto Milana Kinezima – gotova stvar”, navodi sportski list „Gazeta delo sport” i procenjuje da 75 odsto akcija Milana vredi između jedne i jedne i po milijarde evra.
Što se tiče ostalih zemalja Evrope, Kinezi tu više vole da ulažu i prodaju nego da kupuju. To je sigurnije i pouzdanije, tvrde. Evropska unija je najveći kineski trgovinski partner i Pekingu je potrebno da Evropljani zadrže kupovnu moć, kako bi imali gde da plasiraju svoju robu.
Kina je zainteresovana za stabilan evro i pouzdane evropske partnere. Peking je u evro investirao milijarde svojih ogromnih deviznih rezervi – Kinezi su kupili, između ostalog, državne obveznice Grčke i Španije i najavili spremnost za nove investicije.
Evropska unija postala je prvi trgovinski partner Kine, a Kina se već dugo nalazi na drugom mestu, posle SAD, u trgovinskoj razmeni sa EU (240 milijardi evra). Od 1975. godine, kada su odnosi uspostavljeni, trgovina je porasla za više od 80 puta.
Kineski suficit u trgovini s EU svake godine se uvećava, što zabrinjava Brisel. S druge strane, Peking predlaže da se evropski trgovinski deficit smanji ukoliko EU skine embargo na izvoz oružja u Kinu, čemu se SAD oštro protive.
Kina ima razumevanja i za položaj proizvođača tekstila u Evropi, čija roba ne može da konkuriše kineskoj, i ne želi da zbog jednog spornog pitanja podriva strateško partnerstvo s EU. Zato je nedavno obećala da će usporiti izvoz tekstila u Evropu.

Sedmostruki prvak Evrope u zagrljaju Kineza: slavlje fudbalera Milana (Foto: Rojters)
Već godinama Kina insistira na tome da je Evropa tretira kao tržišnu privredu. Nade su prvenstveno usmerene u Nemačku, koja zbog dobrih odnosa s Kinom može da utiče na odluke Brisela.
Nemačka vlada, takođe, rado ističe da su stabilna evrozona i jak evro u interesu Kineza – činjenica koju su bezbroj puta ponavljali i čelnici u Pekingu.
Prema podacima nemačke vlade, oko 800 kineskih kompanija već je aktivno u Nemačkoj. S druge strane, samo u kineskom gradu Čengduu ima više od sto nemačkih firmi, a u njemu radi i „Folksvagenova” fabrika, koja godišnje proizvede najmanje 450.000 vozila.
Nemački „Folksvagen” je najuspešniji proizvođač automobila u Kini. Ovaj gigant auto-industrije ima osam fabrika u Kini i dosad je na kineskom tržištu prodao 20 miliona vozila.
Nedavno je dogovoreno da Kina kupi 123 helikoptera kompanije „Erbas”, vredna više od 300 miliona evra, dok će „Lufthanza” osnovati zajedničku kompaniju s „Er Čajnom”, s ciljem da poveća broj kineskih putnika koji koriste usluge nemačke avio-kompanije.
Kao što je najavljeno na decembarskom samitu u Beogradu, Kina namerava da razvije infrastrukturu u istočnoj i centralnoj Evropi. Peking je potvrdio da će izdvojiti još tri milijarde dolara u novom investicionom fondu, uz postojeću kreditnu liniju od 10 milijardi dolara.
Tada su servirane i dobre vesti za srpske firme u stečaju – 24 kineske kompanije zainteresovane su za privatizaciju 12 srpskih preduzeća. Poseban pečat tadašnjoj poseti kineskog premijera Li Kećijanga Beogradu dali su donacija Srbiji od četiri i po miliona evra i sporazum o izgradnji pruge Beograd–Budimpešta.
U Srbiji su u toku kineske investicije na izgradnji mosta Zemun–Borča, ulaganja na deonici auto-puta na Koridoru 11, ulaganje u novu termoelektranu Kostolac B3.
Tokom 36 godina kineskih ekonomskih reformi, pređen je put od „prodato Kini”, preko „napravljeno u Kini”, do „dizajnirano u Kini”. Ono što kineski lideri danas žele jeste da sve više novih modela donjeg rublja ili avionskih krila bude i smišljeno u Kini. Prvenstveno uz pomoć Evropljana, tvrde Kinezi.

Socijalna pomoć ne smanjuje siromaštvo
Prema podacima Svetske banke, stopa siromaštva je tokom ove krize povećana sa 10 na 15 odsto, dok je prema podacima vladinog tima za socijalno uključivanje smanjenja siromaštva ta stopa 2008. godine bila 6,1 odsto, da bi 2013. godine dostigla 8,6 odsto. To su ljudi koji bukvalno sastavljaju kraj sa krajem i čija potrošnja ne prelazi od 1,5 do dva dolara dnevno.
Ovih dana Republički zavod za statistiku objavio je saopštenje po kome stopa rizika od siromaštva ili socijalne isključenosti iznosi 43,2 odsto. U čemu je razlika između ova dva podatka objašnjava Žarko Šunderić, menadžer tima za smanjenje siromaštva. Stopa apsolutnog siromaštva (koja je na kraju 2013. godine iznosila 8,6 odsto) izračunava se na osnovu prihoda i rashoda. U praksi može da se dogodi da nečiji rashodi prevazilaze prihode. Razlika može da se pokriva iz nekoliko izvora, to su siva ekonomija, doznake iz inostranstva ili sopstvene proizvodnje, jaja, mesa, mleka...
– U razvijenim zemljama se kao pokazatelj mnogo češće koristi stopa relativnog siromaštva. To je podatak do koga je, po metodologiji Evropske unije došao Republički zavod za statistiku, koja se računa samo na osnovu prihoda. Dakle, potrošnja nije uzeta u obzir. Za nas je ta stopa relativna, jer isključuje prihode od sive ekonomije koji nisu zanemarujući – kaže Šunderić.
Gordana Matković iz Centra za socijalnu politiku kaže da i na sajtu Evropske unije, kada je o relativnoj stopi siromaštva reč stoji napomena da ona nije ni pokazatelj bogatstva, ni siromaštva već rezultat dohotka.
– Nisu tačne priče da naša socijalna pomoć nije dobro targetirana, odnosno da novac ne dobijaju oni kojima je najpotrebniji. Naravno, uvek postoji način da se sistem unapredi, ali u poređenju sa drugim zemljama kod nas su greške mnogo ređe. Socijalna pomoć se zaista dodeljuje onima koji su gotovo bez ikakvog prihoda i bez ikakve imovine – kaže Matković.
U Ministarstvu rada kažu da je osnovica za isplatu socijalne pomoći u martu iznosila 7.789 dinara. Taj iznos se usklađuje svakog 1. aprila i 1. oktobra u toku kalendarske godine sa indeksom potrošačkih cena u prethodnih šest meseci, objašnjavaju u ovom ministarstvu.
S obzirom na to da inflacije u Srbiji cele prošle godine gotovo da nije bilo i da je trenutno ispod ciljanih 2,5 odsto, to znači da je osnovica za isplatu sada manja nego, na primer, prošle godine, uprkos tome što se stopa siromaštva, zbog primena mera fiskalne konsolidacije koje uključuju i smanjenje plata i penzija, povećala.
Ako tokom kriza oni koji imaju najmanje obično stradaju najviše pitanje je šta država može da učini da njih zaštiti. Prema rečima Gordane Matković iz Centra za socijalnu politiku, mere fiskalne konsolidacije pogađaju one koji imaju neke prihode. Pri tom, onima čija su lična primanja manja od 25.000 dinara plate i penzije nisu smanjivane. Korisnici novčane socijalne pomoći obično su gotovo bez ikakvih prihoda. Oni koji će ostati bez posla od države će dobiti otpremnine, podseća ona.
To je upravo ono što će dodatno povećati rizike od siromaštva. Po sporazumu sa MMF država se obavezala da će broj zaposlenih u javnom sektoru ove godine smanjiti za pet odsto. To je oko 25.000 ljudi. Jedan deo njih otići će u penziju, dok će ostatak biti otpušten. Kako je premijer Aleksandar Vučić istakao na Biznis forumu na Kopaoniku ciljano otpuštanje biće od 1,7 do 1,9 odsto. To je oko 10.000 ljudi. Tu nisu uračunati zaposleni u firmama u državnom vlasništvu koja će morati da nađu kupce do kraja ove godine, gde će jedan deo radnika takođe ostati bez posla.
Ekonomista Danilo Šuković ima konkretan predlog. To što je minus u budžetu za 27 milijardi manji od planiranog treba iskoristiti za dodelu novčane pomoći onima koji najmanje imaju.
– Sada svi govorimo o tome koliko su plate i penzije smanjene nominalno. A one se realno, dakle kroz inflaciju, smanjuju već godinama – upozorava Šuković.
Kad je Fiskalni savet prvi put u maju 2012. godine predložio smanjenje plata i penzija, dakle još za vreme vlade Mirka Cvetkovića, kao deo mera predložili su i osnivanje posebnog Fonda za najsiromašnije.
„Na nivou republike formirao bi se fond za jednokratnu pomoć, a lokalne zajednice bi se aktivnije uključile u socijalnu zaštitu” , napisali su članovi ove institucije. Ideja je na tome i ostala. Dakle, samo na papiru.

Ljajić: Igra i sukob sujeta unutar Haškog tribunala
BEOGRAD – Predsednik Nacionalnog saveta za saradnju sa Hašim tribunalom Rasim Ljajić izjavio je večeras da Vlada Srbije ne može da pomogne u rešavanju problema sa privremenim puštanjem na slobodu Vojislava Šešelja i zahtevom da on bude vraćen u Hag.
Ljajić je, u izjavi za televiziju N1, novonastalu situaciju okarakterisao kao „igru i sukob sujeta” unutar samog Haškog suda i dodao da je Srbija jedina koja se u svemu tome odgovorno ponašala.
Tužilaštvo je ranije danas uputilo Žalbenom veću Haškog tribunala hitan predlog za izvršenje odluke o ukidanju prevremenog oslobađanja Vojislava Šešelja. U predlogu koji je potpisao glavni tužilac Serž Bramerc, od Žalbenog veća se traži da naloži Pretresnom veću da opozove odluku o privremenom puštanju u roku od jednog dana od dana odluke o ovom predlogu.
„Od početka sam tvrdio da je ovo uslovno rečeno igra, sukob sujeta unutar suda, na relaciji tužilastvo- sud, odnosno ovo je sukob sudije Antonetija kao predsedavajućeg Pretresnog veća i i tužioca Serža Bramerca i taj sukob se nastavlja sa današnjim stavom”, rekao je Ljajić.
On je kazao da se ta „igra nastavlja” i da je jedina strana koja se u tome odgovorno ponašala Srbija.
„Jedina strana koja se odgovorno ponašala je Srbija, mi smo ispunjavali ono što jeste naša obaveza, da ni na koji način Vojislav Šešelj ne trpi posledice i prema Tribunalu smo ispunjavali ono što je bila naša dužnost”, rekao je Ljaljić.
Na pitanje šta se može učiniti po pitanju toga što Šešelj odbija da Tribunalu dostavi medicinske nalaze, on je kazao da Vlada Srbije ne može da ulazi u to i da je reč o odnosu tribunala i samog Šešelja.
Kako je kazao, Srbija može da posmatra i prati celu stiaciju, dok se od nje ne zatraži da nešto učini.
On je rekao da očekuje da se „ova igra nastavi” i da treba sačekati da se vidi šta će Pretresno veće da uradi.
Kako je kazao, ovakva situacija može da potraje i teško je predvideti dalje poteze.
Govoreći o privremenom puštanju na slobodu Gorana Hadžića, Ljajić je kazao da je ta odluka očekivana, s obzirom da je već tri puta ponošen takav zahtev.
„Postojali su potpuno opravdani razlozi za tako nešto, obzirom na težinu bolesti Hadzića, odluka je očekivana i na mestu je”, rekao je Ljajić.
Ljajić je kazao da će Hadzić biti pod strogim nadzorom i da će mu biti pružena medicinska nega.
„To je onaj postupak koji je važio manje više za sve ostale haške optuženike.Svako narušavanje pravila povlači obavezu Srbije da o tome obavesti tribunal”, poručio je Ljajić.
Na pitanje ima li novih detalja u vezi sa istragom i time ko je Hadžiću pomagao sedam godina u bekstvu, Ljajić je kazao da ne može ništa više da kaže u odnosu na ono što je saopštio ranije, da pravih rezultata istrage nema i da se još uvek ne zna ko je pomogao.
Upitan o Srebrenici, Lajić je kazao da to što je uhapšeno osam optuženih predstavlja veliki korak.
To je najbolji odgovor, jer nacionalna zakonodavstva i pravosudni organi imaju veliku ulogu u procesu pomirenja i suočavanju sa počinjenim zločinima, rekao je on.
Ljajić je kazao da u drugim zemljama „nismo imali tu vrstu suočavanja sa prošlošću i aktivnosti pravosudnih organa”.
On je rekao i da Vlada Srbije još uvek nije razmatrala ko će i da li će ići na obeležavanje 20 godina od zločina u Srebrenici.

Let Labuda Mehmedovića u gnezdo mafije
Robijao sam dve godine, mada mi je nad glavom visila kazna od čak deset godina zatvora, a da ni danas ne znam zašto. I premda to ponavljam već četiri decenije, nema ko da me čuje, a to peče kao so na živoj rani: te dve godine provedene iza rešetaka prate me kao prokletstvo i o njih se još saplićem na svakom koraku.
Ovako svoj život opisuje Labud Mehmedović, Beograđanin koji je 1971. godine uhapšen zato što je poznavao aktere „pljačke stoleća”, kako je tada nazivana velika pljačka Narodnog pozorišta u Beogradu. Najpre je bio optužen kao saučesnik, ali je, zahvaljujući advokatu Tomi Fili, optužnica promenjena, pa je osuđen za prikrivanje izvršilaca krivičnog dela.
Labud, međutim, nije kriv ni za prikrivanje. To će, uveren je, dokazati na novom suđenju, koje uskoro treba da počne u Beogradu, četiri i po decenije kasnije. Jedan od ključnih svedoka koji je teretio Labuda, tadašnji dekorater u Narodnom pozorištu Ljuba Nikolić, saučesnik u pljački, promenio je iskaz. Izjavio je, napisao i potpisao da Labud nije znao za pljačku, nije u njoj učestvovao, niti je znao odakle potiče novac koji je samo jedne noći „prenoćio” u fotelji u njegovom stanu, u sobi koju je izdavao misterioznom Zigiju (Zigmundu Mizgijelu), Poljaku koji je ojadio mnoge banke u nekadašnjoj Jugoslaviji, a posle odležao 20 godina zatvora u Beču.
– Iako znam da se pravda isteruje pred sudom, dopala mi se ideja da se sve što se događalo smesti među korice knjige. Nisam nadareni pisac, ali nisam hteo da o tome piše neko drugi, jer to je moje iskustvo, moja su osećanja, i sumnjam da bi iko umeo bolje da ih oslika nego ja sam – kaže Mehmedović.
Ipak, za pomoć u oblikovanju rukopisa obratio se školskom drugu Milošu Laziću, novinaru „Ilustrovane Politike”. Štamparija „Grafoprint” odbila je da naplati štampanje kad je čula Labudovu životnu ispovest, a mala promocija tek objavljene knjige „Moj let u gnezdo mafije” održana je u jednom od kafića u blizini zgrade „Politike” u prisustvu najbližih prijatelja, rođaka i novinara.
– Sam život se postarao za zaplet i dramatiku ove priče. Knjigu posvećujem svojoj prerano preminuloj ćerki, koja mi je verovala iako nisam stigao da joj ovu priču ispričam do kraja – kaže Mehmedović.
Kako je odrastao na Dorćolu šezdesetih godina, kako je tada izgledao Beograd, kako se preselio u naselje Braća Jerković i kako je zbog siromaštva bio primoran da izdaje sobu u nevelikom stanu, sve to Labud detaljno opisuje u knjizi, istinitom romanu o velikoj nepravdi, o tome kako jedna sudska presuda, jedno takozvano slobodno sudijsko uverenje može da promeni nečiji ceo život.
Daleke 1970. godine misteriozni Poljak Zigi iznajmio je sobu u Labudovom stanu. Ubrzo su dnevne novine bile pune naslova o pljačkama banaka u Beogradu, Požarevcu, Zagrebu... Labud nije ni pomislio da njegov stanar ima veze s tim. „Pljačka stoleća”, kada je iz blagajne Narodnog pozorišta, na Trgu Republike u Beogradu, odneto 105 miliona dinara, odigrala se u januaru 1971. godine. Bilo je Labudu sumnjivo što se Zigi razmeće novcem, ali nije ni slutio šta se dešava. Labud je vozio „fiću”, a Zigi najnovijeg „mercedesa”. Na pitanje šta je moglo tada da se kupi za 105 miliona dinara, odgovara da je moglo da se kupi oko 120 „fića”.
Priča ima mnogo detalja i likova. Tri meseca posle pljačke, Labuda je uhapsio specijalni policijski odred, maskiran u molerske uniforme.
– Mislio sam da neko hoće da mi provali u stan, pa sam zvao policiju, a cela zgrada bila je opkoljena policijom. Kada su me odveli u pritvor, mislio sam da će da me ubiju. Četiri i po meseca sam bio u samici, a tek posle dva meseca pustili su me u šetnju i prvi put su mi u posetu došle majka i supruga. Očekivao sam da dobijem od njih neki paket, a majka, prvoborac i ratni vojni invalid, rekla je: „Sram te bilo! Bitango jedna! Zar sam te ja tako vaspitala?! Dok ne kažeš gde su pare od pljačke, nema paketa!” Očekivao sam i paket od supruge, a ona kaže: „Predala sam papire za razvod” – priča Labud Mehmedović.
Glavni akteri pljačke odležali su po 20 godina zatvora, ali u Beču, jer im je tamo bilo suđeno i za teža krivična dela. Labud je izašao na slobodu posle godinu i po u Centralnom zatvoru i pola godine u Požarevcu. Ponovo se oženio, dobio još jedno dete, pokušavao da živi normalno, ali je njegov život obeležilo i nekoliko porodičnih tragedija.
– Prošle su godine, uveliko se zaboravilo na taj događaj. Pregazilo ga je vreme i skrajnule mnoge veće pljačke. Ali, pamti ko mora, a naročito neko ko zna da je robijao bez krivice, na pravdi boga. Ja se nikad nisam pomirio sa državom koja me je osudila i nevinog poslala na robijanje – kaže Mehmedović.
Novo suđenje trebalo bi da počne za mesec dana. Zastupaće ga advokat Aleksandar Đurić, koji za Labuda kaže da je – borac sa osmehom.

Turčin u donjem vešu krio 37.000 evra
Carinici su tokom uskršnjih praznika otkrili više deviznih prekršaja čija je ukupna vrednost 70.000 evra, saopštila je Uprava carina. Devize su svakodnevno pronalazili carinici na graničnom prelazu Preševo, pa su tako za četiri dana otkrili čak četiri takva slučaja. 
Na prelazu Gradina se 12. aprila 2015. godine, malo iza podneva, pojavio automobil marke „BMV”, nemačkih registarskih oznaka kojim su putovala dvojica turskih državljana iz Nemačke u Tursku.
– Iako su  rekli da osim ličnih stvari nemaju ništa što bi trebalo da prijave za kontrolu, carinici su ipak odlučili da izvrše lični pretres. Tom prilikom su u džepovima svakog od njih pronašli po 10.000 evra, dok su u donjem vešu suvozača otkrili još 37.000 evra. Dozvoljeni iznos od po 10.000 evra im je vraćen, a suma od 37.000 evra je privremeno zadržana – navodi se u saopštenju Uprave carina.
Prvi u nizu deviznih prekršaja na prelazu Preševo otkriven je 10. aprila kod državljanina Nemačke koji je „fordom” putovao u Tursku. On je 16.000 evra stavio u torbicu koju je sakrio iza zadnjeg sedišta. Dozvoljeni iznos od 10.000 evra mu je vraćen, dok je preostalih 6.000 evra privremeno zadržano do okončanja prekšajnog postupka.
Dan kasnije, 11. aprila u razmaku od nekoliko sati otkrivena su dva prekršaja, a u oba slučaja radilo se o dražavljanima Makedonije. U prvom slučaju pola sata iza ponoći, pojavio  se „mercedes” kojim je putovao bračni par. Oboje su kod sebe imali novca, s tim da je kod supruge pronađeno 10.000 evra,  što je dozvoljeni iznos, dok je muškarac u zadnjem džepu pantalona imao  27.000 evra. Njemu je vraćen dozvoljeni iznos od 10.000 evra, dok je preostalih 17.000 evra privremeno zadržano.

Švajcarski franci privremeno oduzeti uoči praznika (Foto Uprava carina)
Istog dana, oko pet sati ujutro, na prelaz je u „renou megan” stiglo dvoje državljana Makedonije koji su takođe pokušali nelagalno da iznesu novac iz Srbije. Carinici tokom ličnog pretresa putnika, u džepu pantalona jednog od njih, pronašli neprijavljene devize i to 25.500 evra i 6.500 švajcarskih franaka. Obojici putnika vraćen je dozvoljeni iznos od po 10.000 evra, dok je preostalih 5.500 evra i 6.500 švajcarskih franaka privremeno zadržano do okončanja prekšajnog postupka.
Sličan slučaj dogodio se i 13. aprila na istom graničnom prelazu, kada je jedan turski državljanin pokušao da iznese nedozvoljenu sumu novca u unutrašnjem džepu jakne. Carinici su kod njega pronašli 18.800 evra, pa su mu vratili dozvoljeni iznos od 10.000 evra, dok su ostatak od 8.800 evra privremeno zadržali.
Uoči praznika Uprava carina saopštila je da je unos novca u Srbiju slobodan, ali da su putnici dužni da na ulazu u zemlju prijave svaku sumu iznad 10.000 evra. jer tako nalaže Zakon o sprečavanju pranja novca i finansiranju terorizma.

Tužilaštvo traži hitan povratak Šešelja u Hag
HAG - Tužilaštvo je danas uputilo Žalbenom veću Haškog tribunala hitan predlog za izvršenje odluke o ukidanju prevremenog oslobađanja Vojislava Šešelja, saopšteno je iz Tribunala. Tužilaštvo je u Predlogu, koji je potpisao glavni tužilac Serž Bramerc, zatražilo od Žalbenog veća da naloži Pretresnom veću da opozove odluku o privremenom puštanju u roku od jednog dana od dana odluke o ovom predlogu.
Podsećajući da je 30. marta Žalbeno naložilo Pretresnom veću da „odmah” izda nalog za opozivanje privremenog oslobađanja i naloži mu da se vrati u pritvorsku jedinicu, Tužilaštvo navodi da dve sedmice posle toga Pretresno veće nije sprovelo odluku Žalbenog veća.
Odluka Žalbenog veća bila je nedvosmislena, navodi Tužilaštvo, dodajući da Pretresnom veću nije ostavljeno pravo da odlučuje da li će opozvati privremeno oslobađanje ili period vremena u kom će to učiniti.
Međutim, kako se ističe, Pretresno veće još nije sprovelo odluku i umesto toga, čekalo je deset dana pre nego što je bilo šta preduzelo i potom samo naložilo Sekretarijatu da mu pribavi medicinske informacije o Šešeljevom zdravlju.
Tužilaštvo ocenjuje da je to „neopravdano odlaganje nedvosmislenog naloga Žalbenog veća” i dodaje da je Šešeljevo zdravstveno stanje „irelevantno za sprovođenje te odluke” i „ne može sprečiti sprovođenje odluke”, jer njegovo zdravlje ne bi trebalo da trpi „nikakvu štetu od njegovog povratka u Hag”.
-----------------------------------------------
Bojić: U Hagu ću svedočiti o zdravlju Šešelja
BEOGRAD - Doktor Milovan Bojić izrazio je, pišu današnje „Novosti”, spremnost da ode u Hag i pod zakletvom svedoči o zdravstvenom stanju svog pacijenta Vojislava Šešelja, koji ne dozvoljava da nova medicinska dokumentacija bude prosleđena Tribunalu. Bojić je rekao da u Holandiju neće odneti ni jedan papir iz medicinske dokumentacije o bolesti lidera radikala, jer za to nema njegovu dozvolu, ali će otići da odgovara na sva pitanja suda. 
Ne treba mi Šešeljeva dozvola da idem u Hag. On se pita samo o davanju dokumentacije, a ja mogu da idem i da svedočim, rekao je Bojić, koji je šef Šešeljevog lekarskog tima.

Od srpskih sudija na KiM tražiće da prihvate kosovsko državljanstvo
Položaj sudija na Kosovu i Metohiji izuzetno je težak. Našli smo se u situaciji da se očekuje da se sudije Republike Srbije prijave za rad u kosovskim sudovima koji su van sudskog sistema Srbije po konkursu institucija Kosova, koje mi ne priznajemo kao samostalnu državu. Ako ostavimo po strani očiglednu neustavnost gašenja sudske vlasti na Kosovu i Metohiji, integracija naših sudija u organe koji su van pravnog poretka Srbije povlači za sobom niz ozbiljnih pitanja. Dragana Boljević, predsednik Društva sudija Srbije i sudija Apelacionog suda u Beogradu, u intervjuu za „Politiku” otvara ovo i govori o drugim pitanjima u vezi s funkcionisanjem pravosudnog sistema u Srbiji.
Kako rešiti problem sudija na Kosovu?
Osnovno pitanje je da li će te sudije moći da rade u sudovima u Srbiji. Ako je to njihova slobodna želja, nema problema da prihvate penziju, pa i da se jave na taj konkurs, ali šta ćemo s onima koji to ne žele? Oni moraju ostati sudije Srbije. Ostali treba da znaju da će se od sudija koji se prijave za rad u kosovskim sudovima naknadno tražiti da prihvate kosovsko i odreknu se srpskog državljanstva jer niko ne želi da mu sudija bude strani državljanin. Tamo ne važi princip nepremestivosti sudije kao jedne od garancija nezavisnosti u njegovom radu. Doći će do toga da sudija danas sudi u Mitrovici, a da za pet meseci ili godinu dana bude premešten u Peć ili Đakovicu gde će, realno, njegova bezbednost biti ugrožena ako ne sudi po volji kriminalnih grupa, a ako odbije premeštaj, rizikuje da bude razrešen. Takođe, penzioni sistem tzv. Kosova je nerazvijen pa su tamo penzije između 70 i 90 evra.
Koji je najveći probleme u vezi s funkcionisanjem pravosudnog sistema u Srbiji?
Na Skupštini Društva sudija koja je održana 4. aprila, usvojili smo okvirni plan aktivnosti, koji je u stvari vezan za probleme s kojima se pravosuđe suočava. Na primer, nejednaka opterećenost sudija. Taj problem je planuo 2010. godine, kada je izmenjena nadležnost dotadašnjih okružnih sudova a broj opštinskih sudova sa 138 smanjen na 34 osnovna. Ta nova mreža sudova okrenula je pravosuđe naopačke. Novi zakon o sudskoj mreži, koji je stupio na snagu 1. januara 2014. godine, uveo je još 32 osnovna suda, ali je i on donet bez prethodne detaljne analize. Neravnomerna opterećenost njime je donekle ublažena ali i sada imate razliku u broju krivičnih predmeta po sudiji – oko 400 u Prokuplju, Obrenovcu i čak više od 500 u Ivanjici, s jedne strane, i oko 100 ili i manje u četrdesetak drugih osnovnih sudova. Parničnih predmeta ima više od 500 po sudiji u Prvom i Trećem beogradskom sudu i oko 100 ili i manje u više od 20 osnovnih sudova. U višim sudovima ima sudija s više od 700, pa i 1.200 parničnih predmeta po žalbi, kao u Novom Sadu i Beogradu, a u preostalih 25 viših sudova skoro svi imaju manje od 100 predmeta po sudiji; pa i manje od 20 po sudiji u čak 15 takvih sudova. Posebno je teška situacija u prvostepenom građanskom odeljenju Višeg suda u Beogradu, i to mora da bude predmet posebne analize koja je do sada, koliko znamo, izostala. Zbog toga dolazimo u situaciju da se građanima Bora, Prokuplja ili Pirota predmet reši za mesec dana, a Beograđanima i Novosađanima za nekoliko godina, a to znači da građani nemaju jednak pristup pravdi.
Neravnomerna opterećenost sudija sigurno nije jedini problem?
Naravno da nije. Društvo sudija je spremno, koliko je to moguće, da učestvuje i u rešavanju ostalih problema. Važno pitanje je nedovoljan kvalitet. Već desetak godina nedostaje kontinuirana obuka sudija u većini oblasti. Sudija koji nije stručan, ili nije siguran u svoje znanje, ne može da bude nezavisan, podložan je uticaju. I nepotrebno duže sudi. Trenutno se od sudija traži da reše što više predmeta i što brže. Sudije to i rade, često zanemarujući kvalitet svog rada. Ta prevelika brzina veoma šteti građanima.
Jesu li utihnuli pritisci na sudije?
Uočili smo tri vrste pritisaka: oni koji dolaze od političke vlasti, oni koji idu od sudije na sudiju i pritisak medija. Drago nam je da se unutrašnji pritisci, posle reakcije Društva sudija, zaštitnika građana i Evropske komisije, ne šire. Svaki predsednik suda treba da ima u vidu da je sudija i da će se, kada mu istekne mandat, vratiti među kolege. A, što se tiče pritisaka medija, mogu da kažem da oni i pravosuđe boluju od iste bolesti – nedostatka nezavisnosti.
Nedavno ste učestvovali na kongresu u Italiji čija je tema bila „Evropa kao promotor prava?”. Na šta ste ukazali stranim kolegama?
Zanimljivo mi je bilo da su svi govornici zadržali taj znak pitanja usvojim izlaganjima zbog problema funkcionisanja Evrope kao političke organizacije, netransparentnosti i nedostatka demokratičnosti. Ja sam na primeru reizbora govorila o dvoznačnom uticaju Evrope na vladavinu prava u Srbiji. Evropske institucije insistirale su na vladavini prava kad se to podudaralo s njihovom agendom, kada je trebalo ostvariti određene ustupke, na primer u vezi s izručenjem haških optuženika ili pregovorima o Kosovu. Kada su naše vlasti radile po njihovoj volji, zauzvrat su mogli nesmetano da krše sve principe i da im to ne bude zamereno. S druge strane, Evropa nas nikad nije razočarala kada je reč o mišljenjima evropskih stručnjaka, sudijskih i tužilačkih institucija i udruženja s kojima „govorimo isti jezik”.

Po­bed­nič­ki ras­ko­rak
Ame­rič­ki am­ba­sa­dor Kir­bi ima vr­lo za­ni­mljiv stav pre­ma Sr­bi­ma. Na svoj na­čin, uz ne­što ezo­pov­skog ogra­đi­va­nja, de­fi­ni­sao nas je kao ši­zo­fren na­rod, na emo­tiv­noj i ra­ci­o­nal­noj gra­ni­ci iz­me­đu Is­to­ka i Za­pa­da. Ve­ro­vat­no bez do­bre ge­o­po­li­tič­ke ori­jen­ta­ci­je i bez mo­ći da se opre­de­li­mo. 
Upr­kos po­u­zda­nim sa­zna­nji­ma da na­ve­de­no od­re­đe­nje ne mo­že bi­ti ko­lek­tiv­no svoj­stvo, mo­gu­će je da nas je go­spo­din Kir­bi do­ne­kle pro­bu­dio iz le­tar­gič­nog dre­me­ža. U stva­ri, gde smo to mi? Na­ša po­zi­ci­ja je za­ni­mlji­va, ri­zič­na, far­sič­na i dra­ma­tič­na i uglav­nom pro­iz­la­zi iz ne­do­stat­ka mo­ći da je spo­zna­mo. 
Na­rav­no, i Is­tok i Za­pad, i jed­no i dru­go, ili ni jed­no ni dru­go, i sve dru­ge ne­do­u­mi­ce – pro­iz­la­ze iz na­šeg unu­tra­šnjeg po­li­tič­kog ustroj­stva. Re­klo bi se, iz vred­no­snog si­ste­ma ko­ji je na­kri­vo skle­pan na ap­strakt­nim ide­ja­ma i op­se­na­ma, na pro­jek­ci­ja­ma ko­je ni­su ostva­ri­ve ili su ma­glo­vi­te. Da­kle, na si­ste­mu ko­ji je ve­ćin­ski mo­ćan, a ne zna šta bi sa tom sna­gom, osim da ču­va no­vi kult vo­đe iza ko­ga se za­kla­nja­ju par­tij­ski me­di­o­kri­te­ti. I iz to­ga pro­iz­la­zi vr­lo ne­pri­jat­na ste­ril­nost. Na­ša po­li­tič­ka kre­ta­nja su ome­đe­na in­te­re­si­ma i emo­ci­ja­ma, ali ak­tu­el­na po­li­tič­ka eli­ta (ako se to mo­že ta­ko na­zva­ti) ni­je u sta­nju da ih si­tu­i­ra ka­ko va­lja i ta vr­sta ori­jen­ta­ci­o­ne zbr­ke tra­je do­sta du­go. 
Za­ni­mlji­vo, ali po­sle ni­za po­li­tič­kih ga­fo­va, a omak­ne mu se još po­ne­ki, To­mi­slav Ni­ko­lić je po­vu­kao ne­ko­li­ko zna­čaj­nih po­li­tič­kih po­te­za. Kao ustav­ni ko­man­dant voj­ske, mir­no i od­me­re­no je za­tra­žio is­tra­gu i od­go­vor­nost. Ni­je sti­gao da se do kra­ja ba­vi tom te­škom tra­ge­di­jom jer su ga oda­tle is­ti­snu­li ne­na­dle­žni i on je uglav­nom ću­tao. Na­rav­no, još je la­men­ti­rao nad sud­bi­nom Sr­bi­je i svo­jom, po­vo­dom biv­šeg ku­ma Še­še­lja, pret­po­sta­vlja­ju­ći bož­je za­ko­ne ovo­ze­malj­skim, jer mu ovi dru­gi na­ru­ša­va­ju bla­že­ni baj­če­tin­ski mir. Do­neo je jed­nu do­bru od­lu­ku: da od­red srp­ske voj­ske ide u Mo­skvu na pa­ra­du po­bed­ni­ka. Ni­je se oba­zi­rao na ne­pri­jat­ne i ne­pri­stoj­ne pri­di­ke ni­žih či­nov­ni­ka sa Za­pa­da. To­ma će de­ve­tog ma­ja bi­ti na tri­bi­ni is­pred Kre­mlja, a naš od­red će de­fi­lo­va­ti u čast po­be­de nad fa­ši­zmom, za­jed­no sa oni­ma ko­ji su mu slo­mi­li kič­mu. To je isto­ri­ja i ona ne sme da se po­no­vi, ali ni po­na­vlja­nje ni­je is­klju­če­no, na još go­ri na­čin.
Na­rav­no da Ni­ko­li­će­vo pred­sed­ni­ko­va­nje ne za­slu­žu­je ode i epo­ve, ali ono što va­lja ne mo­ra se pre­ću­ta­ti. Da li će Sr­bi­ja zbog to­ga ima­ti šte­te? Sve za­vi­si od tač­ke gle­di­šta. Ne­ke sva­ka­ko ho­će, ali i vaj­de bar zbog jed­ne do­bre do­ze sa­mo­po­što­va­nja. Ma ko­li­ko „evrop­ski put” bio bes­ko­nač­no da­lek, a mo­žda i ne­do­sti­žan, ne sme se od­u­sta­ti, bar zbog pu­to­va­nja sa­mog. Kad stig­ne­mo ta­mo, Evrop­ske uni­je mo­žda vi­še ne­će ni bi­ti, ali za Sr­bi­ju je pre­vas­hod­no va­žan mo­del iz­be­ga­va­nja izo­la­ci­je. 
Na Za­pa­du, Ni­ko­lić ima re­pu­ta­ci­ju oko­re­log ru­so­fi­la i ta­mo se mi­sli ka­ko je to neo­t­klo­nji­vo. Ma­da je srp­ski pred­sed­nik vi­še pu­ta „sa po­la usta” obra­zla­gao i ne­mi­nov­nost kon­ti­nen­tal­nih in­te­gra­ci­ja. Vu­či­će­va ori­jen­ta­ci­ja je, bar na pr­vi po­gled ne­pri­ko­sno­ve­na. Za­pad je po­zdra­vio i po­dr­žao nje­gov od­luč­ni ko­per­ni­kan­ski obrt i ras­kid sa vred­no­snim okvi­rom ko­ji ga je dr­žao u ra­di­kal­skoj dog­mi de­ve­de­se­tih. Ali, slu­čaj „Še­šelj” je do­veo do neo­če­ki­va­nih šu­mo­va na re­la­ci­ji Bri­sel–Va­šing­ton–Vu­čić. Pa­ko­va­nje po­li­tič­ki is­tro­še­nog voj­vo­de i sla­nje u Be­o­grad ima­lo je pre sve­ga estrad­ne po­sle­di­ce. Da ni­je bi­lo Za­gre­ba i Vu­li­na. Ovaj po­to­nji je ob­ja­snio da je u pi­ta­nju po­tez ko­ji ima za cilj da ru­ši Vu­či­ća. Še­šelj je, na­rav­no, ra­dio sa­mo ono što je uvek ra­dio, ali je us­peo da do­dat­no po­kva­ri i ona­ko ne pre­te­ra­no sr­dač­ne od­no­se sa Za­gre­bom. I on­da je do­šao na­log da se Še­šelj vra­ti u Hag, što je Vu­lin po­no­vo pro­gla­sio na­pa­dom na Vu­či­ća.
Pre­mi­jer se se­tio da je to mo­žda tač­no i da je Vu­lin pr­vi uka­zao na to, što je do­kaz da je on (Vu­lin) pa­met­ni­ji od pr­vog mi­ni­stra. Na ovu po­hva­lu Vu­lin ni­je re­a­go­vao, ni­je od­bio po­hva­le, a i za­što bi?
Ta­ko je stvo­re­na no­va ša­re­na ma­pa na­ših vi­tal­nih in­te­re­sa u po­li­ti­ci: To­ma ne vo­li Za­pad, Za­pad je pre­stao da se di­vi Vu­či­ću. Na­pro­tiv, „ne­ko” ga stal­no ru­ši, na­rav­no uz Mi­ško­vi­ća i me­di­je, ko­ji su pod kon­tro­lom mo­ći iz­van ove dr­ža­ve. Ipak, Kir­bi ga je po­zvao da po­se­ti Va­šing­ton i ta­ko po­ten­ci­ra di­ho­to­mi­ju sa Ru­si­jom.
Oda­kle, ipak, Kir­bi­je­va te­za o ko­lek­tiv­noj ši­zo­fre­ni­ji? Ko je u ovoj dr­ža­vi de­le­gat ras­ce­plje­ne po­li­ti­ke, da­kle ko je dok­tor Dže­kil, a ko mi­ster Hajd? 
Odav­de, iz­nu­tra, ne mo­že se vi­de­ti ko­lek­tiv­na di­le­ma iz­me­đu Evro­pe i Ru­si­je, na pri­mer. Či­ni se da je lju­di­ma uglav­nom sve­jed­no i da u Sr­bi­ji te­ško si­ro­ma­štvo i isto ta­kva le­tar­gi­ja idu za­jed­no. Baš nas bri­ga i za jed­ne i za dru­ge. Na­pro­sto, ne ose­ća­mo ono što pre­mi­jer tvr­di: da nam je bo­lje. Ni­je bez zna­ča­ja, ali Na­rod­noj ban­ci je baš kre­nu­lo. Eto na­ma ra­do­sti! Ta­mo su trud­be­nič­ke pla­te kod gu­ver­ner­ke Jor­go­van­ke u pro­se­ku po­ve­ća­ne za pre­ko 50.000 di­na­ra. Ta­kva vest mo­ra da uspo­ko­ji ši­zo­fre­nog lum­pen­pro­le­te­ra Sr­bi­na ko­ji je pred vi­še­go­di­šnjom di­le­mom: da li na pi­jac ili pred na­rod­nu kuj­nu!

Sedamdeset godina od proboja Sremskog fronta
Na dan 12. aprila 1945. godine, od koga je upravo proteklo sedam decenija, Jugoslovenska armija (JA),posle šestomesečnih borbi, probila je Sremski front i svim svojim snagama prešla u sveopštu završnu ofanzivu za slamanje fašističke okupacione sile i oslobođenje Jugoslavije.
Do 15. maja, tokom 33 dana, JA je vodila niz ofanzivno-napadnih operacija (Ličko-primorsku; Sremsko-slavonsku; Karlovačku; Riječko-tršćansku; Ljubljansku; Zagrebačku; Mariborsko-podravsku; itd.), da bi u konačnici oslobodilačkog i revolucionarnog rata pokorila i zarobila glavne okupaciono-kvislinške grupacije u Sloveniji – više od 300.000 vojnika, na čelu s komandantom, generalom Aleksandrom Lerom.
Povodom 70-godišnjice proboja Sremskog fronta, koji i danas izaziva ne samo političke nego i istoriografske kontroverze, objavljujemo tekstove Milutina Morače, učesnika borbi, i Milovana Đilasa, jednog od vođa jugoslovenskog revolucionarnog i oslobodilačkog rata, koji je u vreme proboja Sremskog fronta boravio u zvaničnoj poseti SSSR-u.
Sl. K.
----------------------------------------------------
Svest i zanos oslobodilač­ke vojske
 Mi­lovan Đi­las*
De­legacija ju­goslo­ven­ske vla­de je još bila u Mo­skvi kad je naša vojska, 12. aprila 1945. – možda smo se baš tog dana uve­če mi komunisti iz delegacije gosti­li u Stalji­novoj vili – pro­bila Srem­ski front. Front su bra­nili pre­težno Nemci. Nemci su ga i utvrđi­vali, u toku pet meseci, sa svo­jim ne baš oskud­nim iskustvom ratovanja u rav­nicama. I pro­bijan je taj front zna­njem i sredstvima koji su bili, bez­malo, na nivou armija velikih sila... Ja sam u febru­a­ru – radi pro­pagandnog rada u vojsci – obi­šao štab Pr­ve armije, koja je držala Srem­ski front. Blat­nja­vi dru­movi i oretka, nedaleka tut­nja­va. Na­pregnut rad šta­ba, uz sva­kidašnje depeše i usmene izja­ve nižih sta­rešina. Moj je uti­sak bio, a ste­kao sam ga iz raz­govora s koman­dan­tom Dapčevićem i čla­novima šta­ba, da bez sovjetskih instruk­tora i sovjetskog oružja mi ne bismo ni zna­li ni mogli da pro­bije­mo front. Ali je istina i da su naše sta­rešine brzo uči­le i usa­vršavale svo­je ina­če bogato rat­no iskustvo.

Pomoć ranjenom zarobljenom Nemcu
Plan pro­boja su izradili štab fronta i Ge­neral­štab, dakako s Ti­tovom sagla­sno­šću. Ali, nared­bu za pro­boj je pot­pisao Ranković, kao naju­gledniji član Vr­hov­nog šta­ba, budući da se Ti­to nalazio u Mo­skvi na čelu vojne delegacije.
U pro­boju Srem­skog fronta uče­stvovale su je­dinice svih ju­goslo­ven­skih naroda, sem slo­venač­kih, koje nisu ni mogle – iz geo­grafskih i dru­gih raz­loga. Ali najveće krvopro­liće su pri­mili Sr­bi iz Sr­bije – nji­ma su najvećma popunja­vane sta­re, od njih su najvećma sazda­vane nove je­dinice. To je bila najveća i najkrvavija bit­ka koju je vodila naša vojska: Sr­bija je, kao u pro­šlo­sti, otkri­vala i potvr­đi­vala svo­ju nepokor­nost i državotvornost šte­drim odricanji­ma i nepoštednim pogibija­ma. Čuo sam od Sa­va Dr­lje­vića da je do Vinkovaca i Bo­rova sela bilo oko 12.000 poginulih: nemač­ke je­dinice, mada nekom­pletne i manje uve­rene nego nekad, uspešno su odo­levale našoj nedovoljno iskusnoj vojsci, čak se i Pa­veliće­vo domobranstvo poboljšalo posle uli­vanja u njih, kra­jem 1944, ustaških for­macija kao je­zgra.
I baš ta bit­ka, taj pro­boj najčešće su osporavani. I to ne samo od pro­tiv­nika, među koji­ma ima i takvih koji dokazuju, iz svo­je sumanute mržnje, da je sav taj nedogledni pokolj smi­šljen radi istre­blji­vanja ,,srp­ske omladine”, odnosno ,,uni­šte­nja ,,hrvat­ske države”. Do­bro­namer­na osporavanja, koja sam čuo i od uče­sni­ka, svo­de se na ovo: sve je to bilo suvišno, budući da su Nemci već bili u slo­mu, a držav­na vlast učvršće­na u Be­o­gra­du.
I takvo gle­danje mi izgle­da površnim, mada mu ne osporavam racio­nal­nost. Rat, a pogotovo revolucio­nar­ni rat, uvek vode sna­ge određe­nih težnji, ide­ja, cilje­va. Svaki rat, pa i sva­ku bit­ku, vode kon­kretne, takve i takve politič­ke sna­ge, u spletu spoljnih i unu­tar­njih okolnosti, radi određe­nog zadat­ka. Najgla­sovitija Klau­zeviceva postavka je­ste: rat je nasta­vak politike dru­gim sredstvima, tj. oružjem... Ako Srem­ski front ne bi vodili komunisti, koji su pro­tiv sebe ima­li ne samo Nemce, nego i unu­tar­nje pro­tiv­nike zašti­će­ne Nemcima a sprem­ne da se sa slo­mom Ne­mač­ke sta­ve pod pokro­viteljstvo zapad­nih velesila, nepover­lji­vih i nepri­ja­teljskih pre­ma komunizmu... O, da! Ta­da bi se moglo, tada bi bilo pamet­no pri­čekati s pro­bojem...
U toku pro­leća 1945. u Be­o­grad su pri­sti­zali izvešta­ji o pri­pre­mama unu­tar Pa­veliće­vog režima, povezanim s vođstvom ili delom vođstva Hr­vat­ske seljačke stran­ke da se u tre­nut­ku kapitulacije Ne­mač­ke pro­gla­si nezavisna Hr­vat­ska, koja bi se sta­vila pod pokro­viteljstvo zapad­nih sila. Ta oba­vešte­nja su se i potvr­dila, makar nepot­puno, otkri­vanjem zavere ministra Lorkovića za svr­gavanje Pa­velića. I Dražine sna­ge, mada već opa­le i demoralisane, bile su se povukle u sever­nu Bo­snu, pod okrilje Ne­maca – Đu­rišiće­ve i Đu­ji­će­ve su se pro­bija­le ka zapad­nim savezni­cima, a one pod neposrednom Dražinom koman­dom su se spremale za pro­dor u Sr­biju.
Na­rasta­le su i pri­tiska­le emo­tiv­ne i moral­ne pobude za pro­boj Srem­skog fronta. Neodolji­ve i neo­t­klo­nji­ve, te pobude su posta­le svest i nužnost. Po­gotovo posle ja­nua­ra 1945. godine, kada su Nemci posti­gli uspehe, malobrojnim sna­gama, pro­tovu tri naše armije: u Sremu pro­dor, makar pli­tak i kratkotra­jan, kroz Pr­vu armiju, u sever­noj Bo­sni odbra­na Bi­je­lji­ne od Druge armije, a na Dravi pro­terivanje Treće armije na levu oba­lu, u Ma­đarsku. To je tišta­lo i bor­ce, a nek­moli sta­rešine: par­tizan­ska sla­va je naglo tam­nela – u susre­tu sa iskusnom i snabdevenom Cr­venom armijom, u frontal­nim rav­ničar­skim okr­šaji­ma... Ne zaboravljam oja­đe­nost Dapčevića, koman­dan­ta Pr­ve armije, kad je s fronta došao na veća­nje u Be­o­grad – zbog četrdesetak topova koje su mu ote­li Nemci u tom pro­boju: „Je­dan nemač­ki bacač je efi­kasni­ji nego dve moje baterije!” – I kri­ticizam koman­dan­ta Druge armije Ko­če Po­povića – pre­ma vla­sti­tom ljudstvu: „Neobučeno, selja­čići, đa­ci – obu­čeno ljudstvo Sr­bije je veći­nom u zaroblje­ništvu”. A kad sam Po­povića opo­menuo da i nje­mu Nemci ne zarobe topove, on je – mada između nje­ga i Dapčevića nije bilo surev­nji­vosti – uzvra­tio: „A ne! Ja moje držim na desnoj oba­li Drine”...
Vojska, svest i zanos koji su je pro­žimali, žudeli bit­ku, pro­boj – da pokažu da su sazre­li i za takve boje­ve: nacije, pokre­ti, vojske, oprav­davaju svo­je posto­ja­nje oso­benošću, izu­zet­nošću.
*Iz knji­ge ,,Re­volucio­nar­ni rat” Mi­lovana Đi­lasa (1911–1995), general-pukov­nika JNA, političara, teo­retičara i pisca, jednog od najvećih disidenata komunizma u 20. veku
----------------------------------------------------
Silovit napad obezglavio neprijatelja
 
Milutin Morača
Proboj fronta u Sremu počeo je 12. aprila u zoru petnaestominutnom artiljerijskom pripremom iz 120 artiljerijskih oruđa i avio-pripremom u dva naleta od po 50 aviona, na odseku: Srednji Potez-k.141 (južna) širine 3 km.
Snažni udari izvedeni su po glavnom odbrambenom položaju i na neprijateljeva uporišta Mohovo, Lovas i Tovarnik.

Titovi generali: Koča Popović, Peko Dapčević i Kosta Nađ
Odmah posle prenošenja artiljerijske vatre u dubinu neprijateljeve odbrane, koristeći se označenim prolazima u neprijateljskim minskim poljima, tenkovi i pešadija su izveli napad na prve neprijateljeve rovove bez zastoja i gubitaka. Podrška artiljerije je, takođe, bila veoma precizna i efikasna. Silina napada Prve proleterske i 21. udarne divizije obezglavila je neprijatelja na njegovom prvom položaju, pa je odlučeno da se odmah uvede u borbu i armijska rezerva, odnosno 48. divizija, sa zadatkom da nastupa na levom krilu 21. divizije u pravcu Šidskih Banovaca i da bočnim dejstvom pomogne 42. diviziji u zauzimanju Tovarnika, koji je oslobođen već u 14 sati.
Prvog dana napada, 12. aprila, jedinice Severne operativne grupe postigle su izvanredne rezultate. Na pravcu glavnog udara izvršen je proboj na dubini više od 20 do 30 kilometara, a na pomoćnom pravcu – na dubini od 8 do 20 kilometara. Divizije su dostigle ove tačke: Prva divizija zauzela je Vukovar, Borovo i Bogdanovce; 21. divizija – Negoslavce i Svinjarevce; 48. divizija železničku stanicu Đeletovci i selo Đeletovci; 42. divizija Tovarnik, Ilince (u Tovarniku se prikupila u armijsku rezervu), a 22. divizija Apševce.
(Zakašnjenje tenkovskog bataljona da uzme učešća u borbama negativno se odrazilo na tempo napada. To je omogućilo komandantu nemačke 22. divizije da svoje snage dovoljno uredno evakuiše i za sobom poruši most na Savi.
Zarobljen je skoro celi 3. gorski domobranski zdrug sa oko 1.000 domobrana i ustaških milicionera, onda i oko 700 četnika. Zaplenjeni su 2 tenka, 2 topa, 1 minobacač, 100 automatskih oruđa, 2.300 pušaka, 4 kamiona, dosta municije i druge opreme. Gubici Bosanske grupe divizija iznosili su 173 poginula i 506 ranjenih. Savesno vršeći dužnost instruktora u artiljerijskoj brigadi 5. divizije, poginuo je prilikom izviđanja i artiljerijski gardijski major Ivan Minovič Vorona, oficir Crvene armije.)
U toku 12. aprila, s mostobrana na levoj obali Save, Južna operativna grupa produžila je nastupanje na sever i u toku dana zauzela posavske Podgajce i Vrbanju.
Ujutro 13. aprila Prva armija, bez dodira sa neprijateljem, produžila je nastupanje na zapad, a nemački 34. armijski korpus, ugrožen od snaga 1. i 3. armije s tri pravca, u nastojanju da sačuva snage od okruženja, nastavio je sa povlačenjem. Tek oko 9 sati, istočno od Vinkovaca, pred Cerićem i Nuštarom, naišli su delovi 21. divizije na otpor. Nastupajući pravcem Orolik–Jankovci, izbila je pred Vinkovce, u Mirkovce, i 48. divizija.
Milutin Morača  General-pukovnik JNA (1914–2003), načelnik Štaba Prve armije general-pukovnika Peka Dapčevića (1913–1999), na Okruglom stolu o Završnim operacijama, održanom 1985. godine

Nikad manja podrška vladi nemačkog kancelara Olafa Šolca
BERLIN – Podrška koalicionoj vladi nemačkog kancelara Olafa Šolca pala je na najniži nivo od dolaska na vlast krajem 2021. godine.
Nezadovoljstvo javnosti Šolcovim Socijaldemokratama, Zelenima i Slobodnim demokratama dostiglo je najviši nivo dosad - oko 70 odsto, pokazala je anketa agencije za istraživanje javnog mnjenja INSA koju je objavio nemački list „Bild”, preneo je Blumberg.
Manje od 40 odsto ispitanika, što je rekordno nizak nivo, podržalo bi jednu od tri stranke na izborima ako bi oni bili održani sada, pri čemu bi birači radije podržali antimigrantsku, desničarsku Alternativu za Nemačku (AfD) nego Šolcov SPD.
Nezadovoljstvo javnosti zbog inflacije, rekordne imigracije i skupih mera zaštite životne sredine mesecima je opterećivalo Šolcovu koaliciju.
Međusobna trvenja i upiranja prstom zaustavili su sposobnost koalicije da napreduje u ispunjavanju ambicioznog plana dekarbonizacije ekonomije, posebno zbog sve većih troškova energenata i rastuće podrške AfD-u protiv establišmenta.
Šolc se trudi da ostane pozitivan, piše agencija, ne samo suočen sa mučnim političkim nezadovoljstvom, već i kada se Nemačka bori sa ubrzanim starenjem stanovništva i nedostatkom kvalifikovane radne snage, posebno u oblasti tehnologije, zdravstvene zaštite i nege dece.
Zabrinutost zbog akutnog manjka radnika u ključnim sektorima i ogroman priliv migranata koji se ubrzao nakon ruskog napada na Ukrajinu ponovo je pokrenuo društvene debate o integraciji i politici zaštite granice.

Kome smetaju srpske zastave na Egzitu
Događaj iz Novog Sada gde su organizatori Egzit festivala sa bedema Petrovaradinske tvrđave skinuli zastavu na kojoj je predstavljena mapa Kosova i Metohije u bojama srpske trobojke i sa srpskim grbom, nekako se stidljivo provukao kroz medije. Radost što dolaze gosti, ko peva i kako svira, „sakrili” su ovaj sramni događaj. Ali su zato društvene mreže „gorele”, uz osuđujuće komentare.
Šta se zapravo desilo: kako bi pokazali što više servilnosti za svoje goste iz zemalja koje priznaju nezavisnost Kosmeta, organizatori su odlučili da skidaju srpske simbole u Srpskoj Atini, “da ih ne vređaju” a na njihovo mesto postavili su srce sa znakom mira.
Baš dok Kurtijevi do zuba naoružani specijalci svakodnevno hapse i maltretiraju naše sunarodnike u južnoj srpskoj pokrajini, Egzit je odlučio da promoviše „mir”. To je mnogo više od servilnosti jer je prekršen ustav i član zakona o nacionalnim simbolima.
Grupa mladih patriota su zastavu sa mapom Kosmeta postavili pre nekoliko dana kao vid podrške našem narodu u južnoj srpskoj pokrajini u ovim teškim trenucima. To je odmah zasmetalo autošovinistima okupljenim u nekim organizacijama i partijama. Mnogo je urađeno na suzbijanju antišovinizma u našoj zemlji, ali pojavni oblici ove bolesti i dalje mogu da se vide. Primer za to je ovaj slučaj.
Pojedinci su već par puta pokušavali da uklone zastavu, u čemu su ih mlade patriote sprečile.
I to nie usamljen incident. Samo dan posle skandala u Novom Sadu, kada su organizatori Egzit festivala sa bedema Petrovaradinske tvrđave skinuli zastavu na kojoj je predstavljena mapa Kosova i Metohije, na istoj manifestaciji dogodio se novi..
Ovog puta je na jednom od nastupa mladić je podigao zastavu na kojoj je bila mapa Kosmeta u bojama srpske zastave i natpis „Nema predaje”. Opkolili su ga i tražili da je skloni. Bilo je povuci-potegni ali taj srpski patriota nije odustao.
Da li većina građana Novog Sada ne gleda blagonaklono na skidanje srpskih simbola, siguran sam da ne gleda. I da im nije drago. I vasceloj Srbiji nije pravo. I to prolazi “ispod radara”.. I nikom ništa. Ako potpisnika ovih redova bilo ko optuži za preterani patriotizam ili slične emocije, znaće odakle dolaze ti napadi, pokazaće oni pravo lice.

Mi ne idemo nikud i ne radimo ništa
Prozapadne opozicione stranke koje organizuju proteste nikako ne žele da se oprobaju na izborima nakon što su već deset puta okupili svoje pristalice na ulicama.
Nesvakidašnji zahtev dela opozicije da se ne raspisuju izbori politički je fenomen kakav se retko može videti u svetu, ali u Srbiji je izgleda i to moguće. Samo u Srbiji postoji opozicija kojoj nije cilj dolazak na vlast ili bar ne dolazak na vlast na izborima.
Tokom jučerašnje protestne šetnje imali smo priliku da ovo čujemo od predsednika Demokratske stranke Zorana Lutovca u izjavi za televiziju N1 koja je medijski promoter protesta i dela opozicije koji ih organizuje.
Na pitanje reporterke N1 da li misli da su izbori pravi način da se protesti kapitalizuju kako smatraju brojni analitičari, Lutovac kaže da to nije dobra procena.
- Leto je, manje je ljudi na ulicama, to treba raditi kad ste najjači, a ne kad slabite. Najjači ste krajem avgusta ili početkom septembra kad se ljudi vrate sa odmora - rekao je Lutovac.
Po svemu sudeći, okupljenih je zaista sve manje, a deluje da su pristalice prozapadne opozicije morale da napuste Srbiju zbog ,,diktature” i lošeg života te da svoju tugu blaže na plažama primorskih zemalja.
Ipak, Lutovac ne sumnja da će se pristalice vratiti. Samo da se završe letovanja. 
Međutim, ni tada, izbori neće biti tema za ovaj deo opozicije već formiranje prelazne vlade bez izbora, legitimiteta i mimo volje naroda kako je to već viđeno tokom dvehiljaditih.
- Izbori za nas nisu tema. Ako raspišu izbore, imaće građane na ulicama - poručio je Lutovac.
Ne može se reći ni da Lutovac nije u pravu jer bi svaki izlazak na izbore podrazumevao i uvek neugodni cenzus od tri odsto. 
Na drugoj strani, za tehničku vladu nije vam neophodno ništa. Eventualno konsultacija u nekoj od stranih ambasada. Posle toga i lideri opozicionih stranaka bi mogli na neku od egzotičnih destinacija. Naravno, o našem trošku. Red je da i oni odmore. Ipak su se naradili.

OVO NEMA NIGDE NA SVETU: OPOZICIJA PRETI VUČIĆU AKO RASPIŠE IZBORE!

N1: Analitičari misle da opozicija treba da kapitalizuje ove proteste. Mislite li da su izbori način?

Zoran Lutovac: Ne, to nije dobra procena! Leto je, manje je ljudi na ulicama, to treba raditi kad ste… pic.twitter.com/gqcZWohz1o
— Detektor laži (@LaziDetektor) July 9, 2023

Srpska jedina štiti Ustav BiH i Dejton
Od našeg stalnog dopisnika 
Banjaluka – Republika Srpska nije izvor problema, već mesto na kom se donose odluke koje pozivaju na domaći dogovor i pronalazak rešenja. U Banjaluci nisu izglasani akti o secesiji, već akti koji omogućavaju relaksaciju i koji pozivaju na dijalog i dogovor. Kao što se desilo na nedavnoj sednici dve entitetske vlade, što mi vidimo kao model odnosa za budućnost, rekao je Nenad Stevandić, predsednik Narodne skupštine Republike Srpske. On je u razgovoru za „Politiku” istakao da je već posle tri dana nakon zajedničke sednice vlada Republike Srpske i Federacije BiH došao „doprinos” saradnji naroda i entiteta i od strane Kancelarije visokog predstavnika (OHR).
„Oni su svoje sporne odluke doneli svega tri dana posle sednice na kojoj su započeti domaći dogovori. To sve objašnjava. Ne dozvoljavaju da se sami dogovorimo. Ne odgovara im da se priča o investicijama, o povratku mladih, zapošljavanju i rastu BDP-a”, rekao je on. Govoreći o podeli državne imovine, podsetio je da su jedine granice koje su nacrtane posle Drugog svetskog rata one koje su podelile entitete u BiH. „Te granice su plod međunarodnog ugovora. Šta one dele ako već nisu međudržavne granice? Pa dele imovinu entiteta! Stoga pokušaj osporavanja imovine Republike Srpske u stvari predstavlja svesno izazivanje krize i sukoba.”
 
Utisak je da BiH ulazi u ozbiljnu krizu. Skupština je usvojila dva zakona i njima odbacila odluke visokog predstavnika i Ustavnog suda BiH. Oba zakona suspendovao je Kristijan Šmit. Šta je Srpsku opredelilo na ove korake? 
Nesporno je da je visoki predstavnik generator sukoba i nesporazuma u BiH. To proističe iz činjenice da on nema legalno imenovanje. Po relevantnim rezolucijama SB UN, BiH je bez visokog predstavnika. Jake zemlje, koje ne zavise mnogo od SB UN, progurale su da Šmit sedne u kancelariju visokog predstavnika bez obzira na to što nema legalitet. Zato imamo stvaranje cikličnih krugova krize. Takođe, Ustavni sud BiH je jedina institucija koja ne počiva na dejtonskim principima – konsenzusu dva entiteta i tri naroda. Tamo dominiraju tri stranca, koji zajedno s dva Bošnjaka preglasavaju Srbe i Hrvate. To je izvor svih problema. Sve što je i ranije radila Narodna skupština RS bila je reakcija na odluke koje donose ove institucije. Neverovatno je da Bošnjaci ne žele da imaju još jednog Bošnjaka u Ustavnom sudu, već nastoje da tamo ostane Nemac ili Albanac. To je za nas znak da se sa BiH upravlja spolja, a za druge nada da će strane sudije, kao u ratu strani avioni, doneti prednost Bošnjacima.
 
Odluke Skupštine RS nailaze na ozbiljnu ljutnju na Zapadu. 
Mi moramo ostati jedinstveni i uporni, ne sme biti pukotina među Srbima. Moramo sačuvati odlične odnose sa Srbijom i svoju neutralnost. Imamo otvorene sve komunikacijske kanale, čak i sa zemljama koje nas stalno kritikuju. Mi ćemo nastaviti da nudimo rešenja, koja će uvek biti zasnovana na dejtonskim principima, a to znači da nijedna odluka ne sme da bude doneta preglasavanjem, bez saglasnosti dva naroda i dva entiteta. A upravo su to radili visoki predstavnik i Ustavni sud BiH. Mi to razumemo kao nastojanje da se ovde provociraju krize i sukobi. Na to reagujemo pametno i nećemo dozvoliti da budemo okrivljeni za ono što je neko drugi smislio.
 
Da li je nametanje model po kom dugoročno može disati BiH? 
Ne, naprotiv, to je potpuno glupo, jer u BiH je već ispod 1,5 miliona Bošnjaka, oko milion Srba i manje od pola miliona Hrvata. Niko nikog tu ne može da nadjača i ugrozi. Mogu samo da se stvaraju nepotrebne krize. Razumem frustraciju Bošnjaka zbog percepcije da samo oni nemaju svoju državu. Zato postoji neki prikriveni cilj da se preko geopolitičke osovine – koju ovde drže Amerikanci i Britanci, posredstvom OHR-a i stranih sudija – isposluje neka supremacija Bošnjaka. Ali to ne može i neće ići preko leđa druga dva naroda i može samo silom da se desi. To ne žele ni Hrvati, koji su u zadnje vreme bili zavisni od Srba, i čiju smo poziciju štitili samo zato da ne bismo mi došli na red, a ne zato što smo u ljubavi s onima koji često pokazuju proustaške stavove. Srpska nije osnovana voljom tih sila koji sada rade protiv nje, ali je od njih prihvaćena kao neminovnost. Ipak se nadležnosti Srpske stalno tope i ako se to nastavi biće kao da je nismo ni stvorili i zato je reakcija RS tako odlučna.
 
Dakle, sem brige za državnu imovinu, korake Srpske uslovila je akumulacija nezadovoljstva. Ipak stižu upozorenja. 
Sva briga kojom Dodika žele da predstave kao figuru koja krši Dejtonski sporazum i ustavni poredak velika je laž. Dodik ima poseban stil, ali on je samo alibi da se dovrši posao obesmišljavanja i obezvlašćivanja RS. Manji deo opozicije to ne razume. Pa još daju podsticaj alibiju međunarodnog faktora. Dodik ima veliki politički kapacitet i vuče najveći broj konaca. Ali to je stvar koja pripada političkom spektru. U pravnom spektru ni Dodik ni RS nikada nisu doneli odluke o disoluciji. Nijedna institucija RS nije donela odluku o otcepljenju. Naše odluke treba pažljivo čitati. Mi u njima tražimo da se izaberu sudije Ustavnog suda BiH, jer je tako predviđeno. Ali volje za to nema kod Bošnjaka koji te sudije mogu da koriste za atak na RS. I zato smo tu gde jesmo. Što se imovine RS tiče, kada smo 2012. potpisivali ugovor s nemačkom kompanijom u vezi s izgradnjom energetskih objekata – isti ovaj kakav sad imamo sa Srbijom, jer su Nemci odustali – tada Ustavni sud nije problematizovao imovinu. Nije smeo protiv stranaca, niti su federalni partneri vikali da ne možemo bez njihove saglasnosti. U pozadini je srbofobija, a ne zajednički razvoj.
 
Dakle, odgovornost za krizu smeštate pre svega u Sarajevo i kod međunarodnih predstavnika. 
Pogledajte, na 9. januar su ranije dolazili svi. Sve do momenta kada su stranci odlučili da izazovu krizu. Nakon što su Dan RS proglasili neustavnim, počinje kriza, a mi počinjemo još žešće da ga slavimo. Svetosavska nagrada je takođe problematizovana od Bošnjaka, ali je Ustavni sud odlučio da ona nije uvredljiva. Taj sud je ušao u formu da deli srpske svece. Da procenjuje koji svetac vređa interese bošnjačkog naroda. Pa ih valjda Sveti Sava ne vređa, jer je Srbin, a Sveti Stefan, ipak, vređa. Oni su se upustili i u meritum verskog, društvenog, običajnog i potpuno polupali lončiće.
 
Da li RS nastupa jedinstveno u aktuelnoj krizi? 
Kao osnivač SDS-a i iz kog sam izašao u vreme čudne nacionalne politike u najvećoj stranci opozicije, mogu samo da skinem kapu za poslednje stavove i da kažem da se ta partija ponaša državotvorno. Nadam se da će tako i ostati. Trenutno, SDS je stranka opozicije koja razume razliku između vlasti i države.
Setite se, targetiranje Karadžića nekada je bilo isto kao aktuelno prokazivanje Dodika. Karadžića su najpre oterali u šumu, pa u zatvor, a prethodno su mu garantovali da neće biti procesuiran. Pravili su hajku kako bi od njega napravili kriminalca, lažući da je iz Prijedorske banke odneo tri miliona maraka. Želeli su stvoriti nezadovoljstvo naroda prema njemu, što nije uspelo. Ne verujem ni da će uspeti aktuelni pokušaji po istom principu. Nismo mi društvo koje drugačije živi i radi ili ima drugačije demokratske principe od nemačkog, francuskog ili švajcarskog modela. U vreme evropske cenzure u vezi s ratom u Ukrajini možemo čak reći da smo pet puta slobodniji. U Banjaluci možete da kritikujete i hvalite Putina ili Zelenskog, a u Berlinu i Parizu to ne smete. Udar na RS, sem napada na naše vrednosti, jeste udar i na demokratsko društvo.
 
Neki u poslednjim dešavanjima u RS pronalaze baš uticaj dešavanja u Ukrajini. 
Sukob u Ukrajini ima veze sa situacijom u celom svetu. Pa ima refleksije i na Balkan. Mi u tom ratu ne učestvujemo. Nepoštovanje međunarodnih ugovora je uvek generator koji dovodi do ratova. Nepoštovanje Kumanovskog sporazuma i Rezolucije 1244 izaziva krizu na KiM, jer Srbi nisu dobili svoje bezbednosne snage da ih štite. Minski sporazumi nisu poštovani dok je trajala tortura nad stanovništvom Donbasa. Ako se setimo kako se pred Drugi svetski rat raspalo Veće naroda i kako se danas ljuljaju UN, možemo da povučemo mnoge paralele. Ali mi nigde ne treba da srljamo. BiH treba da se liši ambicije za priključivanje u bilo kakve vojne asocijacije. Ali EU je odlučila da pritisne BiH da se mora opredeliti. Na svu sreću bez mišljenja Srba to se ne može desiti. Blokirali smo pristupanje NATO-u i uvođenje sankcija Rusiji. Srpska može da se ponosi kako tretira ukrajinsku manjinu, koja je ovde najbrojnija. U Prnjavoru živi nekoliko hiljada Ukrajinaca, koji imaju svoje crkve i mi želimo da niko u Srpskoj nema ikakvih problema. To je za nas čast.
 
Verujete li u neka saznanja da se razmatra smena Dodika? 
Mi smo OHR još ranije potpuno pobedili, argumentima i dokazima. Dokazali smo da su svi visoki predstavnici imenovani rezolucijama SB UN. Prezentovaćemo dokumente koji su potpisani između parafa i potpisa Dejtonskog sporazuma, sa takozvane Konferencije za implementaciju mira u Londonu – koja je ustanovila Savet za sprovođenje mira (PIK) i pozvala zvaničnim dokumentima SB UN da potvrdi prvog visokog predstavnika. Dakle, čak i kada bi Šmit smenio Dodika, mi to ne bismo objavili, jer nema legalitet. Ako nema legalitet imenovanja i njegove odluke su nelegalne. Pa kako onda da njegove odluke objavljujemo u „Službenom glasniku RS”? Ovog trenutka, Srpska je ta koja čuva pravni poredak u BiH. Sve akcije iz RS zasnovane su na pravu i to svi dobro znaju. Zato su prešli na drugu strategiju – zloupotrebu Ustavnog suda.
 
Šmit je nametnuo zakon koji inkriminiše one koji ne poštuju njegove, kao i odluke Ustavnog suda. 
Time želi da upotrebi domaće institucije za izazivanje krize. To će opet raditi nametanjem zakona. Oni koji budu prihvatili da sprovode takve zakone mogu da naprave poremećaj mira. Zato je Dodik najavio da će u Nemačkoj tužiti Šmita za lažno predstavljanje, ali i za narušavanje mira, a to je najveći zločin. Mi u RS sem pravnog poretka RS i BiH čuvamo i mir.
 
Posebnu nervozu na Zapadu izazvala je najava suspenzije ingerencije Suda i Tužilaštva BiH i agencije Sipa. 
Jedan šeik je u otporu zapadnjačkoj agresiji rekao da muslimani ne jedu svinjetinu, ali da ako treba da umru od gladi, možda i mogu da ih nateraju na to. Ako naše postojanje bude ugroženo, bićemo prinuđeni da donosimo zakone koji će imati pravni legalitet i koji će se primenjivati na teritoriji RS. A sasvim drugi zakoni će važiti u FBiH. Imaćemo praktično dve zemlje. To ne priželjkujem, već se nadam da će biti pameti u međunarodnim centrima, što uključuje i neophodnu katarzu u EU, koja ovde treba da zameni OHR. Treba da se imenuju domaće sudije i da se sprovode domaći zakoni, te da niko nikome ne koči razvoj.
 
Na osnovu čega tvrdite da se neće dozvoliti da Srbi u BiH budu svedeni na manjinu i podvrgnuti nasilju kao na KiM? 
Teroristički režim koji na KiM ugrožava Srbe često pominje Srpsku, što je za nas veliko priznanje. Kada tvrde da neće dozvoliti RS na KiM, to je potvrda da je Srpska toliko etablirana da joj se ni ćošak ne može odbiti. Niko sem naše skupštine neće donosi odluke u ime nas, niti će imenovati gradonačelnike u ime naših građana tako što će da raspisuje izbore i sa dva-tri odsto izlaznosi priznaje njihove rezultate. A mnogi u Sarajevu bi to voleli. U RS postoje dva veća naselja sa Bošnjacima, Kozarac i Janja, koja uživaju svu našu pažnju, prava i ljubav. Ipak, BiH iz devedesetih i danas nije ista. U Sarajevu nema Srba, svi gradovi su monoetnički u oba entiteta, uz izuzetke Drvara, Glamoča, Grahova i Petrovca u FBiH. Izmaštana multietnička priča je samo lažni građanski model za konačnu supremaciju Bošnjaka.

Bajden: Saudijska Arabija i Izrael daleko su od sporazuma o normalizaciji odnosa
Izrael i Saudijska Arabija su daleko od sporazuma o normalizaciji koji bi uključivao sporazum o odbrani i američki civilni nuklearni program, rekao je predsednik SAD Džozef Bajden u intervjuu za Si-En-En.
Američki zvaničnici su posredovali u pokušaju da postignu dogovor o normalizaciji odnosa između dve zemlje, podseća Rojters.
„Daleko smo odatle. Imamo o mnogo čemu da razgovaramo”, rekao je Bajden.
Izraelski ministar energetike Izrael Kac je prošlog meseca izrazio protivljenje ideji da Saudijska Arabija razvija civilni nuklearni program kao deo bilo kakvog uspostavljanja odnosa između dve zemlje posredstvom SAD.
Bajden je ukazao na odluku Saudijske Arabije, uoči njegove posete kraljevstvu prošlog leta, da otvori svoj vazdušni prostor za sve avio-prevoznike, otvarajući put za više preleta ka i iz Izraela, prenosi Tanjug.

Bajden otputovao na evropsku turneju, posetiće Britaniju, Litvaniju i Finsku
Predsednik SAD Džozef Bajden otputovao je danas na evropsku turneju tokom koje će posetiti Veliku Britaniju, Litvaniju i Finsku, javlja Rojters.
Bajden će večeras stići u London, a narednog dana će se sresti sa britanskim kraljem Čarlsom III, prvi put od kada je krunisan.
On će razgovarati i sa britanskim premijerom Rišijem Sunakom u Dauning stritu.
Sledeća poseta je samit NATO u Viljnusu, u Litvaniji.
Bajden će provesti dva dana u glavnom gradu Litvanije, koja je domaćin godišnjeg samita NATO.
On ćee učestvovati na sastancima sa liderima i održati govor na Univerzitetu u Viljnusu.
Konačna stanica je Helsinki, gde se očekuje da će Bajden u četvrtak proslaviti proširenje NATO sa Finskom kao najnovijom članicom alijanse.
Ova nordijska zemlja je u aprilu postala 31. članica NATO.
Bajdenov savetnik za nacionalnu bezbednost Džejk Saliven rekao je da će Bajdenovo putovanje „pokazati predsednikovo vođstvo na svetskoj sceni”, navodi AP, prenosi Tanjug.

Počivalište za dvojicu patrijaraha
Pod nadstrešnicom dugački sto presvučen mušemom i drvene klupe priljubljene uz njega. Prijatan zaklon u uglu dvorišta, skrovište za razgovore. Dva stara ormara koja su odslužila svoj radni vek u nekoj toploj prostoriji kuće, sada su pokućstvo u ovoj letnjoj rezidenciji, kakvu rado u svojim dvorištima imaju domaćini koji vole da razgovaraju i vole da goste druge.
Sopstvenik ovog divana nosi mantiju i starešina je crkve u čijoj porti sedimo – Gornjokarlovačke crkve posvećene Vavedenju Presvete Bogorodice. Pod nadstrešnicom gde smo seli mladi sveštenik, otac Jovan Milanović, okuplja posle liturgije parohijane na razgovor i druženje. Otkako su tu, u najstariju crkvu u Sremskim Karlovcima, stigle čestice moštiju Svetog Nektarija Eginskog, grčkog svetitelja–iscelitelja kojem se molitvama obraćaju najviše oni oboleli od raka, broj onih koji pohode Gornjokarlovačku crkvu znatno je porastao. A otac Jovan, inače nasmejan i vedar, naglo menja ton razgovora kada priča o tim susretima.
– Više od 4.000 ljudi prošlo je kroz crkvu kada su nam prošle godine stigle čestice moštiju Svetog Nektarija Eginskog. Potresno je koliko naroda boluje od raka. Prve nedelje od dolaska moštiju sveca nema gde nisam čuo da nema tumora: od glave do nožnih prstiju. A dolaze ljudi najrazličitiji, od staraca do dvogodišnje dece, od radnika do profesora univerziteta – priča otac Jovan.
Nekima je, kaže, kasnije služio opelo, a neki su dolazili da zahvale svetitelju na izlečenju. Kako se dešavaju ta isceljenja, pomalo skeptično pitamo, imajući na umu sve one koji više ne veruju ni da je crno crno, a belo belo.
– Pomaže i sve i ništa. Ne treba da zaboravimo da u Bogu ne postoji smrt, već samo život. Da bi mogao da razume zašto se čuda dešavaju, čovek treba prvo da se upozna sa svetiteljem, Svetim Nektarijem, koji je i sam u poodmaklim godinama oboleo od kancera i od te bolesti i umro. Njegov život bio je obeležen stradanjima. Treba prvo naša duša da se isceli, da krene putem vere, a onda se i čuda dešavaju – kaže Jovan Milanović.
Okupljajući žive, Gornjokarlovačka crkva čuva sećanje i na svoje preminule parohijane. Ko god uđe u crkvu i pogleda velike ikone na zidovima, bar za trenutak je oživeo uspomenu na davno na onaj svet preseljene Karlovčane. Porodične ikone, neke naivno oslikane, neke potamnele od starosti, crkvi su darovali parohijani koji nisu imali naslednike, kako bi ostao spomen na njih.
– Većina ih je nevelike umetničke vrednosti, ali za nas imaju veliku sentimentalnu vrednost – napominje starešina crkve.
Ikone koje su radili nepoznati umetnici, s manje ili više veštine, krase crkvu zajedno s impozantnim ikonostasom koji je brižljivo, celog života, radila vešta i talentovana ruka Dimitrija Bačevića, rođenog Karlovčanina, jednog od najznačajnijih baroknih ikonopisaca. Sabrani su, tako, u svojoj crkvi i oni čije ime čuva istorija i oni obični ljudi koje kao u magli pamti možda još samo poneki dalji rođak. Kao što večna počivališta u Gornjokarlovačkoj crkvi imaju i rab božji Lazar, o kojem ne znamo gotovo ništa više osim ličnog imena, i dvojica patrijaraha. Lazarov spomenik iz 1695. godine smešten je u porti crkve, na nekoliko metara od kripte u kojoj su sahranjeni patrijarsi i karlovački mitropoliti Georgije Branković i Lukijan Bogdanović. Portreti i sačuvane fotografije patrijarha Georgija otkrivaju čoveka krupnog stasa koji je voleo da priređuje raskošne balove, ali i da zida velelepne zgrade svojoj Crkvi i narodu.
Zahvaljujući njegovom zauzimanju i tadašnjem bogatstvu Karlovačke mitropolije, centar Sremskih Karlovaca postao je mali muzej na otvorenom. Četiri zgrade koje danas fotografišu turisti, Patrijaršijski dvor, Stefaneum, Bogoslovski seminar i zdanje Crkveno-narodnih fondova, sagrađene su trudom patrijarha Georgija i veštog arhitekte Vladimira Nikolića.

Kripte bivših patrijaraha srpskih Grigorija Brankovića i Lukijana Bogdanovića (Foto: A. Vasiljević)
Sušta suprotnost njemu je pitomi lik nesrećno i ranopreminulog patrijarha Lukijana, Georgijevog naslednika i jednog od njegovih mezimaca. Izuzetno obrazovan, sumnjiv našim tadašnjim stranačkim prvacima zbog toga što je tečno govorio mađarski jezik, patrijarh Lukijan proživeo je svoje kratko petogodišnje upravljanje Srpskom crkvom između čekića i nakovnja. Odolevajući, s jedne strane, zahtevima radikala da bogata crkvena imanja da na upravu narodu, s druge strane suočavao se sa stalnim pritiscima mađarskih prvaka da se Srpskoj crkvi u Austrougarskoj ukine autonomija, što je na kraju i učinjeno.
Tokom oporavka u austrijskoj banji Bad Gaštajn patrijarh Lukijan je nestao početkom septembra 1913. godine. Njegovo izmrcvareno, obezglavljeno telo nađeno je tek krajem oktobra u rečici Ahe. Otac Jovan Milanović ne veruje da se patrijarh u mrkloj noći slučajno okliznuo i pao u nabujalu reku.
– Tri dana je bio praćen i to od strane čoveka za koga se znalo da u mađarskim krugovima obavlja najcrnje zadatke. Ne bih rekao da je to bio nesrećan slučaj – kaže otac Jovan.
Nijedna verzija patrijarhove smrti, ni ona da je to bio nesrećan slučaj ni ova druga da je ubijen, nisu precizno dokumentovane i ostavljaju prostora za nagađanja. Kako god bilo, njegovi zemni ostaci sada leže pored njegovog nešto srećnijeg prethodnika. Tačno iznad oltara i crkve u kojoj stotine vernika svake nedelje dele svoju sreću i nesreću u tihim razgovorima sa Bogom i svetim Nektarijem.
-------------------------------------------------------------------------
Žensko monaštvo i Gornjokarlovačka crkva
Prilikom radova u Gornjokarlovačkoj crkvi otkriveni su temelji starije svetinje za koju se veruje da potiče iz 11. veka, kaže sveštenik Jovan Milanović. Samo zdanje današnji izgled poprimilo je u drugoj polovini 18. veka. Istoriju ove crkve obeležilo je i žensko monaštvo. Ovde su se nekada monaški postrig primale iskušenice manastira Jazak. Jednu zimu provela je u Gornjokarlovačkoj crkvi i mati Angelina iz manastira Krušedol, despotica, žena Stefana Brankovića, a tu je zamonašena i kneginja Jelena Štiljanović, supruga Stefana Štiljanovića. U 16. i 17. veku crkva je bila metoh manastira Hilandara. Imala je i jednu od najlepših zbirki bogoslužbenih knjiga, od 15. do 20. veka, ali je ona dobrim delom nestala tokom ustaških pljačkanja u Drugom svetskom ratu.
Ovde je kršten i čuveni istoričar Jovan Rajić, koviljski arhimandrit. Starešina ove crkve krajem 18. i početkom 19. veka bio je prota Vasilije Konstantinović. Vezan za Karlovce, Srem i svoje parohijane, potomstvu je ostavio vredne i lepe knjige o istoriji Sremskih Karlovaca, zanimljive zapise o selima koje je pohodio, popisao je i lokalne izvore vode, česme i bunare od kojih mnogi danas više ne postoje. Marljivi prota, koji je podučavao svoje parohijane higijeni, ostavio je zabeleške o cenama osnovnih životnih namirnica na izmaku 1881. godine, visini nadnica, opisao 37 mesta u Sremu koje je posetio, a smatra se prvim piscem istorije Sremskih Karlovaca.

Zapad okrivljuje Rusiju za sopstvene greške
U Beogradu je, prvi put od kada je Srbija preuzela predsedavanje Oebsu, nedavno održana međunarodna konferencija posvećena zaštiti bezbednosti novinara. Umesto konstruktivnih predloga o rešenju ovog problema, skup je obeležilo optuživanje Rusije od strane velikog broja delegacija za širenje propagande, kao i međusobno razmenjivanje optužbi ruske i ukrajinske delegacije za nasilje nad novinarima suprotne strane.
Ima li problema kada je reč o medijskim slobodama u Rusiji, jesu li one manje nego u zemljama koje kritikuju, kao i kakva je sada situacija u Ukrajini, za „Politiku” govori Georgij Vladimirovič Fedorov, član Društvene komore Rusije i predsednik Centra za socijalna i politička istraživanja „Aspekt”.
– U Rusiji zaista postoji problem u vezi s radom sredstava javnog informisanja, ali se to nikako ne može porediti sa situacijom u Ukrajini, gde se nad radnicima u medijima vrši otvoreno nasilje, i to rade upravo snažne državne strukture. Osim toga, želim da istaknem da u Rusiji svoj posao slobodno obavljaju i predstavnici opozicionih i inostranih medija, uključujući i ukrajinske.
Tokom prvog dana Oebsove konferencije učesnici su se upoznali sa izveštajem o torturi ukrajinskih državnih organa nad ruskim medijima. Možete li da nam kažete nešto o zaključcima tog izveštaja?
Osnovni zaključci su oni koji su i predstavljeni na Oebsovoj konferenciji. Zločini koji su počinjeni prema predstavnicima ruskih medija od strane ukrajinskih državnih struktura dobijaju masovni karakter. Ukrajinske vlasti više vole da zatvaraju oči pred zločinima počinjenim prema ruskim novinarima.
Član ukrajinske delegacije novinarka Anastasija Danko je okarakterisala izveštaj kao „fantaziju”, istovremeno naglasivši da veruje Oebsovim saopštenjima u kojim nema ničeg sličnog. Kako vi to komentarišete?
Složeno je komentarisati stav novinarke Anastasije Danko, jer kao član ukrajinske delegacije nije želela bolje da se upozna sa izveštajem u kojem su predstavljene sve činjenice i dokazi o zločinima ukrajinske države. Nakon konferencije, članovi naše delegacije su pokušali da predaju pomenutoj novinarki svu prikupljenu dokumentaciju, ali nas je ona ignorisala. Što još jednom dokazuje to da se zvanični stav ukrajinskih vlasti sastoji u prećutkivanju činjenica zločina izvršenih na istoku Ukrajine.
Slažete li se sa stavom nekih ruskih medija da se nikada ne bi saznalo o masakru u Odesi da nije bilo TV Raša tudej?
Objektivna informacija o tragediji koja se dogodila u Domu sindikata u Odesi bi se na ovaj ili onaj način pojavila u medijima. Izveštači televizijskog kanala Raša tudej su odradili ogroman posao, obavestili su ceo svet o činjenicama ove tragedije.
Kakav je položaj medija u Ukrajini? Ima li veličanja ekstremnih ideologija?
Osnovna karakteristika medija u Ukrajini je nedostatak alternativne tačke gledišta. Zbog propagiranja nepovoljnih stavova se otpuštaju voditelji, gase se televizijski kanali, novinari se zastrašuju i napadaju. Uz sve to, zvanični ukrajinski mediji nastavljaju da šire mržnju u društvu.
Kako komentarišete pokušaje zapadnih medija da okrive Rusiju za pad aviona u leto 2014. godine, a predsednika Vladimira Putina za pokušaj ubistva opozicionara Borisa Njemcova?
Takve optužbe treba posmatrati kao smišljenu kampanju usmerenu i protiv ruskih vlasti i protiv Rusije uopšte. Na kraju krajeva, svaku tragediju koja se dogodi u Rusiji, zapadni mediji će povezivati s imenom ruskog predsednika. Cilj je da se udari na imidž Vladimira Putina. Čak i za ubistvo Borisa Njemcova zapadni novinari su pokušali da okrive ruskog predsednika, bez obzira na činjenicu da je smrt političara išla u korist samo protivnicima Putina, tajkunima kojima je bila potrebna sakralna žrtva u borbi protiv sadašnje vlasti.
Zapadni mediji često predstavljaju Rusiju kao neprijatelja celog čovečanstva. Zašto je to tako?
Postoje sile kojima danas ide u prilog da Rusiju ne prikazuju u objektivnom svetlu, okrivljujući je često za sopstvene greške. Tako SAD, kršeći norme međunarodnog prava i kršeći osnovne principe međunarodnih odnosa, za to okrivljuje Rusiju.

Ravni tabani se ne leče
Dve platnene pelene plus „pampers” – bila je „jednačina”, po kojoj su mnogi roditelji godinama unazad povijali svoje bebe od rođenja, do druge, treće godine. Tako su im savetovali dečji lekari, da bi se kukovi deteta pravilno razvijali i nekih pregovaranja oko toga nije ni bilo. Međutim, odnedavno ovu praksu lekari su odjednom poslali u istoriju medicine. Lekari sada kažu: dovoljna je jedna pelena!
Ovakvi preokreti u medicinskim savetima često zbunjuju roditelje: nešto što je nekada bila stroga preporuka, sada se smatra nepotrebnom, pa čak i besmislenom praksom, a to za „Politiku” objašnjava asistent dr Siniša Dučić, ortoped i zamenik direktora Dečje Univerzitetske klinike u Tiršovoj, u Beogradu.
– Za povijanje bebe dovoljna je jedna „pampers” pelena ili jedna platnena, ako neko koristi obične. Poslednjih 10 godina niko od ortopeda na Dečjoj klinici neće preporučiti široko povijanje. Dokazano je da takva praksa nema medicinskog opravdanja i tako je u celom svetu. Jedino je u prvih 15 dana posle rođenja, široko povijanje ima smisla da se bebe ne bi povijale sa ispruženim nogama kao nekada, jer to nije dobro po rođenje– objašnjava dr Dučić.
Međutim, naš sagovornik kaže da i dalje oko 70 odsto beba, na kliniku, na prvi pregled, dolaze sa širokim povojem.
– Teško je i sporo promeniti nešto na šta su se roditelji navikli i što je duboko primljeno. Takođe, mnoge kolege pedijatri u domovima zdravlja ne prate novine, pa čak ni među ortopedima u Srbiji nema usaglašenog stava: u nekim ustanovama i dalje se savetuje široko povijanje. Pa i stariji ortopedi, pred penzijom, insistiraće na širokom povijanju, slikovito i argumentovano objašnjavajući zašto je to potrebno. Uzalud priča da niko u svetu to više ne radi. Istina, široko povijanje ne može da škodi, pa zato mi i ne idemo u agresivnu kampanju da se to prekine – kaže dr Dučić, koji je kategoričan: ako je kuk kod deteta zdrav nema potrebe za širokim povijanjem, a ako je bolestan, treba da se leči, ali ne širokim povojem!
To nije jedina preporuka vezana za zdravlje mališana koja je poslednjih godina iz korena promenjena. Mnogi roditelji će sigurno biti iznenađeni drugim objašnjenjem našeg sagovornika: ravna stopala u velikom broju slučajeva ne treba lečiti!
– To je jedna anatomska varijacija u razvoju stopala: 90 odsto dece s tri godine ima ravna stopala, a od njih s devet godina ravna stopala ima samo 20 odsto mališana. Niko u svetu ne leči ravna stopala. Kod 70 odsto dece ravno stopalo prođe samo od sebe, lečili ga ili ne lečili. To je stav ortopeda sa Univerzitetske dečje klinike – ističe ovaj ortoped.
On objašnjava da korektivnu (ortopedsku) cipelu ima smisla dati samo ako dete ima bolove u listu noge. Cipela neće ispraviti ravno stopalo, jer to je anatomska varijacija, već će samo nekada podići svod stopala i smanjiti bol koja poneka deca imaju. Za ravna stopala, po rečima dr Dučića, nije neophodna ni fiziotekalna terapija.
– Kada roditeljima deteta sa ravnim stopalima objasnim da lečenje nije potrebno, posle mog pregleda u većini slučajeva oni potraže drugog lekara! Roditelji vide da stopalo ne izgleda dobro, drugačije mišljenje su dobili od nekog pedijatra ili fizijatra i zašto bi verovali meni da niko u svetu to ne leči? Iza ovakvog stava, međutim, stoje studije koje su to dokazala – kaže dr Dučić.
Roditelji su zbunjeni i suprotnim preporukama lekara o tome kada je vreme da dete dobije svoju prvu, čvrstu i odgovarajuću cipelicu. Neki lekari savetuju da to treba uraditi već u sedmom, osmom mescu kada beba počne da puzi ili se izdiže na noge, ali naš sagovornik kaže da je vreme za prvu, kvalitetnu cipelu tek u fazi prohodavanja, otprilike od 11 do 13 meseca, kao i da dete može da hoda boso i da od toga ne treba praviti famu!
Velika, skoro revolucionarna promena u dečjoj ortopediji odigrala se pošto je ultrazvučnim pregledom moguće otkriti probleme sa urođenim iščašenjima kuka u najranijem periodu života i sprečiti da bilo koje mlado stvorenje hramlje i šepa.
– Kada sam počeo da radim na klinici, 1994. godine, sedmično su rađene četiri operacije kuka, a sada jedna do dve ove operacije mesečno. Danas se ultrazvučnim pregledom vide rane promene takozvane displazije kuka, koje moraju da se leče. Ali, to se ne radi nikakvim širokim povijanjem, već Pavlikovim kaiševima, kao najsigurnijim načinom lečenja i abdukcionim ortozama – kaže dr Dučić.
On dodaje da Pavlikovi kaiševi bebi ne smetaju i da dete praktično ne oseća bolove, mada priznaje da majke to teško primaju.
– U 98 odsto slučajeva time se problem reši, a što se ranije dijagnostikuje to su izgledi za izlečenjem veći. Kod dva odsto dece je potrebna operacija. Češće se javlja kod beba koje su karlično ležale u majčinom stomaku ili u porodicama gde se ovaj poremećaj nasleđuje. Iako danas praktično ne bi trebalo nijedna mlada osoba da šepa zbog iščašenja kukova, ipak, one stižu, najčešće iz nerazvijenih područja u kojima ne postoji ultrazvuk.
-------------------------------------------
Proleće zaposli ortopede
– Pogrešno se misli da se deca povređuju više u zimskim mesecima. Mi, ortopedi, maltene zimu prespavamo kao medvedi, ali sada kreće lepo vreme i mnogo veći broj povreda. Pre dva dana na dežurstvu sam tri preloma kod dece nameštao u operacionoj sali. Većinu preloma uspevamo da zbrinemo bez operacija: pod anestezijom u sali namestimo kost, jer je kod dece ona elastična i meka. Kod veće dece i kod neke vrste preloma mora se izvršiti operativno lečenje – kaže dr Dučić.

Dačić: Razlike između javnog stava EU i uslova nekih članica
BEOGRAD – Kad je reč o otvaranju poglavlja u pregovorima Srbije sa EU postoje razlike između javno izrečenog stava EU, a to je puna primena Briselskog sporazuma, i dodatnih uslova koje imaju neke države članice, koji nisu spomenuti u tom sporazumu, izjavio je danas ministar spoljnih poslova Srbije Ivica Dačić.
„Mnogi koji su se trudili ovih dana da me demantuju nisu u potpunosti upućeni u pregovarački proces”, rekao je Dačić odgovarajući na pitanja novinara posle sastanka sa ministrom spoljnih poslova BiH Igorom Crnadakom.
Dačić je naveo da je, sa premijerom Srbije Aleksandrom Vučićem, rekao visokoj predstavnici EU za spoljnu politiku i bezbednost Federiki Mogerini, prilikom njene nedavne posete Beogradu, da treba precizirati šta to Srbija nije uradila kad je reč o Briselskom sporazumu.
„Nisu ispunjene tačke vezane sa Zajednicu srpskih opština, a u korist Srbije bi bilo da se to ispuni. I mi se žalimo što to nije implementirano”, objasnio je Dačić.
Prema njegovim rečima, na pitanje šta još nije implementirano krivicom Srbije, iz Delegacije EU su rekli: „Ništa”.
Šef srpske diplomatije je ukazao na to da se dodatno postavlja 11 tačaka koje je usvojio nemački parlament, što je, kako je rekao, uslov da Nemačka potvrdno odgovori za otvaranje nekih poglavlja.
Jedan od primera među tih 11 tačaka je pitanje mosta i Parka mira u Kosovskoj Mitrovici, a to nema nikakve veze sa Briselskim sporazumom, rekao je Dačić.
„Pa kako onda nema novih uslova? Onda neka se kaže da je to novi uslov”, istakao je prvi potpredsednik Vlade Srbije, dodavši da to nije ništa novo, te da je to bila praksa svih ovih godina unazad.
„Ali tu praksu Srbija više ne prihvata. Mi igramo otvorenih karata. Sve smo obaveze izvršili i ne dozvoljavamo da se neko igra sa nama”, istakao je Dačić.
On je napomenuo da sa prethodnicom Mogerinijeve, Ketrin Ešton, takvih situacija sa „pokretnim ciljevima” nije bilo.
„Ona (Ešton) je rekla: Uradite to, i dobićete otvaranje pregovora. I to se i desilo”, zaključio je šef srpske diplomatije.

Jačanje saradnje, Azerbejdžanci zainteresovani za Petrohemiju
BAKU – U razgovorima premijer Srbije Aleksandra Vučića sa azebejdžanskim državnim vrhom potvrđena je odlučnost za dalje jačanje saradnje, a jedan od koraka u tom pravcu je i iskazana zainteresovanost domaćih firmi za Petrohemiju, MSK i druge srpske kompanije.
Vučić je dvodnevnu posetu Azerbejdžanu počeo susretom sa predsednikom Ilhamom Alijevim sa kojim je razgovarao o saradnji u oblasti infrastrukture, vojne industrije, energetike i poljoprivrede.
Srpski premijer je najavio dolazak azerbejdžanskog predsednika i privrednika te zemlje u Srbiju pre kraja godine.
U izjavi novinarima posle sastanka, Vučić je rekao da je sa Alijevim razmenio najiskrenije i najsrdačnije poruke prijateljstva, međusobne podrške teritorijalnom integritetu Srbije i Azerbejdžana.
Kako je ocenio, ukoliko se ostvari „samo petina stvari o kojima je razgovarano” to će udesetostručiti trgovinsku razmenu dve zemlje „koja trenutno nije na visokom nivou”.
Bilo je reči o nastavku saradnje u oblasti infrastrukture i saobraćaja, ne samo o završetku Koridora 10, već i o obilaznici oko Beograda i drugim infrastrukturnim projektima.
„Razgovarali smo i o energetici, o (gasovodima) TANAP-u i TAP-u, o izgradnji gasnog kontektora sa Bugarskom, koliki deo u budućnosti možemo da dobijemo sa (izvorišta gasa) Šah Deniza dva ili nekih drugih nalazišta gasa koje Srbija može da dobije, da bismo izvršili diverzifikaciju izvora i kako bismo dobili povoljnije cene...„, rekao je Vučić.
Vučić i Alijev su razgovarali i o učešću kompanija te zemlje u privatizaciji u Srbiji, poput privatizacije MSK Kikinda i pančevačke Azotare i Petrohemije, kao i poljoprivrednog agrokompleksa.
Razgovaralo se i o većoj turističkoj ponudi Srbije i privlačenju većeg broja turista iz Azerbejdžana u Srbiju, a Vucičh je najavio da će do kraja godine biti uspostavljena avio linija Beograd-Baku.
Prema njegovim rečima, govorilo se i o vojnoj industriji i prenosu vojne tehnologije koju Srbija ima Azerbejdžanu.
Alijev je rekao da se nada da će poseta srpske delegacije biti uspešna i da će ojačati ekonomske veze dve zemlje.
„Naša podrška Srbiji je jasna, a naše kompanije žele da učestvuju sa više projekata u Srbiji, jer su zadovoljne uslovima i podrškom koju u vašoj zemlji dobijaju”, istakao je Alijev i zaključio da postoji veliki interes azerbejdžanskih kompanija za učešće u procesu privatizacije srpskih preduzeća.
Vučić je razgovarao i sa azerbejdžanskim kolegom Arturom Rasizadeom o razvoju u oblasti infrastrukture, poljoprivrede i energetike, a srpski premijer je izneo konkretne predloge za buduću saradnju.
Rasizade je istakao da Azerbejdžan sa Srbijom ima najbolje političke odnose, kao i dobru saradnju u humanitarnim oblastima, ali još nedovoljno razvijenu u ekonomiji.
„Postoje dobri primeri, ali mislim da je to samo dobra osnova za dalji razvoj. Velike nade polažemo u rad Međuvladine državne komisije”, istakao je Rasizade.
Vučić je razgovarao i sa predstavnicima kompanije Azmeko koja je zainteresovana za Petrohemiju i MSK i sa kojom je dogovoreno da njeni predstavnici posete Srbiju.
U delegaciji Srbije je i ministar rudarstva i energetike Aleksandar Antić, koji je obišao pogone i razgovarao sa poslovodstvom te komanije.
Ova azerbejdžanska hemijska kompanija jedan je od vodećih proizvođača metanola sa oko 600.000 tona godišnje, koje Britiš Petrol distribuira u Evropu i Kinu.
Antić je tokom posete upoznao domaćine sa mogućnostima i kapacitetima srpske hemijske industrije.
Predstavnici Azmeka pokazali su veliko interesovanje za mogućnost investiranja u MSK iz Kikinde i Petrohemiju Pančevo.
Vučić i SOKAR o snabedavnju Srbije gasom
BAKU– Premijer Srbije Aleksandar Vučić razgovarao je danas u Bakuu sa predsednikom Državne naftne kompanije (SOKAR) Rovnagom Abdulajevim o učešću SOKAR kompanije u snabdevanju Srbije gasom.
Vučić je istakao važnost mogućeg povezivanja sa Južnim gasnim koridorom kako bi Srbija mogla da diverzifikuje svoje izvore snabdevanja.
Abdulajev je rekao da je SOKAR jedina državna naftna kompanija u Azerbejdžanu, koji se tradicionalno time bavi već 160 godina.
On je naglasio da će SOKAR osnovati komisiju koja bi utvrdila potrebe Srbije za snabdevanje gasom, saopštila je Kancelarija Vlade Srbije za saradnju s međima.
SOKAR je jedna od najvećih kompanija na svetu koja se bavi off shore i on shore proizvodnjom nafte i gasa.
Kompanija ima 61.000 zaposlenih i poseduje udeo u gasnim cevovodima TANAP (Transanadolijski) i TAP (Transjadranski gasovod).
Vučić: Došli smo u Azerbejdžan sa idejama i planovima
BAKU– Došli smo sa idejama i velikim planovima u Azerbejdžan, poručio je premijer Srbije Aleksandar Vučić tokom razgovora sa ministrom ekonomije i industrije i kopredsednikom Međuvladine komisije za trgovinsko-ekonomsku saradnju između Azerbejdžana i Srbije Šahinom Mustafajevim.
„Rešili smo da modernizujemo zemlju, preduzeli smo teške ekonomske mere, doneli važne zakone, postigli sporazum sa MMF-om, sve u cilju ekonomskog osnaživanja zemlje”, rekao je Vučić.
On je naglasio važnost učešća azerbejdžanskih kompanija u infrastrukturnim projektima, kao i u procesu privatizacije srpskih preduzeća, naročito poljoprivrednih kombinata.
„Vaša poseta Azerbejdžanu je važna, jer naše kompanije poštuju vašu odluku da im se lično obratite”, rekao je Mustafajev.
On je istakao da postoji veliki potencijal za razvoj ekonomskih odnosa između Srbije i Azerbejdžana i naglasio potrebu za organizovanjem češćih susreta sa predstavnicima azerbejdžanskih kompanija.
„Te kompanije imaju političku podršku za angažovanje u Srbiji. Rad kompanije Azvirt je dobro iskustvo i signal za privlačenje drugih firmi iz Azerbejdžana”, rekao je Mustafajev.

Da li Dačić zbog Ružića odlaže komletiranje rukovodstva SPS-a
Ivica Dačić ni posle četiri meseca od kongresa socijalista nije prelomio ko će mu biti bliski saradnici u partiji. Ovo odugovlačenje sa izborom zamenika, potpredsednika glavnog odbora i predsednika izvršnog odbora moglo bi da potraje do prvomajskih praznika, to jest sve dok premijer Aleksandar Vučić ne odluči ko sve ostaje u njegovom timu.
Politički analitičar Dejan Vuk Stanković se slaže sa ocenom da Dačić oteže sa izborom svojih najbližih partijskih saradnika jer čeka ishod rekonstrukcije Vučićevog kabineta, budući da ne zna kakva će mu biti sudbina: da li će socijalisti ostati u vlasti ili će možda morati u opoziciju.
„To što Ivica Dačić  odugovlači sa izborom potpredsednika nije nimalo slučajno, jer odmerava koga da izabere i gleda štetu i korist od izbora. Prilikom odlučivanja mora da vodi računa i o tome šta SNS misli o njima. Među kandidatima za potpredsednike SPS-a ima i onih koji su vrlo kritični prema radu vlade, što izaziva jednu vrstu podozrenja kod najjačeg koalicionog partnera”, ističe Stanković.
 Nezvanično se može čuti da bi izbor Branka Ružića za Dačićevog zamenika bio sporan za naprednjake i da je to možda glavni razlog što je šef socijalista još neodlučan oko glavnih kadrovskih rešenja u stranci. Iako zvanično niko iz SNS-a nije kategorično uslovio ostanak socijalista u vlasti neizborom Ružića za Dačićevog zamenika, predsednik SPS-a mora da izvaga najbolje rešenje koje neće biti prst u oko Vučiću. Ukoliko pak ne izabere Ružića, suočiće se sa otporom u stranci jer doskorašnji predsednik izvršnog odbora ima ubedljivo najveću podršku među opštinskim odborima SPS-a.
Kao razlog zašto oteže sa izborom najbližih saradnika Ivica Dačić nije spomenuo Ružića, već je ukazao na rejting stranke koji miruje poslednjih nekoliko meseci. A on se vrti između 10 i 12 odsto, što je nešto niže nego što je SPS sa PUPS-om i JS osvojio na izborima od 16. marta 2014.
„Problem je što rejting SPS-a niti raste niti pada, iako nismo završili izbor stranačkih organa. To znači da sve treba da nas zabrine zašto je to tako”, rekao je Dačić za „Politiku”.
U SPS-u se može nezvanično čuti da se Dačić tim povodom nekoliko puta našalio sa stranačkim funkcionerima, rekavši im da će svog zamenika i potpredsednike izabrati kada rejting socijalista počne da pada.
Za razliku od svog šefa, Novica Tončev, predsednik opštinskog odbora SPS-a u Surdulici, smatra da će se socijalistima poboljšati rejting kada se konačno kompletiraju organi partije. On smatra da svi izabrani funkcioneri trebaju da dobiju jasna i precizna zaduženja i da posle nekoliko meseci odgovaraju za rezultate svog rada.
„Nema razloga da se oteže sa izborom stranačkih organa, jer se približavaju lokalni i pokrajinski izbori. Mene su odbori predložili za mesto potpredsednika, ali konačnu reč ima Dačić. Na stranačke funkcije trebaju da se izaberu na osnovu rezultata koji su postigli na lokalnim izborima”, ističe Tončev.
On dodaje da ne bi bilo dobro da svi članovi Dačićevog tima budu iz „beogradskog kruga dvojke” jer su na parlamentarnim izborima 2014. godine socijalisti od pola miliona glasova – oko 300.000 osvojili u ostatku Srbije.
Među socijalistima se kao gotova stvar govori da je Dijana Vukomanović viđena za predsednika izvršnog odbora, jer je Dačić zadovoljan njenim radom u Skupštini Srbije. Njen najozbiljniji konkurent za ovu funkciju je Žarko Obradović, koji je godinama bio desna ruka Ivice Dačića. Po ovom scenariju, neko od njih dvoje će na ovom mestu zameniti Branka Ružića, koji je osam godina radio ovaj posao.
Dijana Vukomanović kaže da su za svaku partiju dobra kadrovska osveženja, rokade i unapređenja, ali i smene onih koji ne podižu rejting partije. Ona smatra da je pozicija predsednika IO SPS-a najodgovornija posle mesta predsednika stranke i dodaje da je zadovoljna podrškom koju je dobila od lokalnih odbora i funkcijom predsednice poslaničke grupe SPS-a koju sada obavlja.
„Nisam se kandidovala za predsednika IO, niti smo u rukovodstvu pregovarali o bilo kojoj poziciji za bilo koga od nas iz dosadašnjeg rukovodstva, a takav razgovor tek predstoji. Izvršni odbor je najoperativniji organ partije i podrazumeva terenski rad i koordinaciju sa radom odbora širom Srbije, a ne kabinetski preko mobilnog telefona. To i jeste bila moja zamerka uvaženom kolegi Branku Ružiću, jer su prošla vremena kada su partijske centrale slale direktive lokalnim odborima”, ističe Dijana Vukomanović.
Da Ivica Dačić nije zadovoljan radom pojedinih stranačkih funkcionera, znalo se još pre održavanja kongresa SPS-a 14. decembra prošle godine. On je posle reizbora u „Sava centru” u radnom delu kongresa, koji je bio zatvoren za javnost, oštro zamerio nekim funkcionerima koji pretenduju za potpredsednička mesta da su vodili oštru kampanju stavljajući sebe u prvi plan. On im je tada navodno zamerio što energiju koju su utrošili u borbu za fotelje nisu iskoristili na parlamentarnim izborima, jer bi u tom slučaju socijalisti osvojili oko 40 odsto glasova. Dačić je još tada najavio podmlađivanje partije i više žena u stranačkim organima.
U SPS kladionicama najveće šanse da postanu potpredsednici osim Branka Ružića ima i ministar energetike Aleksandar Antić. Oni se mnogo bolje kotiraju u bazi i kod Ivice Dačića u odnosu na ostale kandidate za visoke funkcije kao što su Novica Tončev, Dejan Radenković, Milutin Mrkonjić, Vladan Zagrađanin, Žarko Obradović i Slavica Đukić Dejanović.
Možda je predsednik beogradskog odbora SPS-a Aleksandar Antić u najpovoljnijoj situaciji, jer je njegova pozicija u Vladi Srbije prilično stabilna i čak se može dogoditi da posle rekonstrukcije vlade njemu budu ponuđeno da ostane jedini socijalista u Nemanjinoj 11. U tom slučaju, on sigurno ne bi prihvatio da ostane u vladi, jer u njoj ne bi ostao i njegov lider, čime bi dodatno ojačao i onako jak uticaj koji ima u partiji.
-------------------------------------------------------
Baza želi i Mrkonjića
Osim Ružića, kamen spoticanja za Dačića je i Milutin Mrkonjić, koji uživa veliku podršku među lokalnim odborima socijalista. Oni se sigurno ne bi zadovoljili da Mrkonjić bude imenovan u predsedništvo stranke, a da na njegovo potpredsedničko mesto dođe neko samo zato što je mlad.

Brodovi ruske mornarice u Lamanšu
MURMANSK - Grupa brodova ruske Severne flote koju predvodi veliki protivpodmornički brod „Severomorsk” uplovio je danas u kanal Lamanš, saopštila je pres služba te flote. Predstavnik pres službe Vadim Sjerga rekao je da će ruski brodovi uploviti u Severno more, a potom u severoistočni Atlantik.
U vodama severnog Atlantika grupa će održati vežbe protivvazdušne i protivpodmorničke odbrane, pretovar tereta u hodu zajedno sa tankerom „Dubna” i pružanje pomoći brodu u nevolji zajedno sa spasilačkim remorkerom SB-406, preneo je TAS S. Prethodno su mornari „Severomorska” u Biskajskom zalivu održali vežbe grupe brodova, kao i uvežbavanje spasilačkih operacija sa primenom vazduhoplova - helikoptera Ka-27.„Severomorsk” je isplovio iz glavne baze Flote 20. novembra 2014. godine i od tada je preplovio više od 18.300 milja, podseća agencija. Prenoseći ovu vest pod oznakom „hitno”, britanska agencija Rojters navela je da nije neobično da ruski ratni brodovi budu u Lamanšu.
Krajem novembra prošle godine ruske agencije javile su da su brodovi Severne flote bili doplovili do Lamanša, gde će održati vežbe i da je zbog nevremena odlučeno da se plovila sklone u neutralne vode zaliva Sene. RIA Novosti navela je da su 28. novembra brodovi ruske mornarice, čiju formaciju predvodi „Severomorsk” forsirali najuži deo Lamanša tesnac Pa de Kale i ušli u zaliv Sene, gde će sačekati da prođe nevreme.
Jedinice ruske mornarice na „Severomorsku”, desantnom brodu „Aleksandar Otrakovski”, tankeru „Dubna” i spasilačkom remorkeru SB-406 uvežbavali su plovidbu tesnaca u složenim hidrometeorološkim uslovima uz intenzivnu navigaciju, navele su agencije.
------------------------------------------------------
London prati prolazak ruskih brodova 
 LONDON - Britansko ministarstvo odbrane saopštilo je danas da prati aktivnosti ruskog razarača i još dva broda koji plove kroz Lamanš. Ministarstvo je navelo da razarač „Severomorsk”, tanker i brod za podršku prolaze kroz Lamanš na povratku iz Sredozemnog mora.
Britanski zvaničnici su rekli da nisu „uočene nikakve vežbe”, pošto su mediji u izveštajima sugerisali da će ruski vojni brodovi izvesti vojne vežbe.
Beta-AP

Zašto je susret Kastra i Obame istorijski događaj
Predsednici SAD i Kube razgovarali su preksinoć više od jednog sata, a poslednji direktni susret između čelnika dve susedne države desio se u julu  1956, pa se ovaj neformalni kubansko-američki samit naziva istorijskim.
Dugo iščekivani razgovor između Baraka Obame i Raula Kastra u Panami na marginama Sedmog samita Organizacije američkih država (OAD), najavljen je još u decembru prošle godine kada je objavljeno da su se administracije dveju zemalja preko diplomatskih kanala dogovorile da „normalizuju odnose”, ali je mogao biti otkazan jer Vašington nije za to vreme uspeo da ispuni najtvrđi uslov koji je vlada u Havani postavila: Da skine Kubu sa liste zemalja koje podržavaju terorizam.
To će se svakako desiti,  jer razlozi zbog kojih se Kuba našla među zemljama sa terorističkom reputacijom, navodna podrška levičarskoj kolumbijskoj narko-gerili Fark ili pružanje egzila Baskijcima optuženim za terorizam, ne postoje, po jednodušnoj oceni američkih analitičara. U Havani traju naporni razgovori uz posredništvo kubanskih zvaničnika da se uspostavi mir između Farka i kolumbijske vlade, a Kolumbija je kao jedan od najbližih latinoameričkih saveznika Vašingtona, zvanično tražila da se Kuba obriše sa crne liste. Besmisleno je da neko ko, na zahtev zaraćenih strana pomaže da se one dogovore , istovremeno u SAD figurira kao država koja podržava jednu od tih strana.
Ali ima još mnogo besmisla u činjenici da se tek Barak Obama, rođen pet godina posle prestanka komunikacije sa Kubom, setio da kaže da „Kuba ne predstavlja nikakvu bezbednosnu opasnost po interese SAD”.
 „Pokazali smo da možemo da okrenemo novi list”, rekao je Obama, čije akcije na spoljnopolitičkom planu pokušava da zakoči republikanska većina u Kongresu.
Predsednik SAD podsetio je da je „Hladni rat završen” te da „uprkos razlikama” razgovori mogu da se vode o temama od obostranog interesa i da je ovo tek početak promena.
Sa svoje strane Raul Kastro je rekao da su predsednik Obama i on spremni da razgovaraju o „osetljivim pitanjima” i da „sve može biti na stolu” , uključujući „ljudska prava i slobodu medija“.  Ono u čemu se slažu je da američke sankcije, bez obzira na njihovu dugovečnost, nisu uspele da postignu cilj, a to je za Vašington bio obaranje Fidela Kastra, njegovog brata Raula, i poništavanje komunističke revolucije u Kubi.
Havana i Vašington se razlikuju u tome kako vide organizaciju društva, pa američka strana insistira na „poštovanju ljudskih prava i slobodi medija”, dok Havana smatra da su u njihovim zatvorima samo ljudi koji krše zakone i kojima je sud presudio, a da je poštovanje čovekovih prava mnogo širi pojam od onog kako ga prikazuje Vašington. Svi Kubanci na primer imaju pravo, na besplatne zdravstvo i školovanje što u SAD još nije slučaj.
Panamski sastanak dvojice predsednika zaslužuje da se nazove istorijskim, iako praktičnih rezultata iz ovog susreta nema: Nije skinut embargo iako je neuspešan, nisu otvorene ambasade, nisu uspostavljeni diplomatski odnosi, iz kubanskih zatvora pušteni su samo oni disidenti ili „špijuni” kako ih naziva Havana, za koje je direktno bila zainteresovana Amerika, iz američkog Gvantanama se izbavilo samo pet zatvorenika koje je nevezano sa normalizacijom kubansko-američkih odnosa hteo da primi tadašnji predsednik Urugvaja Hose Muhika...
Šta je onda to što zaslužuje da uđe u udžbenike svetske istorije? To što su obojica šefova država pokazali „začuđujuću odmerenost i razboritost” , kako posle njihovog susreta reče jedan američki analitičar. Kastro je Obamu javno nazvao poštenim čovekom. Obama je priznao da je razgovor sa Raulom Kastrom bio „otvoren i plodotvoran”.  Čini se da su se njih dvojica i sami našli u čudu što jedan sa drugim mogu uopšte da razgovaraju.
Za Kubu je važno otvaranje međunarodnih finansijskih institucija, a za SAD osvojanje gladnog tržišta na karipskom ostrvu. Za SAD je bitno da sa južnijim delom novog sveta uspostavi davno pokidano poverenje, a za Kubu da prestane da je bije glas izolovanog ostrva koje ima nepremostivih poteškoća sa geografski bliskim Velikim bratom. Put u Obećanu zemlju ili na egzotično ostrvo uskoro će ući u legalne tokove. Ljubitelji cigara moći će da osete i taj posebni miris kubanskog duvana, a Kubanci će dobiti sve one lepe stvari koje stižu iz Amerike. Prvi internet kafići već su otvoreni, farmerke se uveliko šalju iz Majamija, američke serije se gledaju još uvek krišom...
Mnogi američki analitičari ističu da se Havani više žuri da ukidanjem američkih sankcija nadoknade gubitak zbog umanjenog dotoka nafte, koje joj je u zlatno doba Uga Čavesa Venecuela velikodušno odašiljala u zamenu za njihove lekare.
Obama je ponovo pozvao Dilmu Rusef, predsednicu Brazila, da dođe u SAD nakon što je ona jednom otkazala dogovorenu posetu zbog afere sa prisluškivanjem. Nikolas Maduro, presednik Venecuele, tražio je od Obame da ukine sankcije uvedene ovoj naftonosnoj zemlji, uvedene zbog zatvaranja opozicionih lidera.
Sve države južnoameričkog kontinenta jedinstvene su da je dosadašnja politika SAD prema Kubi najozbiljnija prepreka u zbližavanju dva podeljena sveta. A Americi je potreban saveznik iz njenog zadnjeg dvorišta koje je dugo stajalo zapušteno. Sedmi samit u Panami, i prvi u kome je na najvišem nivou predstavljena Kuba, daleko je po značaju prevazišao prethodnih šest protokolarnih susreta američkih država. Za početak, bilo je dovoljno da dva čoveka počnu da razgovaraju.

Kina prvi kupac PVO sistema S-400
MOSKVA - Kina je prvi kupac najnovijeg ruskog sistema protivvazdušne odbrane S-400, izjavio je generalni direktor „Rosoboroneksporta” Anatolij Isajkin, koji je istakao da je ugovor o tome potpisan u jesen prošle godine u Pekingu. Sistem S-400 nema premca u svetu, istakao je u intervjuu za Sputnjik konsultant komandanta Raketnih trupa strateške namene general-pukovnik u penziji Viktor Jesin.
Taj sistem će omogućiti Kini da uništava sva savremena i perspektivna sredstva vazdušno-kosmičkog napada na udaljenosti do 400 kilometara, objasnio je Jesin i dodao da su mnoge zemlje zainteresovane za S-400, ali je Kina odavno tražila saglasnost Rusije da ga kupi. Mi smo se složili da ga prodamo samo Kini, uzimajući u obzir situaciju nastalu na međunarodnoj sceni i interese poboljšanja odnosa sa tom zemljom, istakao je Isajkin.
Prema njegovim rečima, od kupovine ruskog kompleksa S-400 korist imaju obe zemlje. Nama odgovara da prodajemo vojne proizvode, jer tako donekle vezujemo Kinu za sebe. Ona će zavisiti od rezervnih delova i servisiranja. Dalja eksploatacija tih sistema zavisiće od isporuka rezervnih delova iz Rusije, pojasnio je Isajkin.
Svaki korak ka modernizaciji Oružanih snaga Kine po pravilu izaziva nervozu i zabrinutost SAD, ali politikolog Vladimir Jevsejev smatra da kupovina najnovijeg ruskog sistema S-400 ovog puta ne bi trebalo da prouzrokuje histeriju Vašingtona. Ne mislim da će SAD na to burno reagovati. Ovde nema one kritičnosti koja je ranije postojala kada se radilo o Iranu, a koju je podgrevao Izrael, kaže Jevsejev i dodaje da je Izrael planirao da bombarduje Iran, pa je za njega bilo od ključne važnosti da li će Iran imati sistem S-300. Sada, međutim, niko ne planira da bombarduje Kinu, kazao je Jevsejev.
On smatra da će i reakcija Tokija na kupovinu sistema S-400 biti odgovarajuća.
Kina već poseduje ruski sistem S-300, tako da se u suštini sada radi o usavršavanju njenog potencijala u toj oblasti, kaže Jevsejev, dodajući da će Japan verovatno na to reagovati sasvim mirno, zato što se ipak ne radi o mogućnosti oružanog konflikta između Japana i Kine.
Veću zabrinutost u Japanu izaziva Ratna mornarica Kine. Kada bi Rusija Kini isporučila krstareće rakete velikog dometa namenjene dejstvima na moru, Japan bi reagovao burnije nego na isporuku onih sistema koji za njega ne predstavljaju opasnost, smatra Jevsejev.
Ranije je saopšteno da može biti reči o isporukama najmanje šest diviziona. U svakom divizionu je osam mobilnih lansirnih platformi, smeštenih na četvoroosovinskim tegljačima. Pritom, svaka platforma ima četiri protivavionske vođene rakete. U divizion ulazi i komandni punkt i radar koji služi da locira cilj i navodi raketu, objasnio je Jevsejev.
Prema njegovim rečima, s obzirom da Rusija namerava da realizuje sporazum sa Kinom o sistemu S-400, ugovor može da košta skoro dve milijarde dolara, što je najveći posao u istoriji vojno-tehničke saradnje te dve države.
 
-----------------------------------------------------------
Kremlj: Otklonjene barijere za isporuku S-300 Teheranu
MOSKVA - Kremlj je danas potvrdio da su sve pravne barijere otklonjene, kada je reč o isporuci ruskih raketnih sistema S-300 Teheranu, dan pošto je predsednik Rusije Vladimir Putin potpisao dekret kojim se ukida zabrana na takve isporuke.
„Sa pravnog stanovišta nikakve restrikcije više ne važe nakon potpisivanja dekreta”, rekao je portparol Kremlja Dmitrij Peskov, ne navodeći tačan datum kada bi isporuke ruskih protivvazdušnih raketnih sistema mogle da počnu.
Odluku da ukine zabranu na isporuku projektila, Putin je doneo u svetlu napretka postignutog na razgovorima o iranskom nuklearnom programu u Lozani, čime je otvoren put da međunarodna zajednica može postepeno da ukida sankcije uvedene Iranu.
Iran očekuje da im Rusija do kraja godine isporuči protivazdušni raketni sistem S-300, rekao je danas predsednik Vrhovnog nacionalnog bezbednosnog saveta Irana Ali Šahmani.
„Mislim da će biti isporučen ove godine”, rekao je Šahmani okupljenim novinarima.
On je dodao da je odluka ruskog predsednika Vladimira Putina da ukine zabranu isporuka sistema S-300 Iranu „neka vrsta signala o važnosti uloge Irana u osiguravanju bezbednosti u regionu”, javlja TASS a prenosi Tanjug.

Nikad manja podrška vladi nemačkog kancelara Olafa Šolca
BERLIN – Podrška koalicionoj vladi nemačkog kancelara Olafa Šolca pala je na najniži nivo od dolaska na vlast krajem 2021. godine.
Nezadovoljstvo javnosti Šolcovim Socijaldemokratama, Zelenima i Slobodnim demokratama dostiglo je najviši nivo dosad - oko 70 odsto, pokazala je anketa agencije za istraživanje javnog mnjenja INSA koju je objavio nemački list „Bild”, preneo je Blumberg.
Manje od 40 odsto ispitanika, što je rekordno nizak nivo, podržalo bi jednu od tri stranke na izborima ako bi oni bili održani sada, pri čemu bi birači radije podržali antimigrantsku, desničarsku Alternativu za Nemačku (AfD) nego Šolcov SPD.
Nezadovoljstvo javnosti zbog inflacije, rekordne imigracije i skupih mera zaštite životne sredine mesecima je opterećivalo Šolcovu koaliciju.
Međusobna trvenja i upiranja prstom zaustavili su sposobnost koalicije da napreduje u ispunjavanju ambicioznog plana dekarbonizacije ekonomije, posebno zbog sve većih troškova energenata i rastuće podrške AfD-u protiv establišmenta.
Šolc se trudi da ostane pozitivan, piše agencija, ne samo suočen sa mučnim političkim nezadovoljstvom, već i kada se Nemačka bori sa ubrzanim starenjem stanovništva i nedostatkom kvalifikovane radne snage, posebno u oblasti tehnologije, zdravstvene zaštite i nege dece.
Zabrinutost zbog akutnog manjka radnika u ključnim sektorima i ogroman priliv migranata koji se ubrzao nakon ruskog napada na Ukrajinu ponovo je pokrenuo društvene debate o integraciji i politici zaštite granice.

Kome smetaju srpske zastave na Egzitu
Događaj iz Novog Sada gde su organizatori Egzit festivala sa bedema Petrovaradinske tvrđave skinuli zastavu na kojoj je predstavljena mapa Kosova i Metohije u bojama srpske trobojke i sa srpskim grbom, nekako se stidljivo provukao kroz medije. Radost što dolaze gosti, ko peva i kako svira, „sakrili” su ovaj sramni događaj. Ali su zato društvene mreže „gorele”, uz osuđujuće komentare.
Šta se zapravo desilo: kako bi pokazali što više servilnosti za svoje goste iz zemalja koje priznaju nezavisnost Kosmeta, organizatori su odlučili da skidaju srpske simbole u Srpskoj Atini, “da ih ne vređaju” a na njihovo mesto postavili su srce sa znakom mira.
Baš dok Kurtijevi do zuba naoružani specijalci svakodnevno hapse i maltretiraju naše sunarodnike u južnoj srpskoj pokrajini, Egzit je odlučio da promoviše „mir”. To je mnogo više od servilnosti jer je prekršen ustav i član zakona o nacionalnim simbolima.
Grupa mladih patriota su zastavu sa mapom Kosmeta postavili pre nekoliko dana kao vid podrške našem narodu u južnoj srpskoj pokrajini u ovim teškim trenucima. To je odmah zasmetalo autošovinistima okupljenim u nekim organizacijama i partijama. Mnogo je urađeno na suzbijanju antišovinizma u našoj zemlji, ali pojavni oblici ove bolesti i dalje mogu da se vide. Primer za to je ovaj slučaj.
Pojedinci su već par puta pokušavali da uklone zastavu, u čemu su ih mlade patriote sprečile.
I to nie usamljen incident. Samo dan posle skandala u Novom Sadu, kada su organizatori Egzit festivala sa bedema Petrovaradinske tvrđave skinuli zastavu na kojoj je predstavljena mapa Kosova i Metohije, na istoj manifestaciji dogodio se novi..
Ovog puta je na jednom od nastupa mladić je podigao zastavu na kojoj je bila mapa Kosmeta u bojama srpske zastave i natpis „Nema predaje”. Opkolili su ga i tražili da je skloni. Bilo je povuci-potegni ali taj srpski patriota nije odustao.
Da li većina građana Novog Sada ne gleda blagonaklono na skidanje srpskih simbola, siguran sam da ne gleda. I da im nije drago. I vasceloj Srbiji nije pravo. I to prolazi “ispod radara”.. I nikom ništa. Ako potpisnika ovih redova bilo ko optuži za preterani patriotizam ili slične emocije, znaće odakle dolaze ti napadi, pokazaće oni pravo lice.

Mi ne idemo nikud i ne radimo ništa
Prozapadne opozicione stranke koje organizuju proteste nikako ne žele da se oprobaju na izborima nakon što su već deset puta okupili svoje pristalice na ulicama.
Nesvakidašnji zahtev dela opozicije da se ne raspisuju izbori politički je fenomen kakav se retko može videti u svetu, ali u Srbiji je izgleda i to moguće. Samo u Srbiji postoji opozicija kojoj nije cilj dolazak na vlast ili bar ne dolazak na vlast na izborima.
Tokom jučerašnje protestne šetnje imali smo priliku da ovo čujemo od predsednika Demokratske stranke Zorana Lutovca u izjavi za televiziju N1 koja je medijski promoter protesta i dela opozicije koji ih organizuje.
Na pitanje reporterke N1 da li misli da su izbori pravi način da se protesti kapitalizuju kako smatraju brojni analitičari, Lutovac kaže da to nije dobra procena.
- Leto je, manje je ljudi na ulicama, to treba raditi kad ste najjači, a ne kad slabite. Najjači ste krajem avgusta ili početkom septembra kad se ljudi vrate sa odmora - rekao je Lutovac.
Po svemu sudeći, okupljenih je zaista sve manje, a deluje da su pristalice prozapadne opozicije morale da napuste Srbiju zbog ,,diktature” i lošeg života te da svoju tugu blaže na plažama primorskih zemalja.
Ipak, Lutovac ne sumnja da će se pristalice vratiti. Samo da se završe letovanja. 
Međutim, ni tada, izbori neće biti tema za ovaj deo opozicije već formiranje prelazne vlade bez izbora, legitimiteta i mimo volje naroda kako je to već viđeno tokom dvehiljaditih.
- Izbori za nas nisu tema. Ako raspišu izbore, imaće građane na ulicama - poručio je Lutovac.
Ne može se reći ni da Lutovac nije u pravu jer bi svaki izlazak na izbore podrazumevao i uvek neugodni cenzus od tri odsto. 
Na drugoj strani, za tehničku vladu nije vam neophodno ništa. Eventualno konsultacija u nekoj od stranih ambasada. Posle toga i lideri opozicionih stranaka bi mogli na neku od egzotičnih destinacija. Naravno, o našem trošku. Red je da i oni odmore. Ipak su se naradili.

OVO NEMA NIGDE NA SVETU: OPOZICIJA PRETI VUČIĆU AKO RASPIŠE IZBORE!

N1: Analitičari misle da opozicija treba da kapitalizuje ove proteste. Mislite li da su izbori način?

Zoran Lutovac: Ne, to nije dobra procena! Leto je, manje je ljudi na ulicama, to treba raditi kad ste… pic.twitter.com/gqcZWohz1o
— Detektor laži (@LaziDetektor) July 9, 2023

Srpska jedina štiti Ustav BiH i Dejton
Od našeg stalnog dopisnika 
Banjaluka – Republika Srpska nije izvor problema, već mesto na kom se donose odluke koje pozivaju na domaći dogovor i pronalazak rešenja. U Banjaluci nisu izglasani akti o secesiji, već akti koji omogućavaju relaksaciju i koji pozivaju na dijalog i dogovor. Kao što se desilo na nedavnoj sednici dve entitetske vlade, što mi vidimo kao model odnosa za budućnost, rekao je Nenad Stevandić, predsednik Narodne skupštine Republike Srpske. On je u razgovoru za „Politiku” istakao da je već posle tri dana nakon zajedničke sednice vlada Republike Srpske i Federacije BiH došao „doprinos” saradnji naroda i entiteta i od strane Kancelarije visokog predstavnika (OHR).
„Oni su svoje sporne odluke doneli svega tri dana posle sednice na kojoj su započeti domaći dogovori. To sve objašnjava. Ne dozvoljavaju da se sami dogovorimo. Ne odgovara im da se priča o investicijama, o povratku mladih, zapošljavanju i rastu BDP-a”, rekao je on. Govoreći o podeli državne imovine, podsetio je da su jedine granice koje su nacrtane posle Drugog svetskog rata one koje su podelile entitete u BiH. „Te granice su plod međunarodnog ugovora. Šta one dele ako već nisu međudržavne granice? Pa dele imovinu entiteta! Stoga pokušaj osporavanja imovine Republike Srpske u stvari predstavlja svesno izazivanje krize i sukoba.”
 
Utisak je da BiH ulazi u ozbiljnu krizu. Skupština je usvojila dva zakona i njima odbacila odluke visokog predstavnika i Ustavnog suda BiH. Oba zakona suspendovao je Kristijan Šmit. Šta je Srpsku opredelilo na ove korake? 
Nesporno je da je visoki predstavnik generator sukoba i nesporazuma u BiH. To proističe iz činjenice da on nema legalno imenovanje. Po relevantnim rezolucijama SB UN, BiH je bez visokog predstavnika. Jake zemlje, koje ne zavise mnogo od SB UN, progurale su da Šmit sedne u kancelariju visokog predstavnika bez obzira na to što nema legalitet. Zato imamo stvaranje cikličnih krugova krize. Takođe, Ustavni sud BiH je jedina institucija koja ne počiva na dejtonskim principima – konsenzusu dva entiteta i tri naroda. Tamo dominiraju tri stranca, koji zajedno s dva Bošnjaka preglasavaju Srbe i Hrvate. To je izvor svih problema. Sve što je i ranije radila Narodna skupština RS bila je reakcija na odluke koje donose ove institucije. Neverovatno je da Bošnjaci ne žele da imaju još jednog Bošnjaka u Ustavnom sudu, već nastoje da tamo ostane Nemac ili Albanac. To je za nas znak da se sa BiH upravlja spolja, a za druge nada da će strane sudije, kao u ratu strani avioni, doneti prednost Bošnjacima.
 
Odluke Skupštine RS nailaze na ozbiljnu ljutnju na Zapadu. 
Mi moramo ostati jedinstveni i uporni, ne sme biti pukotina među Srbima. Moramo sačuvati odlične odnose sa Srbijom i svoju neutralnost. Imamo otvorene sve komunikacijske kanale, čak i sa zemljama koje nas stalno kritikuju. Mi ćemo nastaviti da nudimo rešenja, koja će uvek biti zasnovana na dejtonskim principima, a to znači da nijedna odluka ne sme da bude doneta preglasavanjem, bez saglasnosti dva naroda i dva entiteta. A upravo su to radili visoki predstavnik i Ustavni sud BiH. Mi to razumemo kao nastojanje da se ovde provociraju krize i sukobi. Na to reagujemo pametno i nećemo dozvoliti da budemo okrivljeni za ono što je neko drugi smislio.
 
Da li je nametanje model po kom dugoročno može disati BiH? 
Ne, naprotiv, to je potpuno glupo, jer u BiH je već ispod 1,5 miliona Bošnjaka, oko milion Srba i manje od pola miliona Hrvata. Niko nikog tu ne može da nadjača i ugrozi. Mogu samo da se stvaraju nepotrebne krize. Razumem frustraciju Bošnjaka zbog percepcije da samo oni nemaju svoju državu. Zato postoji neki prikriveni cilj da se preko geopolitičke osovine – koju ovde drže Amerikanci i Britanci, posredstvom OHR-a i stranih sudija – isposluje neka supremacija Bošnjaka. Ali to ne može i neće ići preko leđa druga dva naroda i može samo silom da se desi. To ne žele ni Hrvati, koji su u zadnje vreme bili zavisni od Srba, i čiju smo poziciju štitili samo zato da ne bismo mi došli na red, a ne zato što smo u ljubavi s onima koji često pokazuju proustaške stavove. Srpska nije osnovana voljom tih sila koji sada rade protiv nje, ali je od njih prihvaćena kao neminovnost. Ipak se nadležnosti Srpske stalno tope i ako se to nastavi biće kao da je nismo ni stvorili i zato je reakcija RS tako odlučna.
 
Dakle, sem brige za državnu imovinu, korake Srpske uslovila je akumulacija nezadovoljstva. Ipak stižu upozorenja. 
Sva briga kojom Dodika žele da predstave kao figuru koja krši Dejtonski sporazum i ustavni poredak velika je laž. Dodik ima poseban stil, ali on je samo alibi da se dovrši posao obesmišljavanja i obezvlašćivanja RS. Manji deo opozicije to ne razume. Pa još daju podsticaj alibiju međunarodnog faktora. Dodik ima veliki politički kapacitet i vuče najveći broj konaca. Ali to je stvar koja pripada političkom spektru. U pravnom spektru ni Dodik ni RS nikada nisu doneli odluke o disoluciji. Nijedna institucija RS nije donela odluku o otcepljenju. Naše odluke treba pažljivo čitati. Mi u njima tražimo da se izaberu sudije Ustavnog suda BiH, jer je tako predviđeno. Ali volje za to nema kod Bošnjaka koji te sudije mogu da koriste za atak na RS. I zato smo tu gde jesmo. Što se imovine RS tiče, kada smo 2012. potpisivali ugovor s nemačkom kompanijom u vezi s izgradnjom energetskih objekata – isti ovaj kakav sad imamo sa Srbijom, jer su Nemci odustali – tada Ustavni sud nije problematizovao imovinu. Nije smeo protiv stranaca, niti su federalni partneri vikali da ne možemo bez njihove saglasnosti. U pozadini je srbofobija, a ne zajednički razvoj.
 
Dakle, odgovornost za krizu smeštate pre svega u Sarajevo i kod međunarodnih predstavnika. 
Pogledajte, na 9. januar su ranije dolazili svi. Sve do momenta kada su stranci odlučili da izazovu krizu. Nakon što su Dan RS proglasili neustavnim, počinje kriza, a mi počinjemo još žešće da ga slavimo. Svetosavska nagrada je takođe problematizovana od Bošnjaka, ali je Ustavni sud odlučio da ona nije uvredljiva. Taj sud je ušao u formu da deli srpske svece. Da procenjuje koji svetac vređa interese bošnjačkog naroda. Pa ih valjda Sveti Sava ne vređa, jer je Srbin, a Sveti Stefan, ipak, vređa. Oni su se upustili i u meritum verskog, društvenog, običajnog i potpuno polupali lončiće.
 
Da li RS nastupa jedinstveno u aktuelnoj krizi? 
Kao osnivač SDS-a i iz kog sam izašao u vreme čudne nacionalne politike u najvećoj stranci opozicije, mogu samo da skinem kapu za poslednje stavove i da kažem da se ta partija ponaša državotvorno. Nadam se da će tako i ostati. Trenutno, SDS je stranka opozicije koja razume razliku između vlasti i države.
Setite se, targetiranje Karadžića nekada je bilo isto kao aktuelno prokazivanje Dodika. Karadžića su najpre oterali u šumu, pa u zatvor, a prethodno su mu garantovali da neće biti procesuiran. Pravili su hajku kako bi od njega napravili kriminalca, lažući da je iz Prijedorske banke odneo tri miliona maraka. Želeli su stvoriti nezadovoljstvo naroda prema njemu, što nije uspelo. Ne verujem ni da će uspeti aktuelni pokušaji po istom principu. Nismo mi društvo koje drugačije živi i radi ili ima drugačije demokratske principe od nemačkog, francuskog ili švajcarskog modela. U vreme evropske cenzure u vezi s ratom u Ukrajini možemo čak reći da smo pet puta slobodniji. U Banjaluci možete da kritikujete i hvalite Putina ili Zelenskog, a u Berlinu i Parizu to ne smete. Udar na RS, sem napada na naše vrednosti, jeste udar i na demokratsko društvo.
 
Neki u poslednjim dešavanjima u RS pronalaze baš uticaj dešavanja u Ukrajini. 
Sukob u Ukrajini ima veze sa situacijom u celom svetu. Pa ima refleksije i na Balkan. Mi u tom ratu ne učestvujemo. Nepoštovanje međunarodnih ugovora je uvek generator koji dovodi do ratova. Nepoštovanje Kumanovskog sporazuma i Rezolucije 1244 izaziva krizu na KiM, jer Srbi nisu dobili svoje bezbednosne snage da ih štite. Minski sporazumi nisu poštovani dok je trajala tortura nad stanovništvom Donbasa. Ako se setimo kako se pred Drugi svetski rat raspalo Veće naroda i kako se danas ljuljaju UN, možemo da povučemo mnoge paralele. Ali mi nigde ne treba da srljamo. BiH treba da se liši ambicije za priključivanje u bilo kakve vojne asocijacije. Ali EU je odlučila da pritisne BiH da se mora opredeliti. Na svu sreću bez mišljenja Srba to se ne može desiti. Blokirali smo pristupanje NATO-u i uvođenje sankcija Rusiji. Srpska može da se ponosi kako tretira ukrajinsku manjinu, koja je ovde najbrojnija. U Prnjavoru živi nekoliko hiljada Ukrajinaca, koji imaju svoje crkve i mi želimo da niko u Srpskoj nema ikakvih problema. To je za nas čast.
 
Verujete li u neka saznanja da se razmatra smena Dodika? 
Mi smo OHR još ranije potpuno pobedili, argumentima i dokazima. Dokazali smo da su svi visoki predstavnici imenovani rezolucijama SB UN. Prezentovaćemo dokumente koji su potpisani između parafa i potpisa Dejtonskog sporazuma, sa takozvane Konferencije za implementaciju mira u Londonu – koja je ustanovila Savet za sprovođenje mira (PIK) i pozvala zvaničnim dokumentima SB UN da potvrdi prvog visokog predstavnika. Dakle, čak i kada bi Šmit smenio Dodika, mi to ne bismo objavili, jer nema legalitet. Ako nema legalitet imenovanja i njegove odluke su nelegalne. Pa kako onda da njegove odluke objavljujemo u „Službenom glasniku RS”? Ovog trenutka, Srpska je ta koja čuva pravni poredak u BiH. Sve akcije iz RS zasnovane su na pravu i to svi dobro znaju. Zato su prešli na drugu strategiju – zloupotrebu Ustavnog suda.
 
Šmit je nametnuo zakon koji inkriminiše one koji ne poštuju njegove, kao i odluke Ustavnog suda. 
Time želi da upotrebi domaće institucije za izazivanje krize. To će opet raditi nametanjem zakona. Oni koji budu prihvatili da sprovode takve zakone mogu da naprave poremećaj mira. Zato je Dodik najavio da će u Nemačkoj tužiti Šmita za lažno predstavljanje, ali i za narušavanje mira, a to je najveći zločin. Mi u RS sem pravnog poretka RS i BiH čuvamo i mir.
 
Posebnu nervozu na Zapadu izazvala je najava suspenzije ingerencije Suda i Tužilaštva BiH i agencije Sipa. 
Jedan šeik je u otporu zapadnjačkoj agresiji rekao da muslimani ne jedu svinjetinu, ali da ako treba da umru od gladi, možda i mogu da ih nateraju na to. Ako naše postojanje bude ugroženo, bićemo prinuđeni da donosimo zakone koji će imati pravni legalitet i koji će se primenjivati na teritoriji RS. A sasvim drugi zakoni će važiti u FBiH. Imaćemo praktično dve zemlje. To ne priželjkujem, već se nadam da će biti pameti u međunarodnim centrima, što uključuje i neophodnu katarzu u EU, koja ovde treba da zameni OHR. Treba da se imenuju domaće sudije i da se sprovode domaći zakoni, te da niko nikome ne koči razvoj.
 
Na osnovu čega tvrdite da se neće dozvoliti da Srbi u BiH budu svedeni na manjinu i podvrgnuti nasilju kao na KiM? 
Teroristički režim koji na KiM ugrožava Srbe često pominje Srpsku, što je za nas veliko priznanje. Kada tvrde da neće dozvoliti RS na KiM, to je potvrda da je Srpska toliko etablirana da joj se ni ćošak ne može odbiti. Niko sem naše skupštine neće donosi odluke u ime nas, niti će imenovati gradonačelnike u ime naših građana tako što će da raspisuje izbore i sa dva-tri odsto izlaznosi priznaje njihove rezultate. A mnogi u Sarajevu bi to voleli. U RS postoje dva veća naselja sa Bošnjacima, Kozarac i Janja, koja uživaju svu našu pažnju, prava i ljubav. Ipak, BiH iz devedesetih i danas nije ista. U Sarajevu nema Srba, svi gradovi su monoetnički u oba entiteta, uz izuzetke Drvara, Glamoča, Grahova i Petrovca u FBiH. Izmaštana multietnička priča je samo lažni građanski model za konačnu supremaciju Bošnjaka.

Bajden: Saudijska Arabija i Izrael daleko su od sporazuma o normalizaciji odnosa
Izrael i Saudijska Arabija su daleko od sporazuma o normalizaciji koji bi uključivao sporazum o odbrani i američki civilni nuklearni program, rekao je predsednik SAD Džozef Bajden u intervjuu za Si-En-En.
Američki zvaničnici su posredovali u pokušaju da postignu dogovor o normalizaciji odnosa između dve zemlje, podseća Rojters.
„Daleko smo odatle. Imamo o mnogo čemu da razgovaramo”, rekao je Bajden.
Izraelski ministar energetike Izrael Kac je prošlog meseca izrazio protivljenje ideji da Saudijska Arabija razvija civilni nuklearni program kao deo bilo kakvog uspostavljanja odnosa između dve zemlje posredstvom SAD.
Bajden je ukazao na odluku Saudijske Arabije, uoči njegove posete kraljevstvu prošlog leta, da otvori svoj vazdušni prostor za sve avio-prevoznike, otvarajući put za više preleta ka i iz Izraela, prenosi Tanjug.

Bajden otputovao na evropsku turneju, posetiće Britaniju, Litvaniju i Finsku
Predsednik SAD Džozef Bajden otputovao je danas na evropsku turneju tokom koje će posetiti Veliku Britaniju, Litvaniju i Finsku, javlja Rojters.
Bajden će večeras stići u London, a narednog dana će se sresti sa britanskim kraljem Čarlsom III, prvi put od kada je krunisan.
On će razgovarati i sa britanskim premijerom Rišijem Sunakom u Dauning stritu.
Sledeća poseta je samit NATO u Viljnusu, u Litvaniji.
Bajden će provesti dva dana u glavnom gradu Litvanije, koja je domaćin godišnjeg samita NATO.
On ćee učestvovati na sastancima sa liderima i održati govor na Univerzitetu u Viljnusu.
Konačna stanica je Helsinki, gde se očekuje da će Bajden u četvrtak proslaviti proširenje NATO sa Finskom kao najnovijom članicom alijanse.
Ova nordijska zemlja je u aprilu postala 31. članica NATO.
Bajdenov savetnik za nacionalnu bezbednost Džejk Saliven rekao je da će Bajdenovo putovanje „pokazati predsednikovo vođstvo na svetskoj sceni”, navodi AP, prenosi Tanjug.


  </body>
 </text>
</TEI>