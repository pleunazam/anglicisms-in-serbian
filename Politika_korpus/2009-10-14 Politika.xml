<TEI version="3.3.0" xmlns="http://www.tei-c.org/ns/1.0">
 <teiHeader>
  <fileDesc>
   <titleStmt>
    <title>The shortest TEI Document Imaginable</title>
   </titleStmt>
   <publicationStmt>
    <p>First published as part of TEI P2, this is the P5
         version using a namespace.</p>
   </publicationStmt>
   <sourceDesc>
    <p>No source: this is an original work.</p>
   </sourceDesc>
  </fileDesc>
 </teiHeader>
 <text>
  <body>
Počinje izgradnja autoputa Bar–Boljari
Od našeg stalnog dopisnika
Podgorica – Radovi na izgradnji autoputa Bar – Boljari u selu Gornje Mrke, na petnaestom kilometru od Podgorice prema Kolašinu, zvanično će početi danas, a „posao veka” ozvaničiće crnogorski premijer Milo Đukanović. Kako je juče saopštio ministar saobraćaja Crne Gore Andrija Lompar, svečanosti će prisustvovati i Mirko Cvetković, predsednik Vlade Srbije, premijer Hrvatske Jadranka Kosor, kao i ministri saobraćaja tri države.
Najveću crnogorsku investiciju javnosti su predstavili ministar Lompar i Željko Žderić, generalni direktor hrvatske kompanije „Konstruktor”, koja je investitor i izvođač radova.
„U selu Gornje Mrke u četvrtak počinjemo, precizno rečeno, pripremne radove, a oni pravi, veliki, kao što su bušenje mnogobrojnih tunela i izgradnja mostova, predviđeni su za narednu godinu”, kaže Žderić.
Lompar je podsetio da će se najpre graditi deonica Smokovac–Mateševo, koja čini 57 odsto ukupne dužine autoputa od Bara do Boljara, „a može se desiti i da radovi na preostalim deonicama od Bara i na završetku kod Boljara počnu pre nego što bude završena trasa Smokovac – Mateševo”.
„Autoput Bar–Boljari povezaće Crnu Goru sa Srbijom i putnom mrežom Evrope, pa, osim direktnih, očekujemo i indirektne pozitivne ekonomske efekte”, rekao je Lompar. „Platije, ipak, ostaju više kao turistički pravac nego put koji će, sa opasnostima koje nosi, biti glavna saobraćajnica od Srbije ka moru”.
Deonica Smokovac – Mateševo, duga četrdesetak kilometara, trebalo bi da bude završena za četiri godine. Tako stoji u koncesionom ugovoru, mada i građevinari i investitori znaju da je reč o pravom graditeljskom podvigu. Jer, kroz planine i rečne doline trebalo bi izgraditi 28 mostova i 19 tunela.
Da li će za „posao veka” biti angažovana građevinska operativa u Crnoj Gori i domaći radnici još se ne zna, ali saznajemo da su Hrvati od nadležnih u Podgorici već zatražili 4.000 radnih dozvola za stručnjake sa strane.

Nemačka vraća Rome na Kosmet
Više od deset hiljada izbeglica biće, sudeći po izveštajima medija, proterano iz Nemačke i vraćeno na Kosovo i Metohiju. Najveći deo ove izbegličke „armije“ činiće Romi.
Minhenski dnevnik „Zidojče cajtung“, izveštavajući o predstojećem proterivanju velikog broja izbeglica s Kosova i Metohije, poziva se na zvaničan papir nemačkog ministarstva unutrašnjih poslova koji je zapravo odgovor na poslaničko pitanje Ule Lipke, članice poslaničkog kluba Levice u Bundestagu. U pomenutom odgovoru navodi se da su zvanični Berlin i vlasti u Prištini postigli dogovor o vraćanju izbeglica na Kosmet i da će sporazum biti potpisan ove jeseni.
Prema zvaničnim podacima, trenutno u Nemačkoj živi oko 14.000 izbeglih s Kosova i Metohije koji imaju obavezu da se vrate u južnu srpsku pokrajinu. Od ovog broja gotovo deset hiljada su Romi.
Dogovor predviđa da se na Kosmet vraća godišnje najviše po dve i po hiljade izbeglica. Poređenja radi, prošle godine evidentirano je 900 povratnika na Kosovo.
Savezna nemačka vlada i pokrajine već godinama pokušavaju da reše ovaj izbeglički problem. Tako su, između ostalog, nemačke vlasti plaćale svakoj odrasloj osobi iz izbegličke populacije do 750 evra ukoliko se dobrovoljno odluči na povratak. Takvom povratniku Nemačka je plaćala i kartu za putovanje.
Levičarka Ula Lipke koja je „provalila“ priču o predstojećem proterivanju izbeglica iz Nemačke na Kosmet kritikovala je plan ocenjujući da je reč „o monstruoznom projektu“.
„Upravo Rome na Kosovu očekuje pakao i svakodnevna borba da se preživi“, izjavila je „Zidojče cajtungu“ Ula Lipke.
U najnovijem izveštaju Komesarijata UN za izbeglice takođe se govori o lošoj situaciji na Kosovu i Metohiji zbog čega se apeluje na vlade da ne proteruju izbeglice već da rade na njihovom dobrovoljnom povratku. Nemačka vlada, međutim, tvrdi da je „etnički motivisano nasilje na Kosovu drastično opalo“ i da takva situacija otvara prostor za masovniji povratak izbeglica.
Ž. R.

Ne žali što je gađao cipelama Buša
ŽENEVA – Irački novinar Muntadar al-Zeidi, koji je u znak protesta bacio cipelu na bivšeg američkog predsednika Džordža Buša, izjavio je da ne žali zbog svog postupka i da bi ga ponovio čak i ako bi ga to stajalo života. 
Al-Zeidi je za švajcarsku televiziju Leman blu rekao da da ga je irački sudija, posle dva dana zlostavljanja u iračkom pritvoru pitao da li žali zbog svog postupka. 
„Rekao sam sudiji jednu stvar: ako bi kazaljke na satu mogle da se vrate, ponovo bih uradio isto čak i ako bi me to stajalo života”, rekao je al-Zeidi.
On je 14. decembra prošle godine cipelama gađao tadašnjeg predsednika SAD, Džordža Buša, na konferenciji za novinare.
Televizijski novinar al-Zeidi postao je heroj mnogih u Iraku, i izvan Iraka nezadovoljnih američkom invazijom, pošto je na konferenciji za novinare Buša gađao cipelama uzvikujući „ovo je tvoj oproštajni poljubac, psu” i „ovo je od udovica, siročadi i ubijenih u Iraku”.
„Znao sam da radim nešto što mi može ugroziti život i bio sam u to uveren, ali se nisam plašio”, rekao je on danas.
Al-Zeidi je rekao da je devet meseci bio mučen u zatvoru.
Pošto je pušten iz zatvora prošlog meseca, dobio je turističku vizu za Švajcarsku uz pomoć jednog advokata iz Ženeve. U tu zemlju je stigao juče radi lečenja i promocije nove organizacije za zaštitu ljudskih prava iračkih civila.
„Želim da stvorim tu fondaciju da pomognem mom narodu, Iračanima, posle svega što su pretrpeli”, rekao je dodajući da „želi da pruži pomoć za pet miliona siročića, milion udovica i tri miliona hendikepiranih”.
Njegov advokat je rekao da je odbačen plan da al-Zeidi zatražu azil u Švajcarskoj.

Ren: Značajan napredak Srbije
EK predložila primenu Prelaznog sporazuma sa SrbijomBRISEL – Evropska komisija (EK) predložila je danas, povodom predstavljanja izveštaja o napretku zemalja zapadnog Balkana, primenu Prelaznog trgovinskog sporazuma sa Srbijom.
U strateškom dokumentu o širenju EK ističe da je saradnja Beograda s Haškim tribunalom napredovala, ali uz konstataciju da su Ratko Mladić i Goran Hadžić i dalje na slobodi.
Zbog napretka u saradnji s Hagom, kao i „obnovljene opredeljenosti” Srbije za evropske integracije EK predložila je primenu Prelaznog sporazuma sa Srbijom zemljama članice EU.
U strateškom dokumentu se dalje ističe da je Srbija dokazala opredeljenje u približavanju zemlje EU kroz jednostranu promenu Prelaznog sporazuma sa EU, kao i primenom ključnih političkih reformi u usaglašavanju sa evropskim standardima.
Srbija je, takođe, napravila, prema oceni EK, napore u primeni ambcioznog programa evropske integracije.
EK konstatuje da Srbija ima administrativne kapacitete u preduzimanju suštinskog napretka ka EU.
Jačanje vladavine prava i ubrzanje ekonomskih reformi, ostaju važni ciljevi , konstatuje EK.
Srbija mora dokazati veći konstruktivni stav prema učešću Kosova u CEFTA, podvlači EK.BRISEL – Evropski komesar za proširenje Oli Ren rekao je u Briselu, predstavljajući godišnji izveštaj Evopske komisije o napretku zemalja Zapadnog Balkana na putu ka EU, da je Srbija ostvarila značajan napredak, kako u oblasti ispunjavanja uslova za približavanje EU, tako i u saradnji s Haškim tribunalom.
On je, na konferenciji za štampu u Briselu, naglasio da je Srbija veoma ozbiljno pristupila ispunjavanju svojih obaveza.
Kada je reč o mogućnosti promene mišljenja Holandije u vezi deblokade Prelaznog sporazuma Srbije i EU, Ren je na konferenciji za novinare, istakao da on, kao komesar, mora biti optimista, i istakao da se nastavljaju napori u cilju promene stava holandskih vlasti.
Holandija je jedina država-članica EU koja uslovljava deblokadu Prelaznog sporazuma i Sporazuma o stabilizaciji i pridruživanju hapšenjem preostalih haških optuženika, Ratka Mladiha i Gorana Hadžića.
Prema Renovim rečima, od predsedavajućeg EU će zavisiti kada će se ovo pitanje naći na dnevnom redu Saveta ministara spoljnih poslova.
U izveštaju EK, objavljenom na sajtu Komsije, navodi se da je srpska vlada u prethodnih godinu dana dokazala opredeljenje za približavanje zemlje EU, preduzevši niz inicijativa uključujući i jednostranu primenu Prelaznog trgovinskog sporazuma.
Vlada Srbije se pokazala relativno stabilnom i bila je aktivan učesnik u pripremanju zakonodavstva u nizu oblasti i primeni nacionalnih programa o evropskoj integraciji.
Govoreći o saradnji Srbije s Tribunalom EK je naglasila da postoji napredak, pozivajući se na izveštaj glavnog tužioca Tribunala Serža Bramerca u kojem se navodi da su srpske vlasti odgovorile adekvatno i na vreme na specifične zahteve.
Ta saradnja mora biti nastavljena i voditi ka daljim specifičnim pozitivnim rezultatima, istaknuto je u izveštaju, uz napomenu da preostala dvojica optuženika, Ratko Mladić i Goran Hadžić, još nisu uhapšeni.
U izveštaju se podseća da su zemlje -članice EU, kada je reč o Sporazumu o stabilizaciji i pridruživanju (S S P), odlučile da se on primenjuje tek nakon što Srbija ostvari punu saradnju Srbije s Haškim tribunalom.
U delu posvećenom saradnji sa EU ističe se da je Srbija preduzela prve korake u saradnji sa misijom Euleks na Kosovu, uz konstataciju da ti napori zahtevaju dalje jačanje saradnje.
Kada je reč o liberalizaciji viznog režima EK je naglasila da je Srbija napravila značajan napredak u oblasti pravosuđa, slobode i bezbednosti. Takođe Komisija naglašava da je Srbija ispunila većinu uslova mape puta.
Kada je reč o radu parlamenta, Komisija ocenjue da je ostavren napredak kroz izmene pravila procedura i usvajanja novog zakona o političkim partijama, alise istovremeno ukazuje da izborni zakon još nije izmenjen.
U izveštaju se takođe navodi da Srbija ima dobre kapacitete u javnoj administraciji, da kancelarija za evropske integracije dobro radi.
Navodi se takođe da kapaciteti u ministarstvima po pitanju evropskih integracija moraju biti pojačani i ubrzana reforma javne administracije.
Srbija je, prema mišljenju Komisije, napravila napredak i u borbi protiv korupcije.
Pravosuđe je, kako se navodi, pokazalo veću privrženost borbi protiv koroupcije sprovođenjem nizom hapšenja.
Dodatni napori su, međutim, potrebni u borbi protiv organizovanog kriminala, a mora se obezbediti nezavisnost i efikasnot pravosudnog sistema, ističe se u ziveštaju.
EK je konstatovala napredak i u u oblasti ljudskih prava i zaštiti prava manjina.
Iako se u izveštaju ukazuje da su civilna i politička prava u Sbriji zaštićena navodi se da je bilo incidenata govora mržnje, pretnji i fizičkih napada na novinare, ljude koji se bave zaštitom ljudskih prava, pripadnike homoseksualne populacije, a da počinioci još nisu privedeni licu pravde.
Kada je reč o privredi EK ocenjuje da je Srbija bila teško pogođena aktuelnom ekonomskom krizom.
Takođe se ističe da je Srbija preduzela nedovoljne napore u uspostavljanju tržzišne privrede, te je potrebno da se ulože dalje napori ka tome kako bi Srbija bila u mogućnosti da se suoči sa pritiskom konkurencije i tržišnim snagama unutar EU.

„Produži život”
BEOGRAD – Predsednik Srbije Boris Tadić i ministar zdravlja Tomica Milosavljević pozvali su danas građane da podrže nacionalnu kampanju „Produži život”, čiji je cilj stvaranje što veće mreže dobrovoljnih davalaca organa.
Tadić i Milosavljević su, posle sastanka održavog povodom Svetskog dana dobrovoljnih davalaca organa i početka kampanje „Produži život”, ocenili da je solidarnost jedan od osnovnih pokazatelja stepena civilizacijskog razvoja društva.
„Ova akcija mora da dobije ne samo državni, već i opšti društveni značaj, jer time pokazujemo koliki je civilizacijski nivo naše zajednice i koliko vodimo računa o svakom našem sugrađaninu, pogotovo onome kome je ugrožen život”, rekao je Tadić.
Prema njegovim rečima, akcija „Produži život” treba da promeni mnoge tabue, predrasude i pogrešna uverenja, ukorenjivane vekovima.
„Pozivam sve javne ličnosti i ljude čija reč ima uticaja da se pridruže ovoj akciji. Pozivam sve građane da se pridruže ovoj akciji, jer na taj način Srbija stupa visoko među evropskim narodima koji poštuju najviše civilizacijske standarde, jer tako konkretno menjamo sistem vrednosti, a ne samo rečima”, rekao je Tadić.
Kako je istakao, Srbija se omasovljavanjem dobrovoljnog donatorstva organa približava evropskim institucijama koje su tehnološki i organizaciono sposobne da u kratkom roku priteknu u pomoć onima kojima je život ugrožen.
Ministar Milosavljević objasnio je da će se u predstojećim mesecima uspostaviti puna saradnja s „Eurotransplant” fondacijom, čime će Srbija postati deo evropske mreže donatora organa.
„Neophodno je da promenimo mišljenje o transplataciji, da budemo spremni da onda kada nam je najteže, kada neko gubi najmilijeg damo saglasnost da se organi presade nekom kome život znače”, rekao je Milosavljević.
Povodom kampanje „Produži život” otvorena je i telefonska linija 0 800 111 800 na kojoj se mogu dobiti podrobne informacije o problemu donatorstva organa.
-------------------------------------------------------------------
Na VMA registrovano 30.000 davalaca organa
Tridesetak hiljada građana Srbije zaveštalo je svoje organe na Vojno-medicinskoj klinici (VMA), izjavio je danas član tima za transplantaciju organa VMA.
„Nažlost, u Srbiji je potrebno bar dva miliona osoba sa donorskim karticama”, kazao je Stanković radiju Beta RFI povodom Svetskog dana davalaca organa koji se danas obeležava.
Prema njegovim rečima, na listi čekanja za transplantaciju bubrega je 1.500 bolesnika, za jetru oko 80, a ima i bolesnika koji čekaju za transplantaciju drugih organa i tkiva. Lista je nepotpuna i nije objedinjena na nacionalnom novu.
„Prema procenama treba godišnje presaditi 400-500 bubrega, 100-150 jetri, 20-30 srca, ali ono što je bitno i što je krucijalni problem - organa nema ni približno koliko je potrebno i koliko je bolesnika kojima presađivanje organa znači produžetak života”, naveo je Stanković.
On je podsetio da se za presađivanje mogu koristiti organi i tkiva živih davalaca, ali i kadaveričnih, odnosno osoba sa moždanom smrću kod kojih je došlo do nepovratnog prestanka funkcije mozga bilo zbog bolesti ili povrede.
Od živih davalaca se uzima samo jedan od parnih organa ili deo organa koji se presađuje. Krvne grupe i tkiva davalaca i primalaca organa moraju biti podudarni.
„Zakon o transplantaciji organa i tkiva je usvojen i u ovom trenutku se čine određene aktivnosti da se implementira i program transplantacije zaživi kao rutinski program u našoj zemlji”, kazao je Sranković.
Prema njegovim rečima, transplantacija je najsloženiji način lečenja i mora se organizovati na nivou države.
Danas je Ministarstvo zdravlja Srbije otpočelo nacionanu kampanju „Prodiuži život” čiji je cilja promocija dnonorstva.

Vatikan obeležava godinu Galileja
VATIKAN – Izložbom u Muzeju Vatikana biće obeležena godina astronomije i godina posvećena Galileo Galileju, koji je bio na meti inkvizicije zbog tvrdnje da se Zemlja okreće oko Sunca.
Izložba koja će ilustrovati napredak astronomije biće otvorena sutra, a prema rečima predsednika italijanskog Instituta za astrofiziku Tomaza Makarakara, posedbna pažnja biće posvećena Galilejevom teleskopu.
Galilejevi izumi čuvaju se u Muzeju istorije nauke u Firenci, a u Vatikanu će biti izložena kopija teleskopa.
Italijanski matematičar, fizičar, pronalazač i astronom 1609. godine je prvi put predstavio svoj teleskop, što se smatra početkom moderne astronomije.
Galileo Galilej (1564-1642), poreklom iz Pize, počeo je da prati kretanje Meseca i zvezda pomoću revolucionarnog teleskopa, na osnovu čega je podržao Kopernikovu tezu o heliocentričnom sistemu. Zbog tih tvrdnji ga je progonila inkvizicija koja je, preteći mu lomačom, zahtevala da demantuje sopstvene zaključke.
Papa Jovan Pavle Drugi je 1992, posle višegodišnjih istraživanja, priznao da je Rimokatolička crkva pogrešila.
UN su 2009. godinu proglasile Međunarodnom godinom astronomije.

MUP uhapsio osmočlanu kriminalnu grupu
BEOGRAD – Policija je na teritoriji Beograda, Šapca i Sremske Mitrovice uhapsila pripadnike osmočlane organizovane kriminalne grupe zbog sumnje da su počinili ubistva, razbojništva i bavili se nedozvoljenom trgovinom drogom i oružjem, saopštio je MUP Srbije.
Osmočlana grupa osumnjičena je da je ta krivična dela vršila na teritoriji Srbije i zemalja u okruženju.
U saopštenju je navedeno da su lišeni slobode M.O. (34), I.M.(32), N.S.(23), M.L.(33), D.B.(46), B.J.(25), M.M.(24) i M.M.(49), kojima je određeno policijsko zadržavanje do 48 sati.
Hapšenje je sprovedeno koordiniranom akcijom policijskih službenika Uprave kriminalističke policije Ministarstva unutrašnjih poslova Republike Srbije, Policijske uprave za grad Beograd , Policijske uprave Šabac i pripadnika Specijalne antiterorističke jedinice, navodi se u saopštenju.
--------------------------------------------------------------------------
Dačić: Srbija dokazuje rešenost da se izbori s kriminalom
VRŠAC –  Ministar unutrašnjih poslova Ivica Dačić rekao je danas u Vršcu da je jutrošnje hapšenje osmočlane grupe još jedan pokazatelj da su MUP i sve državne strukture rešene da do kraja vode borbu protiv kriminala.
„Reč je o veoma organizovanoj kriminalnoj grupi na čijem je čelu bio Strahinja Rašeta koji je stradao prilikom postavljanja eksplozivne naprave u Beogradu. Bavili su se različitim krivičnim delima, od ilegalne trgovine narkotika, razbojništava, ucena, pa do ubistava”, rekao je Dačić.
Ministar je rekao i da je operaciju hapšenja obavila specijalna antiteroristička grupa MUP.
„Rešeni smo da do kraja vodimo bornu protiv kriminala, a pre svega protiv klasičnog kriminala koji neposredno ugrožava živote ljudi”, rekao je Dačić.
-------------------------------------------------------------------------
Grupa uhapšena posle svedočenja na sudu u Splitu
BEOGRAD – Direktor policije Milorad Veljović izjavio je danas da je organizovana kriminalna grupa koja se sumnjiči za više ubistava i pljački praćena godinu dana.
Veljović je agenciji Beta rekao da je policija planirala da obavi još neke radnje, ali je „bila prinuđena” da noćas i jutros uhapsi osam članova grupe posle svedočenja oca ubijenog člana grupe Strahinje Rašete, na suđenju za pljačku dva miliona evra iz pošte u Spitu.
Milan Rašeta (52) iz Rume na suđenju u Splitu juče je svedočio o svojim saznanjima o pljački 15 miliona kuna, motivisan, kako prenose hrvatski mediji, smrću svog sina, za koju je okrivio saučesnika u pljački Milana Mitića.
Strahinja Rašeta je poginuo u decembru 2008. godine, devet meseci posle pljačke pošte, dok je podmetao eksploziv pod džip Milana Mitića.
Milan Rašeta je rekao da ga je sa detaljima pljačke upoznao njegov pokojni sin, optuženi Milan Mitić i Zoran Stevanović koji su nedostupni hrvatskom pravosuđu, kao i Nebojša Sarajlija koji nije obuhvaćen optužnicom.
Rašeta je, kako prenosi Slobodna Dalmacija, na suđenju izjavio da su pljačku pošte izveli njenov sin, Stevanović i Mitić i detaljno je opisao kako su je izveli.
Mitić je, prema rečima Rašte, angažovao za 1.000 evra nekoga da prebaci novac u Bosnu, a u Srbiju ga je za 20.000 eura prebacio Stevanovićev brat Dragan, zaposlen u Državnoj graničnoj službi.
Tim novcem je Dragan podigao kuću u Loznici, Sarajlija je dobio 240.000 eura, u Splitu je ostalo 200.000 eura, a Stevanović i Mitić su uzeli svaki po 720.000 eura. Stevanović je kupio dva stana u Beogradu, jedan u Novom Sadu, u Loznici i u Banji Koviljači. Sarajlija ima tri stana u Subotici - kupio je mami, tati i bratu, posvedočio je Rašteta.
On je dalje naveo da je Mitić uzeo dva stana u Subotici i jedan u Beogradu, a da je ubrzo pokojni Strahinja bio uhapšen u Srbiji zbog pokušaja ubojstva Đorđa Ždrale, pa nije dobio novac.
Mitić je obećao da će mu dati novac kasnije, a za novac ga je tražio i (Miroslav) Hršum. Strahinja je Hršumu iz sažaljenja dao 2.000 eura. Znam da je Strahinja u Hrvatsku ušao s pasošem Dušana Mitića, a išli su sa dva automobila, svedočio je Milan Rašeta.
Slobodna Dalmacija piše da je Rašeta čak poneo i ostavio sudiji Brunu Kleinu fotografiju svog sina i Nebojše Sarajlije, dao brojeve telefona Zorana Stevanovića (koji mu je u imeniku mobilnog telefona bio zaveden kao Budala), Milana Mitića i Mitićeve supruge Marije.
Rašeta je rekao da je u kontaktu sa Mitićem i njegovom ženom Marijom koja ima trezor u jednoj beogradskoj banci u kojem za Mitića čuva dragocenosti, a što skriva od svog oca.
„Sa Mitićem i Sarajlijom sam o ovome, ali i o svim akcijama po Francuskoj i Engleskoj pričao svuda. Sarajlija nije iz tog filma, mislim da mu je ovo u Splitu bilo prvi put”, kazao je.
Iako optuženog Miroslava Hršuma ne poznaje lično, Rašeta je rekao da zna da su Mitić i Stevanović dolazili kod njega u Split četiri do pet puta pre pljačke i sa njim izlazili, a da je Stevanović u Splitu ukrao jednu pušku.
Rašeta je rekao da Stevanović i Mitić slobodno šetaju Srbijom i da ih niko ne traži, da je Stevanoviću žena platila kauciju od 7.000 eura kad je uhvaćen u Brčkom pa su ga pustili, a da je Mitić znao da ga prisluškuju, ali ga nije briga i da je malo života proveo na slobodi.
Završio je ekonomski fakultet, igrao košarku i bio osuđen na 11 godina u Švajcarskoj, od kojih je odležao osam. Nebojša Sarajlija studirao je sa Mitićevim sinom Duškom, bili su kao braća. Sarajlija je iz Pakraca, njegov otac je ratni zločinac i prošle godine je izašao iz zatvora, ispričao je Rašeta.
On je rekao da svedoči zbog gubitka sina Strahinje koji je poginuo sa 23 godine i da nije došao da laže, nego kaže šta zna.
Direktor policije Milorad Veljović rekao je ranije danas agenciji Beta da se ta grupa dovodi u vezu sa pljačkom banke u Splitu.

Cvetković: Potreban dogovor sa MMF-om
Rusija obećala kredit pod povoljnim uslovimaPredsednik Vlade Srbije Mirko Cvetković izjavio je da je Rusija obećala Srbiji zajam od milijardu evra, pod povoljnim uslovima kao i da ta pozajmica nije uslovljena produžavanjem monopola NIS na tržištu derivata u Srbiji nakon 2010. godine.
Premijer je naveo da srpska vlada nije dobila nikakav precizan papir o uslovima pozajmice, ali je naglasio da joj je rečeno da će on biti odobren pod povoljnim uslovima.
Cvetković je istakao da je za Srbiju povoljan svaki kredit koji je niži od cene kapitala koji plaća naša država. Kako je objasnio prihvatljiva je svaka pozajmica čija se kamata kreće u visini euroribora, plus tri do četiri odsto.
Premijer je negirao da je dobijanje pozajmice uslovljeno produžavanjem monopola NIS -a na tržištu naftnih derivata, koje NIS ima do kraja 2010. godine.
„Ne treba produžavati monopol. Mi smo preuzeli obaveze koje moramo da ispunimo”, rekao premijer i naglasio da bi produžavanje monopola ugrozilo Evropske integracije Srbije.
Ruski predsednik Dimitrij Medvedev dolazi u Srbiju 20. oktobra i prema najavama, tada bi zvanično trebalo da bude objavljeno da će Srbija dobiti od Rusije zajam od milijardu evra.
Tada se očekuje i objava detaljnijih uslova kreditiranja kao što su visina kamate, grejs period i period otplate pomenutog kredita.BEOGRAD – Premijer Mirko Cvetković izjavio je da je Srbiji potreban dogovor sa MMF- om i da bi nepostizanje dogovora sa tom međunarodnom finansijskom institucijom imalo velike posledice.
„Ne vidim bilo kakve koristi od nepostizanja dogovora. To bi bila velika šteta i imali bismo velike posledice na ponašanje investitora i rejting zemlje”, rekao je Cvetković i naglasio da cilj pregovora sa MMF-om nije samo dobijanje novca.
Premijer je rekao da će sa MMF-om razgovarati o mnogim temama i da sve neće biti svedeno na racionaliazciju.
„To je mnogo složenija priča od uštede”, dodao je Cvetković.
Premijer je kazao da je Vlada Srbije priprema predlog budžeta za 2010. godinu, kao i da će on biti predočen toj međunarodnoj institutuciji.
Vlada će dati i komentare na predlog zakona o fiskalnoj odgovornosti, čiji je nacrt već dobila od MMF-a.
On je kazao i da Vlada Srbije ima dva cilja, a to je da se postupno ide ka smanjenju deficita u narednim godinama, kao i prestruktuiranju potrošnje, tako da ona bude u većoj meri više razvojnog, kapitalnog, a manje tekućeg karaktera.

U Beogradu uskoro ulica Brisa Tatona
BEOGRAD – Gradonačelnik Beograda Dragan Đilas izjavio je da će glavni grad uskoro dobiti ulicu po nedavno tragično nastradalom Francuzu Brisu Tatonu, koji je pretučen u centru Beograda, kao i da država mora odlučno da stane na put nasilju.
„Procedura za dobijanje imena ulice traje nekoliko meseci, ali sasvim je sigurno da ćemo na taj način zauvek obeležiti taj strašan događaj. Neće to smanjiti tugu ni bol njegovih roditelja, ali će svakako ostati kao velika opomena šta se u gradu dogodilo usred bela dana”, rekao je Đilas.
On je kazao da ni u jednom milionskom gradu nije moguće u potpunosti sprečiti nasilje, ali da se mora odlučno stati na put prebijanju i maletretiranju ljudi, divljanju huligana na sportskim manifestacijama, reketiranju vlasnika klubova i drugo.
Đilas je naveo da pojedine navijačke grupe koriste okupljanja za dilovanje droge i druge kriminalne radnje, kao i da ima informacije da sportski klubovi plaćaju advokate da oslobađaju njihove navijače koji divljaju na stadionima ili da dobiju veoma male kazne.
„Mora neko da pokaže tim jakim momcima u Beogradu da ne mogu da rade šta hoće. Moramo da proteramo kriminal i za to je neophodna hrabrost i konsenzus”, istakao je gradonačelnik Beograda.
Đilas je rekao da političari i svi ljudi koji imaju uticaja na društvo moraju da povedu računa šta govore, jer ako neko brani navijača Uroša Mišića koji je žandarmu gurao baklju u usta, ili pravi od Miladina Kovačević heroja, uvek ćemo imati problem sa nasiljem.

Spor Indije i Albanije oko Majke Tereze
LONDON – Albanski premijer Sali Beriša izjavio je da njegova vlada traži od Indije da u Albaniju vrati posmrtne ostatke Majke Tereze, pre 100. godišnjice njenog rođenja koja će biti obeležene idućeg avgusta, piše londonski list „Tajms” izveštavajući o sporu Albanije i Indije oko posmtrnih ostataka poznate katoličke misionarke.
Majka Tereza je po nacionalnosti bila Albanka, ali je veći deo života provela u Indiji i imala je indijsko državljanstvo.
Ima onih koji strahuju da bi u celu priču mogla da se uključi i Makedonija, budući da je Agnes Gondža Bojadžiu, kako joj je bilo pravo ime, rođena u Skoplju.
Prve reakcije iz Indije navode na zaključak da albanski zahtev neće biti uslišen.
„Majka Tereza je indijska državljanka i počiva u svojoj zemlji”, istakao je jedan zvaničnik indijskog ministarstva spoljnih poslova, piše „Tajms”, preneo je Bi-Bi-Si.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih u monsunskoj kiši
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Viljnus zbog NATO samita kao tvrđava, sistemi Patriot usmereni ka Kaljiningradu
VILjNUS – NATO je pretvorio Viljnus, prestonicu Litvanije, u tvrđavu branjenu naprednim oružjem kako bi zaštitio američkog predsednika Džozefa Bajdena i druge lidere Alijanse na samitu sledeće nedelje, koji se održava 32 kilometra od litvanske granice sa ruskim saveznikom Belorusijom.
Više od 3.000 litvanskih vojnika brinuće o bezbednosti samita NATO-a u Viljnusu.
Šesnaest NATO saveznika poslalo je ukupno oko 1.000 vojnika da obezbeđuju dvodnevni samit 11. i 12. jula, koji se održava samo 151 km od same Rusije, prenosi Rojters.
 Mnogi od njih su poslali i napredne sisteme protivvazdušne odbrane koji nedostaju baltičkim državama.
„Bilo bi više nego neodgovorno da naše nebo bude nezaštićeno u trenutku kada Bajden i lideri 40 zemalja stižu“, rekao je predsednik Litvanije Gitanas Nauseda.
Nemačka je rasporedila 12 raketnih sistema Patriot, koji se koriste za presretanje balističkih i krstarećih raketa ili ratnih aviona.
Španija je dopremila sistem protivvazdušne odbrane NASAMS, Francuska šalje samohodne haubice Cezar, i uz Finsku i Dansku raspoređuje vojne avione u Litvaniji.
Ova zemlja je, uz Britaniju, isporučila sredstva protiv bespilotnih letelica.
Poljska i Nemačka su poslale snage za specijalne operacije pojačane helikopterima.
Drugi šalju opremu za borbu protiv bilo kakvih potencijalnih hemijskih, bioloških, radioloških i nuklearnih napada.
Litvanski predsednik vidi ove akcije saveznika kao potvrdu da je potrebno da NATO hitno uspostavi stalnu protivvazdušnu odbranu u baltičkim državama.
„Razmišljamo o tome šta će se desiti nakon završetka samita i radićemo sa saveznicima na stvaranju rotirajućih snaga za trajnu vazdušnu zaštitu“, rekao je on novinarima.
U selima pored beloruske granice, meštani su saopštili Rojtersu da se osećaju potpuno bezbedno, uprkos ponudi Minska da se tu nakon pobune smeste ruske plaćeničke trupe Vagner grupe i rusko nuklearno oružje.
Na aerodromu u Viljnusu, osam nemačkih raketnih bacača Patriot raspoređeno je sa cevima usmerenim u pravcu ruskog Kalinjingrada, a još dva prema Belorusiji.
„Znate gde se nalazite geografski i prilično dobro znate odakle pretnja dolazi. Litvanija je tražila od nas zaštitu samita, a takođe je NATO tražio pomoć od Nemačke. Ovo je naš odgovor“, rekao je potpukovnik Štefen Lib, komandant jedinice Patriota.
Litvanija je utrostručila jedinice pogranične straže na beloruskoj i ruskoj granici tokom leta, uz oficire iz Letonije i Poljske.
Dve zemlje su takođe poslale policiju da pomogne u patroliranju po Viljnusu.
Gradonačelnik Viljnusa je preporučio stanovnicima da odu na odmor van grada, ako žele da izbegnu gužve u saobraćaju, jer će veliki delovi centra prestonice biti zatvoreni tokom samita.
Kako javlja izveštač Tanjuga, deluje da su građani poslušali apel gradonačelnika, s obzirom na to da je na ulicama prisutan mali broj ljudi, policija patrolira i povremeno prolaze vozila pod njenom pratnjom.
Grad je okićen zastavama Litvanije, Ukrajine i NATO-a.

Musolini radio za MI-5
Istorija je zloglasnog Benita Musolinija upamtila kao najvećeg fašističkog diktatora svih vremena, koji je u saradnji sa nacistima Adolfa Hitlera izazvao neviđenu patnju miliona ljudi širom sveta. Njegova „biografija” je, međutim, od juče dopunjena jednim prilično interesantnim podatkom. Kako su objavili vodeći britanski dnevni listovi, Duče je pred kraj Prvog svetskog rata radio za MI-5 – britansku kontraobaveštajnu službu i za to je dobijao platu.
Do fascinantnog otkrića došao je profesor sa Kembridža, istoričar Piter Martland, i to prilikom analize spisa koje je iza sebe ostavio član britanskog Parlamenta i kasnije ministar inostranih poslova Kraljevstva ser Semjuel Hor (bio i agent MI-5 u Rimu).
Naime, u tim papirima jasno se vidi da je MI-5 u jesen 1917. godine unajmila novinara Musolinija (objavljivao socijalističku publikaciju „Italijanski narod”) da za nedeljnu platu od sto funti (današnjih gotovo 7.000 evra) preko svojih novina širi savezničku propagandu. Pored toga, Musolinijevi momci, italijanski ratni veterani, dobili su još jedan zadatak – da izađu na ulice Milana i „ubede” demonstrante koji su tražili mir da ostanu kod kuće.
„Musolini je najmanje godinu dana plaćan sto funti nedeljno”, tvrdi Martland i dodaje da je u to vreme to bilo dosta novca za jednog novinara. To je, međutim, bila gotovo beznačajna suma za Britaniju, koja je na rat dnevno trošila četiri miliona funti.
Do sporazuma je, inače, između MI-5 i Musolinija došlo u trenutku kada je carska Rusija „kolabirala pod boljševičkom revolucijom”, a Italija pretrpela katastrofalan poraz kod Kobarida (Kaporeta). U strahu da bi mogli da ostanu bez još jednog značajnog saveznika, Britanci na Apeninsko poluostrvo šalju stotinu obaveštajaca, predvođenih Horom, kako bi za rat pridobili lokalnu radničku klasu. Stupaju u kontakt sa Musolinijem, koji postaje njihov agent, a sve ostalo je istorija.
Međutim, da i istorija ume da se poigra pokazuje jedan događaj zabeležen gotovo dve decenije kasnije. Nakon završetka „Velikog rata” putevi Musolinija i Hora bili su dijametralno različiti. Dok je Duče posle sukoba osnovao fašistički pokret i sredinom dvadesetih godina čvrstom rukom zavladao Italijom, dotle je Hor stigao do mesta ministra spoljnih poslova Ujedinjenog Kraljevstva. Do novog kontakta između njih dvojice je došlo kada su na videlo izbile Musolinijeve kolonijalne ambicije. Tačnije, Hor je 1935. godine potpisao pakt sa francuskim premijerom Pjerom Lavalom koji je omogućio Italiji da preuzme kontrolu nad Abisinijom.
Ipak, Hor–Lavalov pakt pokazao se dobrim samo po jednu stranu. Zbog velike nepopularnosti sporazuma, Hor je bio prinuđen da podnese ostavku dok je Musolini nastavio da širi svoj uticaj, da bi se konačno 1940. godine pridružio Hitleru u borbi protiv svojih dojučerašnjih saveznika.
R. Škorić

Ravnogorstvo kao tradicija
Gotovo pre pet godina pripadnike ravnogorskog pokreta i Jugoslovenske vojske u otadžbini (JVuO)Zakon o pravima boraca, vojnih invalida i članova njihovih porodica uvrstio je u borce NOR-a, ali je podzakonski akt, koji je potom donesen, tako skrojen da još niko nije ostvario pravo koje mu po zakonu pripada, rečeno je ovih dana u Udruženju pripadnika JVuO 1941–1945. u Beogradu.
Evo kako je ravnogorski pokret doživela njegova pripadnica, američka novinarka Mičel Rut, koja je zbog svoje „četničke delatnosti u Jugoslaviji“ uhapšena i provela nekoliko meseci u zatvoru Gestapoa u Beogradu 1941. godine. Ona je ocenila: „DragoljubMihailović kombinuje srpsku ideju i instinktivno nacionalno junaštvo sa svojim genijem za upravljanje, čime je zapanjio svet“ (The Serbs choose war, by Ruth Mitchell, Garden City, New York 1943, str. 26).
Činjenica je da je ravnogorski pokret legalan i legitiman, dok jepartizanski pokret (partizan na fr. znači partijski borac) ilegalan, a partizani kao vojska KPJ – paravojska. Saveznici su Titove partizane priznali tek posle Teherana, decembra 1943, a kralj Petar II, kao vrhovni komandant, tek posle dovođenja Šubašića na čelo jugoslovenske vlade juna 1944. godine i postizanja sporazuma Tito–Šubašić.
No kada je 36 godina posle solunskog procesa (suđenje pukovniku Apisu) Titova država imala smelosti i volje da ga obnovi i dokaže da je Apis nevino osuđen, zašto, posle njegove smrti, država nije uradila i u slučaju đenerala Mihailovića? Najpre bi se tako stalo na put neznanju i ispravile istorijske greške i zablude i danas bi mnogo toga bilo jasnije. Znalo bi se da srpski oficirski kor nije imao diskontinuitet, o čemu je još 1973. godine pisao i Milovan Đilas, pominjući ravnogorsku (solunsku) oficirsku grupu i videći „opasnost da će preuzeti vlast posle nemačkog sloma i da time spasu zemlju od komunista“ pa je izmislio da oni propagiraju ideju „Velike Srbije” i čišćenje u Bosni i Dalmaciji svih „Turaka“ i „Hrvata“ (Memoir of a Revolutionary).
Partizansku vojsku su dobrim delom zloupotrebili jugoslovenski komunisti za ostvarenje svog cilja – osvajanja vlasti. Titova vojska nije mogla da porazi JVuO, već su to posle tri bezuspešne ofanzive u 1944. godini uradili saveznici (Teheranski sporazum i Čerčilova tajna direktiva s početka 1944: „Ubuduće, Mihailovićeve snage biće predstavljene, ne kao rodoljubi, već kao terorističke bande”, Majkl Liz, Silovanje Srbije). Saveznici su to uradili na vrlo perfidan način: uporedo kroz naoružavanje partizana razoružavali su JVuO (mobilizacijski kontingent 701.000 vojnika), i, kad to nije pomoglo, na brzinu je odlučeno (Tito je septembra tajno i iznenada doputovao u Moskvu) da se u sve to uključi sovjetska Crvena armija i bugarska armija.
Da jedna takva ocena stoji potvrđuje i pismo CK KPSS od 4. maja 1948. godine: „Sovjetska vojska došla je da pomogne jugoslovenski narod. Ona je uništila nemačke zavojevače, oslobodila Beograd i na taj način stvorila uslove potrebne da se KPJ dočepa vlasti... ”
U suštini, obnovljen proces vođiravnogorskog pokreta, i komandantu JVuO armijskom đeneralu Mihailoviću, pokazao bi zbog čega je došlo do Čerčilove zablude da će Tito ispoštovati a ne izigrati međunarodne sporazume i neće uvoditi komunizam u Jugoslaviju.Čerčil se prihvatio nečasne uloge pa je vodio specijalnu operacijuza uništenje JVuO i razjasnio mnoge ratne zločine na desetine hiljada pobijenih vojnika i civila po „Nečajevljevoj metodi“. Tako obnovljen proces ne bi bio prekrajanje istorije,naprotiv.
Generalštabni pukovnik u penziji

EU će i dalje zbunjivati Amerikance
Vašington – Amerikancima je, nema sumnje, teško objasniti zašto bi trebalo da budu uzbuđeni zbog irskog prihvatanja Lisabonskog ugovora. Kad im se kaže da će EU bolje funkcionisati po novom ugovoru, verovatno će želeti da znaju da li to znači da će se Evropljani više angažovati u vezi sa globalnim pitanjima. Kao što mi od Evropljana tražimo da cene naš stalni napredak u oblasti energetske politike i zdravstvene zaštite, tako bi Amerikanci trebalo da pozdrave irsko „da” kao dobru vest. Zašto? To je korak napred ka većoj odgovornosti EU u međunarodnim pitanjima.
Irsko „da” je preduslov da se dovrše institucionalne reforme koje su predstavljale drugu stranu proširenja Unije. EU se poslednjih godina zaglavila, gotovo opsesivno fokusirana na sopstvenu unutrašnju reformu, pošto je osetila žaoku kada su evropski birači odbacili veću političku integraciju. Uporedo s novom nemačkom vladom desnog centra, napredak sa Lisabonskim ugovorom stvorio je trenutak kada treba podstaći Evropljane da ispune svoje globalne aspiracije.
Poboljšanja koja nosi „Lisabon”, kada bude sproveden, doneće skroman napredak. On neće doneti odgovor na pitanje Henrija Kisindžera koji broj okrenuti kada hoćeš da razgovaraš sa „Evropom”, ali biće od pomoći. Moraćete da odlučite o čemu želite da razgovarate: ako je to konkurencija i borba protiv monopola treba da pozovete Evropsku komisiju jer ona donosi odluke u toj oblasti. Ako je u pitanju spoljna politika treba da pozovete Evropski savet, gde sedi visoki predstavnik za zajedničku spoljnu i bezbednosnu politiku (iako ćete želeti da čujete i relevantne nacionalne prestonice, koje zadržavaju kontrolu nad svojom spoljnom politikom).
Umesto postojećeg sistema, sa rotirajućim predsedavanjem među članicama na šest meseci, postojaće predsednik Evropskog saveta sa dvoipogodišnjim mandatom. Već su počela cenkanja i spekulacije ko bi mogao da bude prvi predsednik Evropskog saveta (Toni Bler? Manje poznati Evropljanin poput Luksemburžanina Žan-Pol Junkera?), ali to je neizbežno i ne bi trebalo da odvlači pažnju od suštine. (Laknulo bi mi kad bismo svi pristali da zanemarimo odugovlačenje češkog predsednika Vaclava Klausa, koji treba da ispuni svoju obavezu i potpiše Lisabonski ugovor već usvojen u češkom parlamentu. Zar ne mari kako će se to loše odraziti na njegovu zemlju unutar EU?)
Evropska unija će, ipak, i dalje zbunjivati Amerikance (kao što zbunjuje, da budemo pravični, i mnoge Evropljane), ali ona ne zaslužuje nipodaštavajuće poglede koje joj povremeno upućuju pojedini posmatrači u SAD. Razlog je delimično u tome što Amerikanci pokušavaju da je vide kao „sjedinjene evropske države”. EU nije vlada Evrope i njene institucije verovatno nikada neće ličiti na one nacionalne, ali ona je sama po sebi važan igrač u mnogim oblastima u kojima moramo da sarađujemo.
Predsednik Obama je jasno izneo svoj stav da SAD ne mogu same da rešavaju svetske probleme. Ipak, Amerikanci bi trebalo da naprave korak dalje u sferi javne diplomatije i da uvere Evropljane da je jaka EU u interesu Amerike. Iako je takva bila politika svakog američkog predsednika u poslednjih nekoliko decenija, zaostavština iračkog rata koja nas je podelila sadrži, između ostalog, i sumnju da Amerika zapravo želi da podeli Evropu kako bi jednostrano vodila sopstvenu politiku. Naravno, nećemo se složiti u svemu, a Amerikanci i Evropljani imaju duboke i postojane nesuglasice o pitanju upotrebe sile u međunarodnim odnosima. I pored različitih mišljenja ne bi trebalo da odbacimo naš zajednički interes da rešavamo probleme s kojima se suočavamo sa obe strane Atlantika.
Politički direktor USGLC (U. S. Global Leadership Coalition)

Kiruri utrčao u istoriju
Po hladnom i vetrovitom vremenu održana je peta Beogradska trka kroz istoriju. Ova specifična manifestacija, čije obnavljanje je pomogla Svetska atletska federacija stavljanjem u kalendar i podrškom nagradnom fondu(20.000 dolara), protekla je u apsolutnoj dominaciji atletičara iz Kenije, koji su kalemegdanskim „bespućima” trčali neverovatnom lakoćom. U neizvesnom finišu dvojice odličnih prijatelja, Bonafejs Kiruri (21) za prsa je ušao u cilj ispred Džozefa Kiptua i osvojio pobednički pehar, statuu pobednika i premiju od 6.000 dolara. Trojica naših takmičara pružili su najviše u ovom trenutku. Mirko Petrović je bio 11, mlađani Nemanja Cerovac 15, a Goran Nava 18.
Start kod kapije Karla Šestog obeležio je Petrović. Povukao je jako, izbio na čelo trke i držao poziciju do izlaska na ravan deo. Tada su momci s afričkog kontinenta dodali gas i bilo je samo pitanje kojim redosledom će ući u cilj na Savskom šetalištu. Kiruri je najbolje rasporedio snagu, 200 metara pre cilja krenuo je u jak finiš i trku završio rezultatom – 17:15,2. Ipak, nije uspeo da obori rekord staze koji je i dalje u vlasništvu prvog šampiona, Markoanca Brahima Lalafija iz 1996. – 16:58.
– Nije bilo dovoljno da samo brzo trčim , već sam u svakom trenutku morao da razmišljam kojim tempom da idem, jer je staza veoma teška, a konkurencija je bila izuzetna. Srbija je četvrta evropska zemlja koju sam posetio i jako sam srećan što sam učestvovao u trci koja nema samo sportski značaj. S obzirom da treniram po brdima nisam imao problema sa zahtevima staze, a nije mi smetalo ni hladno vreme. Srećan sam zbog pobede, mada mi je pomalo krivo što je iza mene ostao moj prijatelj Kiptu koji je moćan trkač – rekao je pobednik Kiruri.
Po ulasku u cilj Mirko Petrović je seo na beton, vidno iscrpljen. Naš najbolji dugoprugaš za jedno mesto je „promašio” novčanu nagradu, ali smatra uspehom što je nadmašio nekoliko takmičara koji imaju znatno bolje lične rekorde.
– Trka je bila suviše brza. Nisam bio dobro zagrejan, a jako sam povukao na startu, što mi je oduzelo svežinu za bolji finiš. Imao sam i stomačne tegobe, jer sam loše odrađivao nizbrdice. Možda sam mogao da „uhvatim” još nekog ispred, ali nisam nezadovoljan – istakao je Petrović.
(/slika2)Kalemegdanska avantura mnogo će značiti Nemanji Cerovcu (17), jednom od najboljih mladih evropskih trkača. Mladi Užičanin poručio je da njegovo vreme tek dolazi i da će za par godina sigurno biti u vrhu.
– Trka je bila sjajna. Ostvarila mi se želja da se oprobam sa odličnim takmičarima iz Kenije. Držao sam se u grupi više od dva kilometra, a zadovoljan sam i kako sam finiširao – ocenio je svoje učešće Cerovac.
Hladno vreme i vetar najviše su smetali Goranu Navi, specijalisti za 800 i 1.500 metara. Uprkos bolovima u stomaku završio je trku i još jednom pokazao da ima veliko srce.
– Idemo dalje, više ću da treniram i sledeći put će biti bolje. Znao sam da će staza koja je duga skoro šest kilometra biti teška za mene, ali i na dužim deonicama moram da budem brz kako bi dobro trčao moje deonice. Uskoro počinjem pripreme za narednu sezonu u kojoj me očekuju svetsko prvenstvo u dvorani i evropski šampionat na otvorenom. Dva meseca ću trenirati u Beogradu, a zatim ću da odem negde gde je toplo. Biće dobrih rezultata – optimista je Nava.
Iako je loše vreme pokvarilo sliku koja će iz Beograda otići u svet, direktor Beogradskog maratona Dejan Nikolić ističe da je događaj ispunio očekivanja.
– Najvažnije da smo posle deset godina obnovili trku i dobro je pozicionirali u međunarodnim atletskim organizacijama. Uspeli smo da obezbedimo kvalitetne takmičare i to u delu sezone koji je u tom smislu zahtevan. Utisci su povoljni, pohvale smo dobili od Pola Tergata koji je došao u Beograd da pokaže privrženost ovoj manifestaciji i potpredsednika Evropske atletske federacije Svena Arnea Hansena. Uveren sam da će naredna izdanja biti kvalitetnija u sportskom smislu i atraktivnija po sadržajima – naglasio je Nikolić.
Peto izdanje „Beogradske trke kroz istoriju ostaće upamćeno i po premijernoj trci predstavnika Vojske i MUP-a Srbije. Najbrži na stazi dugoj četiri kilometra bio je iskusni trkač Goran Čegar, predstavnik Vojne Akademije (1:41,3).
REZULTATI – glavna trka: 1. Kiruri (Kenija) 17:15,2, 2. Kiptu (Kenija) 17:15,8, 3. Kangogo (Kenija) 17:28,0, 4. Arile (Kenija) 17:30,5, 6. Idriz (Maroko) 17:36,4, 11. Petrović (Srbija) 17:48,0, 15. Cerovac (Srbija) 18:21,0, 18. Nava (Srbija) 19:46,3, vojska i MUP: 1. Čegar 14:41,3, 2. Neševski 14:55,3, 3. Vuković 15:09,8, ekipno: 1. Vojna Akademija (Čegar, Neševski, Milosavljević)
Kirui utrčao u istoriju
Kenijski atletičar pobednik pete Beogradske trke kroz istoriju na Kalemegdanu.– Mirko Petrović zauzeo 11 mesto, Nemanja Cerovac 15, a Goran Nava 18.
Po hladnom i vetrovitom vremenu održana je peta Beogradska trka kroz istoriju. Ova specifična manifestacija, čije obnavljanje je pomogla Svetska atletska federacija stavljanjem u kalendar i podrškom nagradnom fondu(20.000 dolara), protekla je u apsolutnoj dominaciji atletičara iz Kenije, koji su kalemegdanskim „bespućima” trčali neverovatnom lakoćom. U neizvesnom finišu dvojice odličnih prijatelja, Bonafejs Kiruri (21) za prsa je ušao u cilj ispred Džozefa Kiptua i osvojio pobednički pehar, statuu pobednika i premiju od 6.000 dolara. Trojica naših takmičara pružili su najviše u ovom trenutku. Mirko Petrović je bio 11, mlađani Nemanja Cerovac 15, a Goran Nava 18.
Start kod kapije Karla Šestog obeležio je Petrović. Povukao je jako, izbio na čelo trke i držao poziciju do izlaska na ravan deo. Tada su momci s afričkog kontinenta dodali gas i bilo je samo pitanje kojim redosledom će ući u cilj na Savskom šetalištu. Kiruri je najbolje rasporedio snagu, 200 metara pre cilja krenuo je u jak finiš i trku završio rezultatom – 17:15,2. Ipak, nije uspeo da obori rekord staze koji je i dalje u vlasništvu prvog šampiona, Markoanca Brahima Lalafija iz 1996. – 16:58.
– Nije bilo dovoljno da samo brzo trčim , već sam u svakom trenutku morao da razmišljam kojim tempom da idem, jer je staza veoma teška, a konkurencija je bila izuzetna. Srbija je četvrta evropska zemlja koju sam posetio i jako sam srećan što sam učestvovao u trci koja nema samo sportski značaj. S obzirom da treniram po brdima nisam imao problema sa zahtevima staze, a nije mi smetalo ni hladno vreme. Srećan sam zbog pobede, mada mi je pomalo krivo što je iza mene ostao moj prijatelj Kiptu koji je moćan trkač – rekao je pobednik Kiruri.
Po ulasku u cilj Mirko Petrović je seo na beton, vidno iscrpljen. Naš najbolji dugoprugaš za jedno mesto je „promašio” novčanu nagradu, ali smatra uspehom što je nadmašio nekoliko takmičara koji imaju znatno bolje lične rekorde.
– Trka je bila suviše brza. Nisam bio dobro zagrejan, a jako sam povukao na startu, što mi je oduzelo svežinu za bolji finiš. Imao sam i stomačne tegobe, jer sam loše odrađivao nizbrdice. Možda sam mogao da „uhvatim” još nekog ispred, ali nisam nezadovoljan – istakao je Petrović.
Kalemegdanska avantura mnogo će značiti Nemanji Cerovcu (17), jednom od najboljih mladih evropskih trkača. Mladi Užičanin poručio je da njegovo vreme tek dolazi i da će za par godina sigurno biti u vrhu.
– Trka je bila sjajna. Ostvarila mi se želja da se oprobam sa odličnim takmičarima iz Kenije. Držao sam se u grupi više od dva kilometra, a zadovoljan sam i kako sam finiširao – ocenio je svoje učešće Cerovac.
Hladno vreme i vetar najviše su smetali Goranu Navi, specijalisti za 800 i 1.500 metara. Uprkos bolovima u stomaku završio je trku i još jednom pokazao da ima veliko srce.
– Idemo dalje, više ću da treniram i sledeći put će biti bolje. Znao sam da će staza koja je duga skoro šest kilometra biti teška za mene, ali i na dužim deonicama moram da budem brz kako bi dobro trčao moje deonice. Uskoro počinjem pripreme za narednu sezonu u kojoj me očekuju svetsko prvenstvo u dvorani i evropski šampionat na otvorenom. Dva meseca ću trenirati u Beogradu, a zatim ću da odem negde gde je toplo. Biće dobrih rezultata – optimista je Nava.
Iako je loše vreme pokvarilo sliku koja će iz Beograda otići u svet, direktor Beogradskog maratona Dejan Nikolić ističe da je događaj ispunio očekivanja.
– Najvažnije da smo posle deset godina obnovili trku i dobro je pozicionirali u međunarodnim atletskim organizacijama. Uspeli smo da obezbedimo kvalitetne takmičare i to u delu sezone koji je u tom smislu zahtevan. Utisci su povoljni, pohvale smo dobili od Pola Tergata koji je došao u Beograd da pokaže privrženost ovoj manifestaciji i potpredsednika Evropske atletske federacije Svena Arnea Hansena. Uveren sam da će naredna izdanja biti kvalitetnija u sportskom smislu i atraktivnija po sadržajima – naglasio je Nikolić.
Peto izdanje „Beogradske trke kroz istoriju ostaće upamćeno i po premijernoj trci predstavnika Vojske i MUP-a Srbije. Najbrži na stazi dugoj četiri kilometra bio je iskusni trkač Goran Čegar, predstavnik Vojne Akademije (1:41,3).
REZULTATI – glavna trka: 1. Kiruri (Kenija) 17:15,2, 2. Kiptu (Kenija) 17:15,8, 3. Kangogo (Kenija) 17:28,0, 4. Arile (Kenija) 17:30,5, 6. Idriz (Maroko) 17:36,4, 11. Petrović (Srbija) 17:48,0, 15. Cerovac (Srbija) 18:21,0, 18. Nava (Srbija) 19:46,3, vojska i MUP: 1. Čegar 14:41,3, 2. Neševski 14:55,3, 3. Vuković 15:09,8, ekipno: 1. Vojna Akademija (Čegar, Neševski, Milosavljević)
M. Stojaković

Đoković rutinski
Novak Đoković je ostvario rutinsku pobedu na svom prvom meču na mastersu u Šangaju, Viktor Troicki je još jednom izgubio od Francuza Žila Simona, a za Nenada Zimonjića i Danijela Nestora azijskih turnira kao da nije ni bilo.
Naš najbolji teniser, četvrtoplasirani na svetskoj listi, savladao je sa 6:3, 6:1 Italijana Fabija Fonjinija (66. mesto) u njihovom prvom međusobnom duelu. Kao što se i očekivalo, Đoković je s pola gasa počeo da hvata zalet ka trofeju, a italijanski teniser se valjda već bio i pomirio s porazom, ali zadovoljan što je prošao dva kola predtakmičenja i savladao najoljeg letonskog igrača Gulbisa u prvom kolu (naš teniser je kao drugi nosilac bio slobodan). Prelomni je bio gem koji je Đoković osvojio na Fonjinijev servis za vođstvo s 5:3.
Danas (12 časova), u osmini finala, protivnik je 33-godišnji Nemac Rajner Šitler (99), pre pet sezona peti „reket” sveta, a sada poslednji od deset zemljaka među 100 prvoplasiranih na listi. I on se na glavni turnir probio kroz kvalifikacije, a u drugom kolu meč mu je zbog povrede desnog ramena predao najbolji nemački teniser Tomi Has (18), Đokovićev dužnik zbog poraza na travi ove godine, u finalu u Haleu i u četvrtfinalu Vimbldona, u samo desetak dana. Šitleru je prvi set pripao sa 6:4. Naš as ga je pobedio oba puta i to na tvrdoj podlozi: pretprošle godine u drugom kolu u Dubaiju sa 7:6 (7:5), 6:3, a lane u drugom kolu na Olimpijskim igarama u Pekingu sa 6:4, 6:2.
Ako Đoković ode dalje, sastaće se s uspešnijim iz meča Simona (10), osmog nosioca, i Čeha Tomaša Berdiha (20) koji je prvo izbacio najboljeg hrvatskog igrača Marina Čilića (13) a potom s 3:6, 6:4, 6:4 i Rusa Marata Safina (86). Francuski teniser je s Troickim (31) izašao na kraj mnogo lakše nego kada su se pretprošle nedelje sreli u finalu u Bangkoku. Tada je bilo 7:5, 6:3, a juče 6:3, 6:4. Simon je u prvom setu načinio brejk za vođstvo s 4:2 koje je bilo nedostižno. Osvojio je gem na servis Troickog i u drugom, ali mu se naš teniser revanširao (3:3). Njegov trzaj je, međutim, bio kratkog daha, pošto je odmah ponovo izgubio gem na svoj servis.
Zimonjić i Nestor su kao prvi nosioci bili slobodni na početku, a u drugom kolu su ih pobedili Francuzi Žo Vilfrid Conga i Žilijen Beneto sa 6:4, 6:4. Conga se nešto ranije izborio za ulazak u osminu finala pobedivši Kineza Dženga sa 6:4, 6:4. Protivnici francuskog para u četvrtfinalu biće Čeh František Čermak i Slovak Mihal Mertinjak. Zimonjiću i Nestoru, koji su prošle nedelje poklekli u Pekingu u prvom kolu protiv Argentinca Hosea Akasusa i Čileanca Fernanda Gonzaleza sa 6:7 (7:9), 6:3, 10:3, ostaje da se vrate u formu jer ih potkraj idućeg meseca u Londonu očekuje bitka za odbranu titule na završnom turniru sezone.
G. Anđelić

Cibona porazila Partizan
U utakmici drugog kola regionalne Jadranske lige košarkaši Partizana izgubili su u Beogradu od zagrebačke Cibone sa 64:51 (14:14, 11:19, 13:10, 13:21).
Partizan je u odbranu trofeja u reguionalnom takmičenju krenuo porazom na svom terenu od prošlogodišnjeg finaliste istog takmičenja. Zasluženom trijumfu Cibone, prvom u ovom takmičenju protiv Partizana u Beogradu, nema se šta prigovoriti.
Utakmica je obilovala bronjim greškama i vrlo tromom igrom u napadu obe eikpe, mada se stekao utisak da Zagrepčani imaju nešto manje problema u organizaciji od domaćeg tima.
Cibona je u šutu iz igre bila nešto preciznija, dok je broj ukradenih (11:5), odnosno izgubljenih lopti (11:18) u potpunosti išao u prilog izabranicima Velimira Perasovića.
„Crno-beli” su mnogo kuburili u napadu, a podatak da su u protivnički koš ubacili samo 51 poen dovoljno govori koliko su poteškoća imali kada je lopta bila u nihovom posedu. Pritom treba reći da je najtrofejniji srpski klub prvu trojku postigao početkom poslednjeg perioda i igre i da su „crno-beli” promašili čak 12 slobodnih bacanja.
Ništa manje problema Partizan nije imao u odrbani gde nije ispoljena fanastična agresivnost, po kojoj su ranije generacije bile nadaleko poznate. Propusti u defanzivi bili su evidentni, pre svega, u prvom poluvremenu, kada je protivnik uspevao da kazni savku nesmotrenost ili grešku u preuzimanju.
Mladi tim Partizana očigledno je imao tremu na debiju pred vernim navijacicma, koji su došli u veikom broju i do kraja susreta pružali podrsksu svojim ljubimcima.
Najbolji akter utakmice bio je Marko Tomas, koji je postigao 22 poena, a kao veliko pojačanje Cibone pokazao se nekadašnji košarkaš Galatasaraja Anotnio Grejvs sa 15 poena.
U Partizanu su nešto bolji bili Jan Veseli sa 12 i Žarko Rakočević sa deset poena, a već u prvom meču u dresu državnog prvaka istakao se mladi Branislav Đekić.
Meč u hali „Pionir”, pred oko 4.000 gledalaca sudili su, Boltauzer i Kolar (Slovenija) i Radomir Vojinović (Crna Gora).
Partizan: Sinovec 4, Kecman 2, Milošević 1, Rašić, Lučić 1, Mitrović 4, Božić, Marić 5, Rakočević 10, Veseli 12, Đekić 8, Vranješ 4.
Cibona: Gordon 12, Bogdanović, Troha, Radošević, Vukušić, Andrić 5, Bagarić 8, Zubčić 1, Princ, Rozić 1, Grejvs15, Tomas 22.
Vujošević nezadovoljan nedostatkom agresivnosti
Trener košarkaša Partizana Duško Vujošević rekao je da zamera timu što nije bio borbeniji i agresivniji u večerašnjem porazu od Cibone, na početku takmičenja u Jadranskoj ligi za aktuelnog šampiona. 
„Ima nekoliko faktora poraza. Povratak iz Amerike, nepotpuna adaptacija, umor, povreda (Dušana) Kecmana, bolest (Aleksa) Marića, mnogo mladih igrača i nekompletan tim. „, rekao je Vujošević novinarima.
Cibona je pobedila sa 64:51 u trećem kolu Jadranske lige. To je bio prvi meč Partizana u regionalnom takmičenju ove sezone, a drugi za tim iz Zagreba.
„Ono što zameram timu jeste nedostatak agresivnosti i borbenosti, jer samo tako možemo da budemo konkurentni u ovom sastavu. Nije nedostatak želje uzrok toga, već strah i neiskustvo”, kazao je trener trostrukog uzastopnog prvaka Jadranske lige.
„Krećemo sa nove pozicije, moramo da radimo na nedostacima. Dobro je što su mladi igrači pokazali talenat. Imali su priliku da igraju protiv Cibone, nadam se da će im to koristiti”, rekao je Vujošević.
Trener Cibone Velimir Perasović bio je srećan zbog pobede, ali je naglasio da ona ne znači mnogo.
„Srećan sam zbog pobede, nikad nije lako dobiti Partizan u Beogradu. Znali smo da nisu kompletirali tim, samo je trebalo hrabro odigrati. No, ovo je tek kap u moru. Mi smo takođe tim u stvaranju. Biće još mnogo uspona i padova za sve ekipe”, rekao je Perasović.

Poraz s bele tačke
Drugim porazom fudbalska reprezentacija Srbije završila je kvalifikacije za Svetsko prvenstvo u Južnoj Africi, pošto je u Marijampolu izgubila od Litvanije s 2:1 (1:0). U meču, koji je odigran po hladnom, kišovitom i vetrovitom vremenu, na terenu natopljenom vodom, domaći igrači bolje su se snašli i zabeležili prvu pobedu u međusobnim duelima. Neuspeh u ovom susretu nema veći značaj, pošto su izabranici Radomira Antića plasman na 19. Mundijal obezbedili minule subote trijumfom protiv Rumunije (5:0).
Napravio je srpski selektor šest izmena u odnosu na sastav koji je obezbedio odlazak u Južnu Afriku i najavio da će i sa „drugim timom” igrati na pobedu. Međutim, puleni portugalskog stručnjaka Žozea Koseira nadigrali su naše reprezentativce, naročito u prvom delu. Dugim loptama osvajali su teren i u prvom delu olako ulazili u šanse, pa je zahvaljujući samo odličnim intervencijama golmana Vladimira Dišljenkovića i nespretnošću Litvanaca prvih 45 minuta završeno samo njihovim minimalnim vođstvom 1:0. Mindaugas Kalonas bio je nerešiva enigma za srpske reprezentativce. Izvanredno je proigravao saigrače i stvarao im prilike, a u 20. minutu uz dosta sreće uspeo i da matira Dišljenkovića. Posle udarca s ugla Neven Subotić je startovao na Ignasa Deduru i sapleo ga levom nogom, pa je bugarski arbitar bez dvoumljenja upro prst na belu tačku. Penal je izveo Kalonas, Dišljenković ga je „pročitao”, zahvatio loptu, ali nije uspeo da je spreči da pređe gol-crtu. Na teškom terenu mu se izmigoljila i završila u mreži.
Mogli su Litvanci da uvećaju prednost iz kolosalnih šansi u 23, 28, 29. i 39. minutu.
Nastavak igre naš selektor počeo je uvođenjem Zorana Tošića, koji je uneo dosta živosti u igru srpske reprezentacije, pa je igra bila znatno zanimljivija. Već u 49. minutu upravo posle kornera koji je izveo član Manlester junajteda, Ivanović je šutirao glavom, ali nije bio precizan. Minut kasnije Karčemarskas je odbranio udarac Žigića glavom pod prečku, a u 59. usledilo je izjednačenje. Opet je Tošić bio inicijator akcije Srbije, odigrao je dupli pas sa Žigićem pogrešio je kapiten domaćina Stankevičijus, pa našem internacionalcu nije bilo teško da predribla golmana i pored dvojie protivničkih igrača pošalje loptu u nebranjenu mrežu za 1:1.
Samo pet minuta docnije nova uspešna akcija Ivanovića i Tošića završena je nepreciznim udarcem ovog drugog. I kako to u fudbalu obično biva promašaji su kažnjeni. Luković je u duelu sa Kalonasom glavom izbio loptu i pao preko litvanckog igrača, što je Genovu bilo dovoljno da ponovo pokaže na jedanaesterac za domaćina. Ostao je utisak da je odluka arbitra prestroga. Bunili su se naši igrači, pri tome je i kapiten Ivica Draguinović zaradio žuti karton, ali promene sudijine odluke nije bilo. Stankevičijus je bio siguran egzekutor i doveo Litvaniju u novo vođstvo 2:1.
Nisu se mirili izabranici Radomira Antića. Trudili su se da izjednače, ali nisu uspeli. Karčmerskas je sjajno reagovao u 71. minutu kada je zaustavio udarac glavom Nikole Žigića. Samo koji sekund kasnije Ivanović je centrirao s desne strane, lopta se odbila od jednog igrača, pa je slabo intervenisao i golman domaćina, ali je s gol crte izbio Panka.
Stankevičijus je iz slobodnog udarca s preko 35 metara ugrozio Dišljenkovića, ali je naš čuvar mreže skrenuo loptu u korner. Poslednju priliku imao je Neven Subotić posle kornera i nove greške litvanskih reprezentativaca, ali je Dedura požrtvovanom intervencijom uspeo dablokira udarac tako da golmanu nije bilo teško da uhvati loptu.
Na kraju zaslužena pobeda domaćina, koji su znalački iskoristili prednost lošeg terena i vremenskih uslova. Poraz je možda i dobrodošao Srbiji, jer su mnogi posle „petarde” protiv Rumunije poleteli visoko. Selektoru Antiću ovaj meč poslužio je da isproba igrače koji su u prethodnom delu kvalifikacija imali manju minutažu i nema sumnje da je iskusni strateg imao šta da vidi i pozitivnog i negativnog.
Stadion: Suduva. Gledalaca: 2.000. Sudija: Genov (Bugarska). Strelci: 1:0 Kalonas (20, penal), 1:1 Tošić (59), 2:1 Stankevičijus (67, penal). Žuti kartoni: Mikoljunas (Litvanija), Subotić, Obradović, Tošić, Dragutinović (Srbija).
LITVANIJA: Karčemarskas 7, Dedura 7, Stankevičijus 7,5, Kijanskas 6,5, Panka 7, Mikoljunas 7 (od 66. Lukša 6,5), Kalonas 8 (od 80. Ražanauskas –), Šernas 7 (od 87. Trakis –), Ivaškevičijus 7, Klimavičijus 6,5, Pilibaitis 6,5. Selektor: Kuseiro.
SRBIJA: Dišljenković 8, Ivanović 6,5, Subotić 6,5, Dragutinović 6,5, Obradović 6 (od 60. Luković 6,5), Petrović 6, Kačar 6, Krasić 6 (od 46. Tošić 7), Jovanović 6,5, Pantelić 6 (od 73. Ninković –), Žigić 6,5. Selektor: Antić.
IGRAČ UTAKMICE: Mindaugas Kalonas (Litvanija).
SEDMA GRUPA
Litvanija – Srbija            2:1
Francuska – Austrija
Rumunija – Farska Ostrva            3:1
Konačna tabela





Srbija


10


7


1


2


22:8


22




Francuska


9


5


3


1


15:8


18




Austrija


9


4


2


3


13:12


14




Litvanija


10


4


0


6


10:11


12




Rumunija


10


3


3


4


12:18


12




Farska Ostrva


10


1


1


8


5:20


4





Još četiri nepoznanice
Završene su kvalifikacije za Svetsko prvenstvo 2010. u Evropskoj zoni. Direktan plasman na 19. Mundijal izborili su: Srbija, Danska, Švajcarska, Slovačka, Nemačka, Španija, Engleska, Italija i Holandija. Za preostale četiri južnoafričke vize boriće se: Portugalija, Grčka, Slovenija, Rusija, Bosna i Hercegovina, Ukrajina, Francuska i Irska. Mečevi baraža igraće se 14. i 18. novembra, a parovi će biti određeni u Cirihu u ponedeljak 19. oktobra.

Otkrivanje vrednosti
Veliki datum srpske istorije muzike 100. godišnjica rođenja jedne od najznačajnijih žena-stvaralaca 20. veka u našoj sredini Ljubice Marić (1909–2003) obeležen je vokalno-instrumentalnim koncertom (Simfonijski orkestar i Hor RTS-a, dirigovao Premil Petrović, solistkinja na klaviru Lidija Bizjak). Prvi deo programa sadržao je  Muziku Oktoiha 1 pisanu za simfonijski orkestar, a zatim je usledio Vizantijski koncert za klavir i orkestar.
Oba dela beleže pedesetu godišnjicu od nastanka i posebno se Vizantijski koncert istakao svojim brojnim izvođenjima u prethodnom vremenskom razdoblju. Ovoga puta Lidija Bizjak dala je dokaze svoje pijanističke karijere koja je u uzmahu izvlačeći iz deonice Koncerta svu moguću kontemplaciju i rečitativnost, ostajući u improvizatorskom duhu i u dobrim odnosima programskih naznaka svakog pojedinog stava. Njegova duhovnost i naracija često su sasvim po strani od očekivane pijanističke tehnike, eruptivnosti i virtuoznosti. No, tumačenje mlade pijanistkinje upravo je otkrivalo i ove vrednosti partiture, za mnoge zatomljene i skrivene.
Muzika Oktoiha 1, rađena, kao i sva Marićkina dela iz ovog ciklusa, po glasovima Osmoglasnika, tražila je od orkestra naročiti angažman.
U drugom delu programa izvedeno je prvi put delo sastavljeno od nekoliko numera nedovršene partiture „Slovo svetlosti” i pod nazivom „Tužbalica, Pastorala i Himna”, u redakciji kompozitorke Mirjane Živković, pojavilo se ove večeri kao novo i neizvođeno. Mali udeo instrumenata u drugom stavu i pretežna uloga hora nisu nas naročito animirali. Ni dovoljno kontrasta ni razrade ni angažmana muzičara.
Ipak i ove večeri sve zasluge za uspeh koncerta pripale su izvanrednoj kantati „Pesme prostora”, pisanoj za hor i orkestar a koja predstavlja antologijsko delo srpske muzike i prekretnicu u vremenu u kome je nastalo (1956). Pesme o smrti i životu, na jezgrovite i ekspresivne tekstove sa bogumilskih stećaka, uvek ponovo uzbude slušaoce. Ovoga puta se dirigent Premil Petrović veoma potrudio da zvučni svet Ljubice Marić iznesu i hor i orkestar na ubedljiv način, daleko od plakatskog i pojednostavljenog tumačenja koje smo, ranije, imali priliku da slušamo. Novi senzibilitet dalo je i sasvim sveže tumačenje dela koje i danas opravdava mišljenja najvećih kompozitora-savremenika, Šostakoviča i Lutoslavskog da „Govori jasnim, ubedljivim jezikom iz dubine duše”.
Osećajući se svih 40 godina svoga postojanja kao zabavljači, svirači i plesači koji su direktno iz srednjeg veka i renesanse dospeli do naših dana, ansambl Renesans je svoj visoki jubilej proslavio na Bemusu programom koji je značio i istorijski presek, ali i retrospektivu. Ozbiljniji nego ranije, bez kostima iz epohe, ponudili su tri dela svoga programa. U prvom delu je to bio niz pesama i igara nepoznatih majstora, a zatim i nekih od najvećih, Frančeska Landina, Džona Daulenda i dr.
Ono što je ovaj redak ansambl krasilo tokom (više od 3.000!) koncerata održanih na tri kontinenta bio je hedonistički odnos prema muzici. Najpre su se oni sami uvek dobro zabavljali svirajući na starim instrumentima neobičnog izgleda i zvuka, tražeći neke istinske i davnašnje muzičke vrednosti, prevashodno u radovanju izvođača i zabavljača i u hedonizmu publike koja ih sluša.
Kada su osnovani, 1969. godine predstavljali su alternativu u našoj muzičkoj sredini, donoseći ozbiljnoj i klasičnoj muzici nešto od daha tog vremena, tvista i rokenrola. Umesto smrtne ozbiljnosti, nudili su vedrinu, radost, neobaveznost, lagodnost i nepretencioznost.
Umesto renesansnih pjaceta, palata i baroknih dvoraca, Kolarčeva sala koja nije bila puna ove večeri ih je obavezivala, čak i preko potrebne mere, na ozbiljnost. A nežni i fini istorijski instrumenti proizvodili su slabašne zvuke u, za njih, ogromnom prostoru.
Različiti sastavi smenjivali su se jedan za drugim, uz komentare umetničkog vođe ansambla Ljubomira Dimitrijevića. Potpomognuti kontratenorom Predragom Đokovićem, koji je renesansnu i baroknu muziku posvećenu godišnjici Georga Fridriha Hendla (1685–1759) izvodio svojim neobičnim glasom, bliskim kastratima onoga doba, vratili su slušaoce originalnim zapisima ove muzike. Čak i arije koje se često čuju na koncertnim podijumima, kao što je Ombra mai fu (iz Hendlove opere „Kserks”) zvučale su uverljivo u svojoj autentičnosti.
Ansamblu se pridružila i Aneta Ilić koja je svojim sopranom, konačno prave čujnosti i koncertne usmerenosti, pevala virtuoznu pesmu L. Lucaskija („Proleće”), demonstrirala je večne vrednosti ove muzike, sa mnogo koloratura i pasaža, bliske uhu današnjeg slušaoca. Nekoliko Hendlovih arija, kao i duet na samom kraju učinili su da se Aneta Ilić upadljivo izdvoji iz ansambla upravo svojim koncertantnim vrednostima, razvijenosti dinamičkih valera koji su premašivali mogućnosti instrumenata.

Papua Nova Gvineja
Sreda je. Po ustaljenoj navici koju sam stekao još u Srbiji pijem crnu kafu gledajući tv. Za tu, „našu“ kafu moj prijatelj Sem (pravo ime mu je Sante), inače Italijan koji od svoje treće godine živi u Australiji, kaže da je dobra ali da uvek greškom popije i „onaj gusti crni mulj“ na dnu šoljice.
Probao sam mu objasnim šta je soc ali to je više ličilo na pokušaj amatera da svoju filozofiju podigne na viši stupanj profesionalnosti dok joj u korenu slabašne niti ne daju da se razvije u mlado stablo. Na kraju je jedini suvisli odgovor bio “pa nemoj ispijati mulj“!
Ali da se vratim na priču, evo već par dana razmišljam o jednom dirljivom, za mene intrigantnom događaju koji se zbio prošle subote. Ovde u Australiji je sasvim normalno da radite i subotom i nedeljom (pre nešto više od godinu dana mislio sam drugačije), pa sam tako prošle subote, radeći u Zapadnom Melburnu, gde je locirana moja kompanija, i posmatrajući u nekoj pauzi jednu aveniju i mnoštvo vozila na njoj, primetio oblak belog dima koji je za sobom ostavljao jedan auto.
Ubrzo potom začuh škripu kočnica i videh auto koji se zaustavlja ispod krošnje jednog drveta. I? Kao što sam i mislio, nevolja. Vejn, koji je strručnjak za automobile mi predloži da odemo i pogledamo šta se desilo.
Vejn je po prirodi dobar i susretljiv čovek, ali australijanci i inače se u ovakvim situacijama uvek pokažu kao predusretljivi i voljni da pomognu bez razmišljanja. .
Kada smo prišli videli smo da je u pitanju stari beli Tojotin džip koji me podsetio na serijal “Opstanak” koji sam kao klinac jako voleo da gledam, zbog čeka mi je i nastavnik biologije gledao kroz prste. U tom starom džipu sedeo je muškarac sa ženom i četviri male devojčice koje su bile na zadnjem sedištu. Vejn je slutio da je nesrećniku verovatno „otišao“ motor. Popravka bi koštala maltene kao nov auto.
Gledajući malo u njega, malo u dečicu, upitah ga odakle je. Reče da je iz Papua Nove Gvineje i da je upravo pošao na proslavu 16. septembra koji je inače Dan nezavisnosti njegove zemlje od Australije. Ponudio sam mu pomoć oko prevoza, ali mi se taj ponosni čovek samo zahvalio i naglasio da je odlučio da je sam pronađe.
I sada, gledajući onu malu dečicu, osebno jednu malu curicu okruglog lica i lepih crnih očiju, videh te nemirne poglede, videh nešto u njima, kao da ih je burni vetar opet zahvatio, kao da su talasi okeana bivali sve veći i veći sa tendencijom da poplave novo zasejanu zemlju. Kako to da upravo na dan njihove nezavisnosti u obećanoj zemlji Australiji od koje su se pre tridesetak i više godina oslobodili, sada opet iskopavaju puteve izbavljenja? Da li je mali čovek osuđen da se stalno bori?
Podsetilo me je sve to na sudbinu našeg naroda, koji je uvek kroz istoriju tražio neki svoj topliji kraj bivstvovanja a neretko doživljavao da u sred leta oseti surovu zimu pucanja kamena i snežnih otisaka.
Tog dana me je čekala zabava kod prijatelja iz Kragujevca. Na toj zabavi sam razgovarao sa jednim gospodinom o akcijama i berzama. Tog dana iz mene nije izlazio osećaj gorčine, osećaj poniznosti male tamnopute devojčice ali ni osećaj kristalne svetlosti iz njenih očiju...Njeni potomci će sutra možda reći “da, mi smo ipak doplivali do zlatne obale, našem mučenju došao je kraj“.
Sa druge strane, prisećam se reči mog školskog druga Džordža Santjanje koji je govorio ”ko se ne seća prošlosti osuđen je da je ponovo proživi.” Ima nečega u toj prošlosti, iako je mučna ona je iskrena i čista.
A Papua Nova Gvineja je za mene nekada bila samo rešenje u igri „zanimljiva geografija“...
Život iseljenika, život ne-iseljenika, život u tuđoj, život u svojoj zemlji, jeste samo - život.
Ili što bi naš Nobelovac rekao “život je neshvatljivo čudo, koje se neprestano troši i osipa ali ipak traje”. Život.

EK: odmrznuti prelazni sporazum sa Srbijom
Evropska komisija pozvala je juče Evropsku uniju da primeni Prelazni trgovinski sporazum sa Srbijom, ocenivši da su vlasti u Beogradu dokazale rešenost da se približe EU, da primenjuju trgovinski sporazum i da imaju postojanu saradnju sa Haškim sudom, saopšteno je juče iz EK u Briselu.
Povodom objavljivanja godišnjeg Izveštaja o napretku zemalja zapadnog Balkana i Kosova u evropskim reformama Oli Ren, evropski komesar za proširenje, naglasio je na konferenciji za novinare u Briselu da je Srbija ostvarila značajan napredak i da je „obavila veoma dobar i ozbiljan posao u saradnji sa Haškim sudom i u vezi sa obavezama koje Srbija ima oko ratnih zločina”. Na pitanje novinara da li je optimista da će i Holandija, kao poslednja zemlja EU, prihvatiti da se primeni sporazum sa Srbijom, Ren je, kako prenosi Beta, rekao da „neko ko radi kao komesar za proširenje mora biti profesionalni optimista”.
Vensen Deže, šef delegacije Evropske komisije u Beogradu, na jučerašnjoj konferenciji za novinare u Beogradu, predstavljajući izveštaj EK, rekao je da je došlo vreme za puno sprovođenje prelaznog trgovinskog sporazuma. „Srpske vlasti su pokazale sposobnost da usvoje zakone koji zemlju približavaju EU”, rekao je Deže naglašavajući da je na mnogim poljima važnim za evropske integracije „postignut veliki napredak”.
Deže je, između ostalog, naveo da saradnju Srbije s Haškim tribunalom ne treba gledati kroz ovog ili onog begunca već kroz „sveukupni odnos” koji vlasti u Beogradu imaju prema toj saradnji i dodao da se „dogodio određeni broj pozitivnih stvari, koje i Serž Bramerc, glavni tužilac tribunala, priznaje”.
Odgovarajući na pitanje u vezi sa kandidaturom Srbije za članstvo u EU on je odgovorio da „treba ići korak po korak” i da je u ovom trenutku „prvi cilj puno sprovođenje prelaznog trgovinskog sporazuma”.
Kao glavni izazov koji se nalazi pred Srbijom u njenim evropskim integracijama, (pored Kosova i ekonomije) Deže je naveo sprovođenje svih donetih mera. „Važna je implementacija, implementacija i implementacija. To će biti izazov u predstojećim mesecima i godinama”, rekao je on.
Evropska komisija je, prema izveštaju iz Brisela, navela da se prelazni trgovinski sporazum EU–Crna Gora „sprovodi bez teškoća, a ta zemlja napreduje u ostvarivanju obaveza iz Sporazuma o stabilizaciji i pridruživanju”. Ali napominje da Podgorica „mora ojačati napore za učvršćenje pravne države i, posebno, suzbijanje korupcije i organizovanog kriminala, što su i dalje ozbiljni problemi”.
Evropski komesar je naglasio da EK preporučuje da se odredi datum za početak pregovora o članstvu sa Makedonijom s obrazloženjem da je Makedonija ostvarila suštinski napredak u sprovođenju evropskih reformi i uslova „osam plus jedan”.
Kada je reč o Hrvatskoj Ren je naglasio da je Zagreb pred okončanjem pregovora za članstvo u EU, ali da mora još jačati reforme u pravosuđu, borbi protiv korupcije i organizovanog kriminala i da mora hitno dostaviti sva potrebna dokumenta Haškom sudu. Ako bi ispunila ove uslove Hrvatska može računati na to da će okončati pregovore o članstvu u EU tokom iduće godine, dodao je.
Za BiH Ren je rekao da je zajedno sa zvaničnicima EU i SAD prošle nedelje u Sarajevu predočio liderima BiH da se mora prevazići politički zastoj i sprovesti određene ustavne reforme da bi BiH mogla utemeljeno zatražiti kandidaturu za članstvo u EU i NATO. Posebno je naglasio da BiH to može učiniti „kad ne bude više kvaziprotektorat”, što znači da se mora zatvoriti Ured visokog predstavnika za BiH i ta funkcija preneti na predstavnika EU čime se jača prisustvo EU u toj zemlji.
EU je poručila Turskoj da ubrza reforme na planu građanskih prava i politike kako bi povećala svoje šanse da se pridruži uniji.
B. Čpajak
---------------------------------------------------------
Kosovo – mesto za organizovani kriminal
U saopštenju EK navodi se da „Srbija treba da usvoji konstruktivniji stav prema pitanjima u vezi sa Kosovom”. Rečeno je i da velika zabrinutost postoji „zbog ograničenog napretka u suzbijanju organizovanog kriminala, i to posebno na severu Kosova i na administrativnoj granici između Kosova i Srbije”. S tim u vezi, ambasador Deže posebno je istakao „pravni vakuum” u kontroli administrativne linije sa Kosovom i dodao da je svima u interesu da te kontrole bude. „Uzimamo u obzir dosadašnje napore da se obezbedi saradnja sa Euleksom, ali verujemo da je potrebno učiniti još. Treba naći mesta za pragmatična rešenja”, rekao je on.
U izveštaju komisije je upozoreno da je „Kosovo i dalje izvor i mesto tranzita za organizovani kriminal i pranje novca” i da izaziva ozbiljnu zabrinutost. „Kosovo je na putu krijumčarenja droge na zapadnom Balkanu i u početnoj fazi bitke protiv terorizma”, navodi se u Izveštaju o napretku u evropskim reformama u zemljama regiona i na „Kosovu pod Rezolucijom 1244 Saveta bezbednosti UN” u koji je agencija Beta imala uvid.
Takođe rečeno je da je „Kosovo i dalje izvor, odredište i tranzitni put za trgovinu ljudima”. Žrtve ovog vida organizovanog kriminala su u 60 odsto slučajeva ljudi kojima se „trguje unutar Kosova”, dok je po 20 odsto žrtava iz Moldavije, odnosno zapadnobalkanskih zemalja.
Oli Ren je rekao da će se i Kosovu ponuditi da kroz nužno sprovođenje uslova može da računa na ukidanje viza EU i da će biti potpisan trgovinski sporazum.
------------------------------------------------------
Đelić: Najpozitivniji izveštaj do sada
(/slika2)„Ovo je najpozitivniji izveštaj Evropske komisije koji je Srbija ikada dobila i u njemu se prepoznaje veliki napredak koji je postignut, pre svega u efikasnosti parlamenta, ali i u reformi pravosuđa i sistema bezbednosti”, rekao je potpredsednik Vlade Srbije Božidar Đelić u intervjuu za Tanjug.
Upitan o preporuci Evropske komisije da se odmrzne primena trgovinskog sporazuma sa Srbijom čemu se protivi Holandija zbog toga što smatra da Srbija ne sarađuje dovoljno s Haškim tribunalom, Đelić je rekao da to pokazuje da je Evropska komisija „snažan saveznik” Srbije. „Veoma nas je obradovala odluka Evropske komisije da i formalno predloži primenu Prelaznog trgovinskog sporazuma, što pokazuje da je komisija veoma snažan saveznik naše zemlje na njenom evropskom putu”, rekao je on. „Svi znamo da je samo još jedna zemlja članica ostala van tog konsenzusa. Prvi momenat za to će biti kraj oktobra i Savet ministara, a ukoliko to ne bude moguće tada, očekujemo da će se to desiti tokom evropskog samita u decembru, posle novog izveštaja glavnog tužioca tribunala Serža Bramerca”, rekao je Đelić.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih u monsunskoj kiši
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Viljnus zbog NATO samita kao tvrđava, sistemi Patriot usmereni ka Kaljiningradu
VILjNUS – NATO je pretvorio Viljnus, prestonicu Litvanije, u tvrđavu branjenu naprednim oružjem kako bi zaštitio američkog predsednika Džozefa Bajdena i druge lidere Alijanse na samitu sledeće nedelje, koji se održava 32 kilometra od litvanske granice sa ruskim saveznikom Belorusijom.
Više od 3.000 litvanskih vojnika brinuće o bezbednosti samita NATO-a u Viljnusu.
Šesnaest NATO saveznika poslalo je ukupno oko 1.000 vojnika da obezbeđuju dvodnevni samit 11. i 12. jula, koji se održava samo 151 km od same Rusije, prenosi Rojters.
 Mnogi od njih su poslali i napredne sisteme protivvazdušne odbrane koji nedostaju baltičkim državama.
„Bilo bi više nego neodgovorno da naše nebo bude nezaštićeno u trenutku kada Bajden i lideri 40 zemalja stižu“, rekao je predsednik Litvanije Gitanas Nauseda.
Nemačka je rasporedila 12 raketnih sistema Patriot, koji se koriste za presretanje balističkih i krstarećih raketa ili ratnih aviona.
Španija je dopremila sistem protivvazdušne odbrane NASAMS, Francuska šalje samohodne haubice Cezar, i uz Finsku i Dansku raspoređuje vojne avione u Litvaniji.
Ova zemlja je, uz Britaniju, isporučila sredstva protiv bespilotnih letelica.
Poljska i Nemačka su poslale snage za specijalne operacije pojačane helikopterima.
Drugi šalju opremu za borbu protiv bilo kakvih potencijalnih hemijskih, bioloških, radioloških i nuklearnih napada.
Litvanski predsednik vidi ove akcije saveznika kao potvrdu da je potrebno da NATO hitno uspostavi stalnu protivvazdušnu odbranu u baltičkim državama.
„Razmišljamo o tome šta će se desiti nakon završetka samita i radićemo sa saveznicima na stvaranju rotirajućih snaga za trajnu vazdušnu zaštitu“, rekao je on novinarima.
U selima pored beloruske granice, meštani su saopštili Rojtersu da se osećaju potpuno bezbedno, uprkos ponudi Minska da se tu nakon pobune smeste ruske plaćeničke trupe Vagner grupe i rusko nuklearno oružje.
Na aerodromu u Viljnusu, osam nemačkih raketnih bacača Patriot raspoređeno je sa cevima usmerenim u pravcu ruskog Kalinjingrada, a još dva prema Belorusiji.
„Znate gde se nalazite geografski i prilično dobro znate odakle pretnja dolazi. Litvanija je tražila od nas zaštitu samita, a takođe je NATO tražio pomoć od Nemačke. Ovo je naš odgovor“, rekao je potpukovnik Štefen Lib, komandant jedinice Patriota.
Litvanija je utrostručila jedinice pogranične straže na beloruskoj i ruskoj granici tokom leta, uz oficire iz Letonije i Poljske.
Dve zemlje su takođe poslale policiju da pomogne u patroliranju po Viljnusu.
Gradonačelnik Viljnusa je preporučio stanovnicima da odu na odmor van grada, ako žele da izbegnu gužve u saobraćaju, jer će veliki delovi centra prestonice biti zatvoreni tokom samita.
Kako javlja izveštač Tanjuga, deluje da su građani poslušali apel gradonačelnika, s obzirom na to da je na ulicama prisutan mali broj ljudi, policija patrolira i povremeno prolaze vozila pod njenom pratnjom.
Grad je okićen zastavama Litvanije, Ukrajine i NATO-a.

Neizvesna budućnost Hrvata u BiH
Od našeg stalnog dopisnika
Banjaluka, 14. oktobra – Predsednici Stranke demokratske akcije i Hrvatske demokratske zajednice 1990, Sulejman Tihić i Božo Ljubić, saglasili su se, na jučerašnjem sastanku, da u procesu promena Ustava Bosne i Hercegovine treba ukinuti blokade prilikom odlučivanja – princip entitetskog glasanja, ojačati državne institucije i, u Domu naroda Parlamentarne skupštine BiH, uspostaviti mehanizam koji će omogućiti jednaku zaštitu nacionalnih interesa konstitutivnih naroda – Srba, Bošnjaka i Hrvata.
Komentarišući zajedničko saopštenje SDA i HDZ 1990, delegat Hrvatske demokratske zajednice BiH u Domu naroda Ivo Miro Jović je u telefonskoj izjavi za naš list rekao: „Nije uputno komentarisati sastanke i odluke drugih stranaka. Ipak, dobro je da se ljudi sastaju i razgovaraju. Ali, nije dobro to što Bošnjaci u Federaciji BiH preglasavanjem i na druge načine dovode Hrvate u podređen položaj.”
On je podsetio da su se krajem avgusta, upravo zbog preglasavanja, hrvatski ministri povukli iz federalne vlade. „Umesto da se nađe rešenje za izlazak iz krize i sprečavanje preglasavanja, premijer Federacije BiH Mustafa Mujezinović i bošnjački ministri zakazuju sednice na koje ne pozivaju hrvatske ministre i donose odluke koje su štetne po hrvatske interese, pogotovo kada je reč o investicijama i trošenju novca iz federalnog budžeta”, kazao je Jović.
Naš sagovornik je naveo dva od, kako je rekao, mnogo primera: „Preduzeće 'Krivaja' iz Zavidovića je prodato za jednu marku. A onda je Vlada Federacije BiH iz budžeta dala sedam miliona maraka za spasavanje 'Krivaje'. S druge strane, Naftinim terminalima u hrvatskoj luci Ploče, čiji je direktor Josip Tomić, odobreno je 8,5 miliona maraka pomoći. Ali, taj novac, ni 13 meseci posle odluke, nije prebačen na njihov račun, već je, kao štedni ulog, oročen. Zbog toga su Naftni terminali, čija je vrednost procenjena na 300 miliona maraka, došli do stečaja.”
Upozoravajući da je stanje u Federaciji BiH za hrvatski narod neprihvatljivo, Ivo Miro Jović je naglasio: „Ako u predstojećim razgovorima o promenama Ustava BiH i drugim bitnim pitanjima ne bude jedinstva kod Hrvata – pre svega u traženju rešenja koje bi onemogućilo predstavnike Bošnjaka da nas preglasavaju u federalnim organima – budućnost hrvatskog naroda u BiH će biti mnogo teža od sadašnjosti. Lično, verujem da su toga svesni svi lideri hrvatskih stranaka i da ćemo naći zajednički jezik koji će nam dati priliku da se izborimo za punu ravnopravnost kako u Federaciji BiH, tako i celoj BiH.”

Turizam na Solunskom frontu
Od našeg dopisnika
Skoplje – Solunski front ne prestaje da bude inspiracija potomcima heroja sa Kajmakčalana, Galičice i Kožuva, planina na kojima su vođene završne bitke. Istoričari i filmadžije se Solunskom frontu vraćaju najčešće povodom obeležavanja značajnih datuma, a sada se pominje da bi prostor na kome su vođene važne bitke u Prvom svetskom ratu mogao da postane deo atraktivne turističke ponude ski-centra „Kožuv” kraj Đevđelije.
O nesvakidašnjoj ideji direktora centra Angela Nakova, skopski  „Dnevnik” objavljuje zanimljivu reportažu kojom najavljuje oživljavanje „istorijskog turizma”. Koristeći činjenicu da je novi, najveći i najmoderniji zimski turistički centar „Kožuv” smešten u blizini terena na kojima su pre skoro jednog veka vođene najveće bitke u Prvom svetskom ratu, Nakov je došao na ideju da budućim posetiocima centra ponudi zanimljivu turističku turu.
Uz pomoć obučenih vodiča i dobrih poznavalaca istorije Prvog svetskog rata, posetioci Kožuva će izvan zimske sezone moći da obiđu mesta na kojima se protezao slavni Solunski front.
Na pomenutoj planini još i danas stoje ostaci utvrđenja, rovovi i komandni punktovi protivničkih armija koje su tu vodile odlučnu bitku i izvojevale pobedu saveznika koji su porazili nemačku i bugarsku vojsku.
Nakov smatra da bi takve turističke ture, u vanredno lepom ambijentu, na nadmorskoj visini i do 2.000 metara, bile i prilika da se posetioci upoznaju sa sudbinama vojnika i istorijatom bitaka koje su vođene na tom delu fronta. Prema istorijskim podacima, na Solunskom frontu je u armijama zaraćenih strana učestvovalo 500 hiljada vojnika, a njih 200 hiljada zauvek je ostalo u gudurama makedonskih planina.
Pozivajući se na makedonske istoričare, autor teksta i njegov sagovornik podsećaju da je na Solunskom frontu učestvovalo 106.000 Makedonaca od kojih su 53.000 bili mobilizovani u srpskoj, 33.000 u bugarskoj i 20.000 vojnika u grčkoj armiji.
Nakov je izjavio da je „istorijski turizam” značajan deo ponude turističkog centra „Kožuv”, a ceo projekat je zamišljen kao kombinovana tura gde bi učesnicima u pohodu stazama Solunskog fronta bila na raspolaganju i motorna vozila. Na taj način bi svi zainteresovani mogli da obiđu celu liniju protezanja fronta od nekih 260 kilometara, od Kožuva preko Kajmakčalana do Galičice iznad Prespanskog jezera.
Ova turistička ideja je ostvarljiva i zbog činjenice da je sve više stranaca koji samoinicijativno obilaze lokacije na kojima su vođene najžešće bitke u proboju Solunskog fronta.
Dovoljno je podsetiti da su na pomenutom frontu učestvovali vojnici sedam država pa shvatiti da će broj zainteresovanih za turističku destinaciju „Stazama Solunskog fronta” biti dovoljan za ostvarenje turističkih planova uprave zimskog turističkog centra „Kožuv” kraj Đevđelije.

Rastavljene sastavljaju
Toliko dečjih suza kao na početku ove školske godine nije zapamćeno u osmoletkama. Učenici jednog novobeogradskog petog razreda lutaju po školskom zdanju ne znajući koji raspored časova važi niti kom će odeljenju biti pridruženi, jer se njihovo raspalo. Vršnjaci s Voždovca danima bojkotuju nastavu koja neće biti nadoknađena. Neizvesnost nije poštedela ni još nesigurne prvake. Samo što su zavredeli prve cvetiće, baš njihova učiteljica umesto pred katedru stade pred šalter biroa za nezaposlene.
Roditelji besni! Bespovratno im se otrgnu reči „nije pedagoški rasturiti samo jednu grupu, pretumbajte celu generaciju, zašto bi samo naša deca bila žigosana”... A klinci bi bez problema prihvatili mešanje odeljenja, ne sumnjaju psiholozi i pedagozi.
Formulu za formiranje odeljenja smislilo je Ministarstva prosvete, sa ciljem da racionalizuje školsku mrežu. Ona nije obavezujuća za sve jer ostavlja mogućnost opštinama da one same, ili uz pomoć donatora, obezbede novac za „prekobrojna“ odeljenja, odnosno plate nastavnika i učitelja koji bi bili višak. Beograd je odlučio da iskoristi tu mogućnost kako bi se stišao gnev roditelja. Gradonačelnik Dragan Đilas obećao je da će „rastavljeni đaci“ biti ponovo zajedno. Utihnule su žučne svađe roditelja, nastavnici su odahnuli, a verovatno i direktori jer će biti novca koji je nedostajao – dotiraće se iz budžeta svih Beograđana.
Posle dve nedelje, pregrupisani učenici vraćaju se u klupe u kojima su počeli školsku godinu. Sve to da ne bi preživljavali stres!
Racionalizacija, prema oceni stručnjaka Svetske banke, trebalo bi da u roku od tri godine unapredi školstvo i rastereti obrazovni sistem za oko 2.900 odeljenja. Beograd garantuje da se postojeće grupe đaka pod njegovim okriljem neće remetiti dok ne završe osmogodišnje školovanje.
Međutim, izgleda malo verovatno da ima dovoljno zainteresovanih koji bi na ovako velikodušan način usporili sažimanje odeljenja širom Srbije, pa će Beograd ostati među retkim gradovima i opštinama koji su bili u mogućnosti da izađu u susret zahtevima roditelja i njihove dece.
Iako je sve zasnovano na zakonu, opravdano je postaviti pitanje da li se na ovaj način ubrzava reforma školskog sistema, ili se ona sabotira i dovodi u pitanje. Jer, Ministarstvo prosvete odluku o broju učenika u jednom odeljenju nije donelo napamet, nego na osnovu nekih kriterijuma usklađenih sa međunarodnim standardima.
Opravdano je, takođe, postaviti pitanje da li svi roditelji, odnosno poreski obveznici Beograda, žele da gradska uprava na ovaj način troši novac prikupljen od njih. Naravno, bilo bi sasvim drugačije da oni roditelji koji insistiraju na tome da njihova deca ostanu u istim odeljenjima sami obezbede novac za to ili pronađu donatore. Ali, takva opcija uopšte nije ni razmatrana.

Za bolji život osoba sa invaliditetom
Ministarstvo ekonomije i regionalnog razvoja raspisalo je (7. oktobra) Javni poziv za dodelu sredstava po Programima preduzeća za profesionalnu rehabilitaciju i zapošljavanje osoba sa invaliditetom u ovoj godini.
Javnim pozivom precizirano je da se ta sredstva koriste za sledeće namene: finansiranje investicionih radova usmerenih ka obezbeđivanju, odnosno unapređivanju pristupačnosti radnog mesta osobama sa invaliditetom, podizanju kvaliteta (prostorno – tehničkih) uslova i osnaživanju kapaciteta za obavljanje mera i aktivnosti profesionalne rehabilitacije s ciljem zapošljavanja osoba sa invaliditetom.
Takođe, ovo važi i za finansiranje nabavke nove opreme (delimično ili u potpunosti), s ciljem održanja i proširenja postojećih kapaciteta i uvođenja novih proizvodnih programa, tržišno orijentisanih, primerenih za zapošljavanje osoba sa invaliditetom i usklađenih sa delatnošću preduzeća kojom se bavi pretežno, odnosno delatnošću za koju se poslodavac opredeljuje u narednom periodu, a u skladu sa dostavljenim biznis planom i perspektivama daljeg razvoja preduzeća.
Pravo podnošenja prijava na Javni poziv imaju preduzeća za profesionalnu rehabilitaciju i zapošljavanje osoba sa invaliditetom koja zadovoljavaju određene uslove za dodelu sredstava.
To je ujedno i apel koji vodi ka rušenju predrasuda prema invalidima, s obzirom da je ključni problem njihove slabe zaposlenosti predrasude koje ljudi imaju prema njima.
Inače, i sada se barata cifrom od oko 700.000 osoba sa invaliditetom koja žive u našoj zemlji, što čini deset odsto stanovništva. Međutim, njihov tačan broj je veoma teško utvrditi jer ne postoji zvaničan registar.
Stopa nezaposlenosti među osobama sa invaliditetom je veoma visoka, mada se primećuje (blagi) trend porasta njihove zaposlenosti, ali to još nije dovoljno da bi se ovim ljudima pružila šansa da rade i zarade, posebno ako se zna da njih sedamdesetak posto živi na granici siromaštva. Zato svaki vid saradnje onih koji mogu da učine dobro delo i zaposle osobe sa invaliditetom i onih koji stimulišu njihovo zapošljavanje treba podržati.

Gospodin
Tokom prosečnog ljudskog veka reč gospodin promenila je dosta značenja.
Lako je bilo za vreme kralja; seljaci su bili na selu, a gospoda u gradu. Posle su se stvari zakomplikovale. I na selu su pronađena gospoda. Nazvali su ih kulacima i nisu se dobro proveli u izvesnom istorijskom trenutku. U gradovima su obeleženi ali i podeljeni na „poštenu“ i „nepoštenu“ inteligenciju. Naročito se situacija s gospodinom zamrsila kad su drugovi posle rata odbacili svoje drugarice i kao deo ratnog plena poženili se balerinama, glumicama i lepoticama iz gospodskih familija. U odnosu na njihove očeve, pa i prote i lekare, bili su ambivalentni. Nije lako reći „Druže proto!“, malo je lakše: „Druže doktore!“, ali sa zortom jer mu daješ život u ruke.
Ima onaj vic o tome kakoje Mika Špiljak prilikom audijencije kod pape na njegovu ljubaznost „Pozdravite gospođu!“ uzvratio: „Pozdravite i Vi Vašu!“ Konsterniranoj pratnji se opravdao: „Pa nisam mogao reći drugaricu, ipak je to papa!?“
Potomci pobeđene gospode nakon više decenija preuzeli su ponovo vlast od drugova. Neće se svi složiti s ovom konstatacijom, smatrajući da je mimikrija učinila svoje i da su se dojučerašnji drugovi samo preobratili u sadašnju gospodu. Pa dobro, jer poznata je psihološka činjenica da su konvertiti uvek temperamentniji zagovornici nove ideologije. Vratila su se gospoda, nestali su drugovi. Na tom dugom putu kroz vreme izgubili su se neki atributi gospodina. Sada je svako gospodin, bilo da živi na selu bilo u gradu. Došli smo u situaciju da moramo razlikovati gospodina od Gospodina. Ovog poslednjeg krase dostojanstvo, suzdržanost, pristojnost u ophođenju, kultura ponašanja i izražavanja, altruizam, poštovanje pravila u kojima je veoma važno poklanjanje pažnje, kako bližnjima tako i drugim ljudima, dijalog, razumevajući stav prema neistomišljeniku... Kad imamo sreću da sretnemo takvog Gospodina, „odma’ će nam se ka’sti“. To jest, prisustvo Gospodina ima izvesnu dozu harizmatičnosti. Nije to zato što će on uvek ustati u prisustvu dame, pa će biti primećen. Stvari su mnogo kompleksnije. Neki smatraju da su za proizvodnju tog proizvoda potrebne barem tri generacije, da je prosto nemoguće iskočiti iz opanaka u lakovane cipele. Prečica je jedino moguća preko umetnosti ili izrazite intelektualne snage. No, potrebno je dosta dodatnog brušenja da bi bio stvoren Gospodin. Kako već neko vreme živimo u globalnom selu, potrebno je semantički vrednovati našeg gospodina. On je nešto više od američkog mistera, nešto manje od engleskog sera. Otprilike se poklapa s talijanskim sinjor.
Buržoazija je namestila sitnu prevaru. Odjednom smo svi postali gospoda, a to je u krajnjoj liniji kao da nije niko. Ipak gospoda postoje. Oni su onaj bolji deo nas, ono čemu treba da težimo u svakodnevnom životu, oni su so nacije koja joj poboljšava ukus. Nije važno što im zavidimo, što smo skloni da nipodaštavamo njihove kvalitete, smatrajući ih preživelim. Ipak negde u dubini želimo biti kao oni. Postoji jedna specifičnost gospodstva s ovih prostora. Ono nije uvek adekvatno imetku. Postoje potomci gospodskih familija, koji su zadržali taj stav prenoseći ga familijarno nesvesnim putem. Drugim rečima, postoje mnogo bogatiji ljudi ali koji nisu gospoda, postoje osiromašeni predstavnici plemenitih obitelji iz prošlosti, koji su zadržali dostojanstvo. U turbulentnim vremenima oni su naoko kao mimoza, prvi stradaju, ali gledano iz istorijske perspektive pokazali su se kao čvrsta korenika i izdržljivi su u primanju udaraca kojima život na ovoj balkanskoj vetrometini obiluje. Za gospodu i drugove vredi ona posleratna anegdota. Oslobodilac ubeđuje domaćina da njegovo selo ima četiri hiljade stanovnika. Domaćin će: „Ma, nema, nego dve hiljade.“
„Kako to kad je pre našeg dolaska tu bilo dve hiljade četnika, a sada je dve hiljade partizana!?”
Gospoda su tokom istorije pokazala da znaju gospodariti. Tako je jedna od najprosperitetnijih republika bila mletačka, gde je vladala „signoria”, koja je među sobom birala dužda na godinu do dve, i Dubrovačka republika gde su gospari birali kneza na mesec dana.

Praćkama brane aerodrom od ptica
Protivvazdušnoj odbrani više bi pristajali topovi i rakete ali, kada je posredi civilni Aerodrom „Nikola Tesla”, dovoljne su i praćke. One su pogodnije za jedinog vazdušnog agresora koji se tamo pojavljuje – jata ptica. U poslednjih petnaestak dana tri puta su se ptice sudarile sa avionima, bez posledica po bezbednost letelice i putnika. Kako se takvi susreti u vazduhu završe po ptice nije potrebno opisivati, ali ni za avione nisu bezopasni. U Americi sudari sa pticama su oborili 28 aviona od 2000. godine, što nije dramatičan broj s obzirom na gustinu tamošnjeg vazdušnog saobraćaja. I u susedstvu, gde je frekventnost letova slična našoj, u Hrvatskoj, osnovano je nacionalno poverenstvo, u kojem su, između ostalih, i predstavnici ministarstva odbrane i čiji je zadatak da smanje šanse da se ptice pretvore u kamikaze.
U svetu se tom problemu poklanja sve veća pažnja, ali u Srbiji nema preteranog razloga za brigu, bez obzira na ptice koje nadleću surčinska žitna polja. Statistika „Nikole Tesle” iz poslednje dve nedelje sluti na loše ali je to pogrešan zaključak – ptica oko beogradske vazdušne luke, u poređenju sa svetskim, nema mnogo i sudar s njima nikada nije izazvao pad aviona, kao što se to zimus dogodilo američkom avionu koji je prinudno sleteo u reku Hadson sa više od 150 putnika. Na relativnom miru od ptica na našem aerodromu treba zahvaliti i redovnim merama predostrožnosti, koje osim praćki – sugestiji kolega iz Britanije – obuhvataju i svetla, reflektore koji se rotiraju za 180 stepeni, pa i lovačke puške. Razmišlja se i o nabavci sistema za ispuštanje niskofrekventnih zvukova, koje ljudi ne čuju ali su u slušnom rasponu ptica.
– Sledeći međunarodne standarde naročitu pažnju u redovnim bezbednosnim patrolama obraćamo u svitanje i sumrak, kada su ptice najaktivnije. I van tih perioda patrole motre na ptice i prijavljuju tornju ako ih primete u zoni leta. U tom slučaju odmah izlazimo i rasterujemo ih. Pre dve godine smo od Poljoprivrednog fakulteta dobili spisak biljnih kultura čiji miris odbija ptice, kao što je uljana repica, koju smo tada zasadili duž perimetra aerodroma – kaže Vladimir Mićić, koordinator delatnosti bezbednosti najveće srpske vazdušne luke.
Sem što sade biljke koje će ptice odvratiti, na aerodromu razmišljaju i o tome kako u blizini zabraniti uzgajanje kultura kojima se ptice hrane. S obzirom na to da se nalaze usred Surčina, mnogi okolni ratari bi u tom slučaju morali da se odreknu sadašnjih useva i zamene ih onima sa spiska pticama mrskih ili neprimamljivih kultura.
– Pre desetak dana smo se sastali sa predstavnicima opštine Surčin i ministarstava infrastrukture, poljoprivrede i životne sredine. Razgovarali smo o tome šta bi trebalo uraditi da bismo odagnali ptice. Predložili smo Ministarstvu poljoprivrede da sa odgovarajućim instancama u svetu proveri kako su oni zabranili uzgajanje određenih biljnih kultura oko vazdušnih luka. Do 31. marta ćemo napraviti strategiju kako da predupredimo povećanje broja ptica – objašnjava Mićić.
Osim što paze da jata ne presecaju zonu leta rezervisanu za mnogo veće „ptice”, patrole vode računa da se na pistama ne nađe ništa što bi ugrozilo avione, pa ni orah koji ispusti čvorak. Odmah za njima ide još jedno vozilo koje proverava da ni patroldžijama ne ispadne nešto iz vozila ili sa njega. Pista se tako održava besprekorno glatkom, što podrazumeva i čišćenje tragova guma u zoni sleta. Problem u kišnoj sezoni, koja počinje ovih dana, jesu i veće količine vode, koje takođe treba ukloniti da ne bi ometale pilote.
– Čak i u danima „teške kiše”, kada je na pisti više vode, koeficijent trenja na pisti daleko je bolji od granične vrednosti, što obezbeđuje kvalitetno i bezbedno kočenje aviona. U prilog nam ide i što je naša asfaltna podloga veoma kvalitetna i hrapava. Šanse da na „Nikoli Tesli” avion prokliza kao što se desilo Jatovoj letelici u Istanbulu minimalne su. Naravno, koeficijent svejedno proveravamo triput dnevno i šaljemo izveštaje u etar. Ako posada aviona pred sletanje zatraži najnovije stanje od pre 15 minuta, spremni smo da veoma brzo ispunimo našu obavezu – rekao je dr Velimir Radosavljević, zamenik generalnog direktora aerodroma, koji dodaje i da je u toku nabavka još jednog vozila za merenje koeficijenta trenja i vozila za posipanje piste, kao i kupovina trećeg kamiona za vuču smetova snega.
Vladimir Vukasović

Ambulante i bolnice pod kapom grada
Sekretarijat za zdravstvo nedavno je pokrenuo inicijativu za promenu Zakona o zdravstvenoj zaštiti, kako bi gradske vlasti mogle da kontrolišu rad zdravstvenih ustanova čiji su osnivači. U sekretarijatu smatraju da nije u redu što nemaju u rukama mehanizme za proveru rada domova zdravlja. Profesor dr Dragana Jovanović, sekretar za zdravstvo, kaže da je inicijativu da se takav način rada promeni uputila gradonačelniku Draganu Đilasu. Ona kaže za „Politiku” da je apsurdno to što grad koji je osnovao zdravstvene ustanove, praktično nema mogućnost i da ih kontroliše.
– Razgovarala sam sa gradonačelnikom o tome i on je rekao da će videti da li postoji mogućnost da se nešto u ovoj oblasti popravi preko Zakona o gradu. Čudno je to da grad ima pravo da finansira rekonstrukciju i izgradnju bolnica i domova zdravlja, kao i nabavku medicinske opreme, ali na sve drugo što obuhvata kontrolu rada, broj zaposlenih lekara i sestara, njihov raspored, vrste specijalnosti medicinara, nema nikakvog uticaja. Tako je došlo do toga da se Kliničko-bolničkom centru „Zemun” nametnulo da nedostatak sestrinskog kadra može da nadoknadi tako što će uzeti višak sestara iz domova zdravlja – istakla je dr Jovanović.
Obilazeći domove zdravlja, dodaje ona, naišla je na skaradnu činjenicu da u nekim perifernim kućama, koje imaju nekoliko zdravstvenih stanica čiju je izgradnju potpomogla opština ili grad nema stalnih lekara. Naime, od Komisije za racionalizaciju Ministarstva zdravlja za tako malo područje dozvoljeno je da postoje specijaliste za očno i ušno, kao i defektolog i logoped, a na taj način su zapravo izgubljena četiri izabrana lekara.
– Stvar je u tome da ti ljudi zajedno nemaju posla ni za jedno radno vreme, a ni lekare koji bi trebalo da budu na usluzi onim građanima kojima je pomoć stvarno neophodna. Kao da se zaboravlja da je osnovni smisao da zdravstvena ustanova bude bliža pacijentima. To je samo jedan od negativnih primera – rekla je dr Jovanović.
Doktorka Jovanović zamera i to što oni ne mogu da reaguju ni na žalbe pacijenata da se ne bi prekoračile njihove nadležnosti, jer to mora da „ide” preko inspekcijskih službi Ministarstva zdravlja.
– Kada tražimo od neke zdravstvene ustanove da nas o nečemu izveste, to je sve na nivou dobre komunikacije između nas i te kuće. Takođe, nismo bili upoznati sa ocenjivanjem najboljih ustanova, a rang-listu smo videli u medijima. Tako ne može da funkcioniše dobra zdravstvena zaštita i ako to nije moguće promeniti ja ću se povući, jer ne vidim način da se radi normalno – naglasila je naša sagovornica.
Problemi oko nadležnosti grada i republike nad zdravstvenim ustanovama nastali su, prema rečima dr Jovanović, i oko preventivnih pregleda za rano otkrivanje raka dojke i grlića materice. U ovom slučaju kadrove određuje Ministarstvo zdravlja, uslove obavljanja i naplate tih pregleda RZZO, a Sekretarijat za zdravstvo i zdravstvene ustanove odgovorne su za sprovođenje pregleda, iako u mnogim kućama nema dovoljno radiologa i ginekologa koji bi to trebalo da rade.
U Ministarstvu zdravlja, povodom molbe Sekretarijata za zdravstvo da im se dozvoli da imaju moć kontrole u ustanovama čiji su osnivači, kažu da nisu dobili inicijativu za promenu Zakona o zdravstvenoj zaštiti ni od gradonačelnika, ni od gradske uprave, ali ni od Sekretarijata za zdravstvo. Samim tim, nisu mogli ni da prokomentarišu ovu problematiku.
D. Davidov-Kesar

Beograd ni do 2021. godine neće biti dvomilionski grad
Sklonost Beograđana da se pohvale poznanicima iz drugih mesta i inostranstva kako je njihov grad izrastao u dvomilionsku, čak tromilionsku metropolu, ako je suditi prema podacima gradskog Zavoda za informatiku i statistiku, nije osnovana. Glavni grad Srbije, prema poslednjem popisu iz 2002. godine, ima 1,63 miliona stanovnika, dok procene zavoda ukazuju da je taj broj do početka 2009. „skočio” na 1,73 miliona. Stručnjaci gradske uprave koji su izradili nacrt Strategije razvoja Beograda izračunali su da će prestonica do 2011, kada će stanovništvo ponovo biti popisano, imati „tričavih” 63.000 žitelja više. Premda je na papiru daleko od dvomilionskog giganta, Beograd u krilo svojih ulica, zgrada, liftova, čekaonica i bašta restorana zaista prima ovaj broj ljudi. Razlog za to treba potražiti u činjenici da nisu svi koji čekaju na prestoničkim semaforima, autobuskim stanicama u hodnicima zdravstvenih i visokoškolskih ustanova – njegovi žitelji. Stanovnik Beograda, prema metodologiji zavoda, smatra se svako ko u prestonici ima prebivalište.
U glavnom gradu godišnje se rodi 4.000 osoba manje nego što ih umre i Beograd nastavlja da raste. Ovaj podatak navodi na dva zaključka: prvi svedoči da „izvorni” Beograđani zapravo odumiru, a drugi da grad „opstaje” i razvija se zahvaljujući onima koji u njega dolaze iz unutrašnjosti.
– Svake godine u prestonicu se doseli između 16.000 i 25.000 stanovnika što stvara pozitivan mehanički priraštaj. Rođeni Beograđani su u proseku veoma stari, oni mlađi kasno stupaju u brak, a Beograđanke su sve starije prvorotke – kaže Radmila Vićentijević iz Zavoda za informatiku i statistiku.
Najveći broj „novih” Beograđana su izbegle i raseljene osobe koje su u poslednjih 10 godina „dobile adresu”, ali i oni koji su „trbuhom za kruhom” krenuli put prestonice. U glavni grad Srbije, dodaje Vićentijevićeva, zbog školovanja, lečenja, poslova i poseta svakodnevno dolazi i 60.000 ljudi koji u njemu ne žive.
(/slika2)– Prognoze kažu da broj stanovnika Beograda neće ubrzo toliko porasti da pređe dva miliona. To se ne može desiti do 2021. godine – ističe Vićentijevićeva.
Ni urbanisti koji tvrde da Beograd ima ogroman potencijal za širenje ne priželjkuju povećanje stanovništva jer bi njegov neumereni rast, smatra Miograd Ferenčak, odgovorni urbanista za izradu Generalnog plana 2003. godine, značio osiromašenje drugih delova Srbije.
– Beograd je i sada prevelik za državu u kojoj je glavni urbani centar. On praktično nema prirodne granice za rast i u budućnosti bi mogao da primi nove milione stanovnika ali dobra država traži više od jednog grada kakav je Beograd. Nije rešenje ulagati u njega na račun drugih srpskih centara – ističe Ferenčak.
Za razliku od gradova u unutrašnjosti, Beograd je u poslednjih dvadesetak godina najbrže promenio lice. U starom jezgru uglavnom niču poslovne zgrade, stambeni prostori menjaju namenu, a prizemne trošne kuće ustupile su mesto stambenim višespratnicama. Slobodno zemljište na obodima grada i dalje je interesantno za izgradnju ali za razliku od osamdesetih godina 20. veka kada su planski nicala velika naselja danas se zidaju kuće pa uvodi kanalizacija, prave saobraćajnice...
– Grad je porastao kao takozvana mrlja mastila bez strategijski planskih zahvata. Da bi bile zadovoljene potrebe sadašnjih žitelja prestonice neophodno je rešiti brojne probleme. Pre svega, sanirati kanalizaciju na periferiji i završiti započete projekta poput obilaznice, unutrašnjeg magistralnog poluprstena, Prokopa, podići nove mostove, parkove – smatra Ferenčak.
M. Luković – D. Mučibabić

Vajfertov legat nestao u bespuću sramote
Pančevo – Monografija „Porodica Vajfert i pivara u Pančevu“, koja se zaslugom pančevačkog Arhiva i Fonda Đorđa Vajferta nedavno pojavila na srpskom jeziku (prvi put je štampana 1925, na nemačkom), vratila je sećanje na možda i najveću pljačku jednog muzeja u Srbiji, a taj slučaj je posredno vezan za ime vlasnika prve pivare na Balkanu i jednog od najbogatijih ljudi svoga doba na ovim prostorima.
Pisac pomenute monografije Feliks Mileker, između ostalog, pominje i poklon koji je između dva svetska rata Đorđe Vajfert učinio Beogradskom univerzitetu, pančevačkoj gimnaziji i vršačkom muzeju, davši svakoj od ovih ustanova deo ogromne numizmatičke zbirke koju je formirao njegov brat Hugo, obogatio otac Ignac, a on doveo do nivoa jedne od najvećih evropskih zbirki metalnog novca stare Grčke, Rima i Vizantije.
Početkom 1990. ustanovljeno je da je pančevački deo zbirke koji je premešten iz gimnazije u muzej – nestao.
Tačnije, priča počinje 26. januara 1990, kada u posetu pančevačkom muzeju dolaze stručnjaci za numizmatiku Narodnog muzeja iz Beograda, sa namerom da vide Vajfertovu zbirku. Domaćini ih uvode u depo arheološkog odeljenja, i pred njima otvaraju prvu od tri kutije sa džakčićima u kojima je trebalo da budu novčići. Na zaprepašćenje prisutnih, umesto kovanica, tu su se nalazili nekakvi kamenčići! Otvorene su zatim i druge dve kutije, i u njima je takođe bio samo šljunak. Kradljivac je, kao da je želeo da se naruga, ostavio – jedan novčić. Nikakvih tragova obijanja nije bilo.
U potonjoj istrazi je ustanovljeno da su stručnjaci muzeja poslednji put videli zbirku 1979. godine, dakle, 11 godina pre no što je sticajem okolnosti otkriveno da je nestala. Dalje, ispostavilo se da do 1977. Vajfertova zbirka čak nije ni vođena kao vlasništvo muzeja, iako je bila u njegovom depou.
Ljubomir Reljić, koji je sedamdesetih godina bio direktor pančevačkog muzeja (a u vreme otkrivanja pohare kustos beogradskog Etnografskog muzeja), otkrio nam je da je u vreme kada je preuzeo rukovođenje pančevačkim muzejem pitao saradnike zašto se Vajfertova zbirka ne nalazi u stalnoj postavci, a odgovoreno mu je da se „ne uklapa“ (!?)
Bilo kako bilo, 1979. obavljeno je brojanje novčića i procena vrednosti zbirke, i to, da apsurd bude potpun, na insistiranje pančevačke filijale Službe društvenog knjigovodstva, koja je zatražila tačan popis imovine muzeja i vrednost svega što poseduje. Tada je ustanovljeno da zbirka ima 6.676 novčića. U monografiji muzeja iz 1973, međutim, piše da je Vajfertova kolekcija, kada je preuzeta 1949. iz gimnazije, sadržavala 8.013 kovanica, 142 papirnate novčanice i 137 medalja i plaketa. To znači da je tokom šest godina, između dva popisa, iz muzeja već bilo nestalo 1337 predmeta iz zbirke, što rečito govori s koliko brige se muzej ophodio prema ovom blagu. Takođe, nije postojala ni bilo kakva dokumentacija o samoj zbirci i njenom preuzimanju, pa u muzeju nisu mogli da se saglase ni o tome koje je godine ona dopremljena iz gimnazije, a nagađanja su bila u rasponu od 1949. do 1953. godine. Ni o proceni vrednosti zbirke nije bilo saglasja: komisija koja ju je popisala 1979. odlučila se za iznos od 400.000 nemačkih maraka. Bilo je, međutim, onih koji su tvrdili da ona ni izdaleka ne vredi toliko, ali i drugih, koji su bili uporni u dokazivanju da ona vredi dva do tri puta više.
Budući da nije bilo indicija da je pljački prethodila provala, policija je istragu usmerila prema zaposlenima u pančevačkom muzeju. Neki od saslušavanih su podvrgnuti i ispitivanju na detektoru laži. Jedan arheolog je, dok je bio priključen na poligraf, pao u nesvest, ali sve te istražne radnje nisu dovele do toga da iko bude okrivljen za pljačku, niti je protiv bilo koga poveden postupak za očigledno nemarno postupanje u službi. Na zaključak da je nekome bilo u interesu da se čitava stvar zataška navodi i činjenica da je vest o otkrivanju pohare obelodanjena tek dva meseca kasnije. I još jedan bizaran podatak, koji smo saznali od inspektora koji je radio na ovom slučaju: ekspertizom je utvrđeno da kamenčići koji su se nalazili u džakčićima u kojima je trebalo da budu novčići potiču sa dunavske obale iz okoline Đerdapa. No, ni to nije doprinelo da se krug osumnjičenih eventualno suzi na osobe koje su imale veze sa tim krajem, u kome se nalazi i arheološki lokalitet Lepenski vir.
Policijski izvori tvrde za naš list da bi danas bilo teško identifikovati pokradene novčiće, sve i kad bi ih sadašnji vlasnik ponudio muzeju iz kojeg su ukradeni, budući da u pančevačkom muzeju ne postoje arhivirani otisci predmeta iz Vajfertove zbirke.
Kada je 1993. u Pančevu održan simpozijum o legatima u Srbiji, nestala Vajfertova numizmatička zbirka nije ni pomenuta, a u „Glasniku“ pančevačkog muzeja iz 1996. godine u jednom radu o numizmatici pominje se „bivša Vajfertova zbirka koju je on poklonio pančevačkoj gimnaziji“. Sve ostalo pojela je sramota.

Jedinstven program na dva jezika
Medveđa – Otvaranjem odeljenja Pravnog i Ekonomskog fakulteta Niškog univerziteta u Medveđi realizovana je nekoliko godina stara ideja o visokom obrazovanju na maternjem jeziku u višenacionalnim opštinama na jugu Srbije. Ministarstvo prosvete je uz pomoć stranih donatora obezbedilo sredstva za opremanje prostorija za oba visokoškolska odeljenja u zgradi ovdašnje osnovne škole. Studentima je na raspolaganju, pored zasebnog ulaza u zgradu, i jedan amfiteatar, tri učionice, kabinet informatike i skriptarnica.
Iako su novootvorena odeljenja mogla da prime po 65 brucoša, na oba fakulteta upisala su se ukupno 52 svršena srednjoškolca. Nešto veće interesovanje bilo je za Pravni fakultet na kojem će studirati 33 studenta, njih 30 na budžetu. Petoro budućih pravnika je iz redova Albanaca koji čine četvrtinu stanovništva ove opštine. Odeljenje Ekonomskog fakulteta ima devetnaestoro studenata, od kojih četvoro mladih Albanaca, i svi oni će se školovati o trošku republičkog budžeta.
Mladi Albanci prvi put imaju priliku da slušaju nastavu na maternjem jeziku, odnosno predavanja koja drže profesori Univerziteta u Nišu simultano se prevode na albanski. Novoupisani studenti učiće iz udžbenika koji su štampani na oba jezika. To praktično znači da je nastava jedinstvena i da se izvodi po programima Ministarstva prosvete Srbije.
– Na ovu šansu čekala sam punih devet godina, jer roditelji nisu imali para da me školuju van Medveđe. Znam srpski, ali je važno da mogu da studiram na albanskom i da dobijem diplomu priznatu u Srbiji – kaže Razija Jakupi, student prava.
I Rade Perović se raduje iz istih razloga, jer mu je država obezbedila mogućnost da studira u svom rodnom mestu.
Najviše novopečenih visokoškolaca je iz Medveđe i okolnih mesta – Leskovca, Lebana i Bojnika, ali ih ima i iz drugih krajeva. Jedan od njih je Beograđanin Dejan Mladenović.
– Roditelji su mi rođeni u Medveđi i došao sam ovde, jer u Beogradu nisam mogao da se upišem na teret budžeta – kaže Dejan.
– Ovo je nova perspektiva za mlade ovog kraja kojima su obezbeđeni evropski standardi u školovanju i mogućnost da studiraju u svom kraju i da tu ostanu. Posebno je to važno za ostvarivanje prava na studije na maternjem jeziku. To je strateški korak države u razvoju ove opštine, jedne od najnerazvijenijih u Srbiji – rekao je premijer Srbije Mirko Cvetković, otvarajući odeljenja Pravnog i Ekonomskog fakulteta u Medveđi. Premijer Cvetković je dodao da je u toku izrada studije izvodljivosti za otvaranje „ovakvih institucija“ i u Bujanovcu i Preševu.
I ministar prosvete Žarko Obradović najavio je da se „mnoge stvari vezane za obrazovanje spuštaju na nivo opština“. Skupština Srbije usvojila je amandmane kojima se poboljšava Zakon o udžbenicima za obrazovanje mladih Albanaca.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih u monsunskoj kiši
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Viljnus zbog NATO samita kao tvrđava, sistemi Patriot usmereni ka Kaljiningradu
VILjNUS – NATO je pretvorio Viljnus, prestonicu Litvanije, u tvrđavu branjenu naprednim oružjem kako bi zaštitio američkog predsednika Džozefa Bajdena i druge lidere Alijanse na samitu sledeće nedelje, koji se održava 32 kilometra od litvanske granice sa ruskim saveznikom Belorusijom.
Više od 3.000 litvanskih vojnika brinuće o bezbednosti samita NATO-a u Viljnusu.
Šesnaest NATO saveznika poslalo je ukupno oko 1.000 vojnika da obezbeđuju dvodnevni samit 11. i 12. jula, koji se održava samo 151 km od same Rusije, prenosi Rojters.
 Mnogi od njih su poslali i napredne sisteme protivvazdušne odbrane koji nedostaju baltičkim državama.
„Bilo bi više nego neodgovorno da naše nebo bude nezaštićeno u trenutku kada Bajden i lideri 40 zemalja stižu“, rekao je predsednik Litvanije Gitanas Nauseda.
Nemačka je rasporedila 12 raketnih sistema Patriot, koji se koriste za presretanje balističkih i krstarećih raketa ili ratnih aviona.
Španija je dopremila sistem protivvazdušne odbrane NASAMS, Francuska šalje samohodne haubice Cezar, i uz Finsku i Dansku raspoređuje vojne avione u Litvaniji.
Ova zemlja je, uz Britaniju, isporučila sredstva protiv bespilotnih letelica.
Poljska i Nemačka su poslale snage za specijalne operacije pojačane helikopterima.
Drugi šalju opremu za borbu protiv bilo kakvih potencijalnih hemijskih, bioloških, radioloških i nuklearnih napada.
Litvanski predsednik vidi ove akcije saveznika kao potvrdu da je potrebno da NATO hitno uspostavi stalnu protivvazdušnu odbranu u baltičkim državama.
„Razmišljamo o tome šta će se desiti nakon završetka samita i radićemo sa saveznicima na stvaranju rotirajućih snaga za trajnu vazdušnu zaštitu“, rekao je on novinarima.
U selima pored beloruske granice, meštani su saopštili Rojtersu da se osećaju potpuno bezbedno, uprkos ponudi Minska da se tu nakon pobune smeste ruske plaćeničke trupe Vagner grupe i rusko nuklearno oružje.
Na aerodromu u Viljnusu, osam nemačkih raketnih bacača Patriot raspoređeno je sa cevima usmerenim u pravcu ruskog Kalinjingrada, a još dva prema Belorusiji.
„Znate gde se nalazite geografski i prilično dobro znate odakle pretnja dolazi. Litvanija je tražila od nas zaštitu samita, a takođe je NATO tražio pomoć od Nemačke. Ovo je naš odgovor“, rekao je potpukovnik Štefen Lib, komandant jedinice Patriota.
Litvanija je utrostručila jedinice pogranične straže na beloruskoj i ruskoj granici tokom leta, uz oficire iz Letonije i Poljske.
Dve zemlje su takođe poslale policiju da pomogne u patroliranju po Viljnusu.
Gradonačelnik Viljnusa je preporučio stanovnicima da odu na odmor van grada, ako žele da izbegnu gužve u saobraćaju, jer će veliki delovi centra prestonice biti zatvoreni tokom samita.
Kako javlja izveštač Tanjuga, deluje da su građani poslušali apel gradonačelnika, s obzirom na to da je na ulicama prisutan mali broj ljudi, policija patrolira i povremeno prolaze vozila pod njenom pratnjom.
Grad je okićen zastavama Litvanije, Ukrajine i NATO-a.

Prašina u vazduhu, bakterije u plućima
Kragujevac – Vazduh u Kragujevcu nije zagađen kao što je to bilo do pre tri-četiri godine, ali problem nije rešen – izjavio je za „Politiku“ pomoćnik direktora Instituta za javno zdravlje Nebojša Ranković povodom postavljanja do sada najmodernije merne stanice u gradu, koja je u Kragujevac stigla u okviru nacionalnog projekta praćenja kvaliteta vazduha. Reč je o donaciji EU, a omogućiće, kaže Ranković, daleko pouzdanije praćenje parametara zagađenja.
– Sada ćemo dobijati podatke gotovo u realnom vremenu, sa zakašnjenjem od najviše pola sata. Ovaj uređaj poseduje i senzore koji će putem mobilnog telefona moći da „podignu uzbunu“. To je izuzetno važno kod epizodnih zagađenja vazduha. Istovremeno, svi podaci će biti dostupni i građanima na sajtu Vlade Srbije, odnosno Ministarstva za zaštitu životne sredine – objašnjava Ranković.
Inače, kvalitet vazduha u Kragujevcu do sada je meren na 12 „crnih tačaka“, a do pre četiri godine zagađenje iznad dozvoljenog maksimuma konstantno je beleženo na šest mesta. Sada je prekomerno zagađenje prisutno na svega jednoj ili dve tačke.
– Gradska toplana, odnosno „Energetika“, ulaže dosta napora da zadovolji ekološke standarde, ali je i dalje najveći zagađivač. Uz toplanu u Boru, kragujevačka toplana je jedina u Srbiji koja još koristi ugalj. Znatan izvor zagađenja je i saobraćaj. U Kragujevcu ima oko 120.000 automobila, a njihova prosečna starost je iznad 15 godina. Da stvar bude gora, dve trećine ovdašnjih domaćinstava se greje na čvrsta goriva – napominje Ranković.
Najveći problem stvara prašina koja nastaje sagorevanjem uglja i drugih čvrstih goriva, kaže naš sagovornik, naglašavajući da vazduh zagađen na ovaj način može dovesti do obolevanja respiratornih organa kod dece i starijih osoba, tim pre što se za čestice prašine koje dospevaju u pluća lepe bakterije i virusi. Primera radi, od 14.000 kragujevačkih osnovaca, probleme sa disanjem ima njih 5.500.

Stvarnost i nada
Reditelj Željko Đukić, osnivač i direktor profesionalnog čikaškog pozorišta „Tuta” (Utopijsko pozorišno utočište), posle dvadeset godina ponovo radi u Beogradu. U Narodnom pozorištu već je započeo probe drame „Kod kuće – Kabul” američkog dramskog pisca Tonija Kušnera. Premijera je najavljena za 30. oktobar na sceni „Raša Plaović”.
Devedesetih godina prošlog veka Željko Đukić, kao asistent glume kod profesora Arse Jovanovića na Fakultetu dramskih umetnosti u Beogradu, sa suprugom Natašom Vučurović-Đukić otišao je na poslediplomske studije u Ameriku. I tu i ostao. Pre desetak godina, u Vašingtonu je osnovao pozorište „Tuta” koje je originalnim idejama vrlo brzo uspelo da osvoji američku publiku, pa „Tutine” predstave godinama ulaze u najbolja čikaška ostvarenja. 
Ideja da Željko Đukić radi u Beogradu „krčka” se već četiri-pet godina. Dolazio je više puta na razgovore sa raznim upravnicima koji su se u nacionalnom teatru menjali. Najzad, ovoga leta, utanačeno je koji će komad da radi. Izbor je pao na Kušnera i njegovu dramu „Kod kuće – Kabul”. Inače, uskoro se u Beogradskom dramskom pozorištu očekuje i premijera još jednog Kušnerovog komada, „Anđeli u Americi”.
– Činjenica da se dve predstave istog pisca u isto vreme rade u gradu najbolje govori da je u pitanju pravi pisac. Većina američkih dramatičara bavi se unutrašnjim problemima i svetovima. Kušner je jedan od retkih koga zanima ono što dolazi spolja. To me je i opredelilo za njega, uz činjenicu da taj komad ima jako zanimljivu formu – objašnjava Đukić.
Drama „Kod kuće – Kabul” sastoji se iz dva dela. Prvi je monolog (izvodi ga Dušanka Stojanović), a drugi deo Željko Đukić je nazvao horskom formom.
– Zaboravili smo na hor koji je bio suština pozorišnog izvođenja. Kušner nas ovim komadom vraća na taj period i ukazuje na kontradiktorni i paradoksalni način da monolog nije monolog nego višeglasje. Podseća nas i da u horu postoji nešto monolitno što smo izgubili, zaboravili. Način na koji Kušner postiže horsko jeste mešanje različitih jezika koji se ne prevode. Govori se francuski, engleski, nemački, ruski... Imate utisak da svi pričaju u isto vreme, da niko nikoga ne razume a, u suštini, prenosi se poznata emocija – priča naš sagovornik.
Željko Đukić bi voleo, kako kaže, da je u Beogradu radio nekog srpskog autora ali je, s obzirom na to da je uprava nacionalnog teatra želela da postavi američkog pisca, odlučio da to bude Toni Kušner, jedan od najnagrađivanijih autora u Americi. Kušner mu se dopao jer bez sentimentalnosti govori o ozbiljnim temama: ratu, nerazumevanju, kolonijalizmu, a nije pesimističan iako vidi užasno crnu sliku o svemu tome. U strahoti stvarnosti koju prepoznaje, Kušner uspeva da se bavi nadom, a Đukiću je posebno bio zanimljiv optimizam u ovom komadu.
– Komad „Kod kuće – Kabul” govori o izgnanstvu, ali ne na klasičan način. Ne izgnanstvom u fizičkom smislu, udaljenosti od sredine koja vas definiše i sa kojom se identifikujete, već o onom unutrašnjem izgnanstvu, distanci od bližnjeg, od jezika. O tome kako smo u stanju da budemo blizu, a zapravo veoma daleko. Kako smo nekada u stanju da i iz daljine uspevamo da ostvarimo komunikaciju koja nas raduje – naglašava reditelj. 
Iz Čikaga dolazi i majstor, odnosno dizajner, svetla Kit Param sa kojim Željko Đukić u Americi sarađuje već deset godina. Tako će ovu jesen Željko Đukić provesti u Beogradu. Posle premijere komada „Kod kuće – Kabul” vraća se u Čikago gde ga čekaju obaveze u njegovom pozorištu.
– „Tuta” teatar se sprema za novu sezonu koju će posvetiti Brehtu, odnosno ranim Brehtovim komadima. Naime, zanima nas Brehtova težnja ka muzičkim formama, pa zato u novim predstavama imamo i kompozitora – kaže Đukić, a na pitanje u čemu je razlika između srpskog i američkog teatra, odgovara nam:
– Ovde je lepo što predstave putuju, što ljudi dolaze i odlaze u druge sredine, što igrate pred drugom publikom. To u Americi nije slučaj. Tamo nema festivala, predstave su zatvorene, i to dovodi do provincijalizma. Svaki grad ima neke svoje ukuse, tu je uvek ista publika, kritika, i to odaje negativan utisak. U Americi se pozorište svodi na zabavu. Repertoarski teatar koji mnogo utiče na proces rada tamo ne postoji. Ovde glumac za nedelju dana može da odigra tri do četiri različite uloge, dok to tamo nije slučaj. A mislim da je veliki luksuz da jedne večeri igrate jednu ulogu, a druge drugu.

Iz Bostona u Beograd, po talente
U Beogradu su lovci na talente. Locirani su u Muzičkoj školi „Stanković” gde će narednih dana, prvi put u našem gradu, ekipa sa Univerziteta Berkli za džez i savremenu muziku iz Bostona održati audiciju za prijem naših učenika na ovu prestižnu muzičku instituciju. U sali muzičke škole, u Kneza Miloša 1, juče pre podne – tajac, muzičari pristižu, muva se čuje kako leti. Džejson Kamelio, direktor Internacionalnog programa na Univerzitetu Berkli, obraća se ovogodišnjim kandidatima:
– Ovo nije audicija na kojoj ćete čuti „prošao je” ili „pao”. Tokom nekoliko narednih dana na predavanjima ćemo vam pokazati kako funkcionišu studije na Berkliju. Potom ćemo čuti vas i prosuditi koliko biste bili uspešni na Univerzitetu Berkli.
Potom je Džejson Kamelio počeo svoje izlaganje „Harmonija i aranžiranje u praksi”, a eventualne nejasnoće dopunjavao je lakim doskokom do klavira i sviranjem konkretnih kompozicija. Učenici su postavljali pitanja, profesor odgovarao, tu i tamo pevušio, ponavljajući pitanje „Da li čujete ovo?”, „A, sad, ovo – čujete razliku?” Nastavio je da ređa stručne, samo muzičarima znane, pojmove...
Nakon prezentacije, utiske nam je ispričao nešto stariji muzičar Vladimir Tubić (31).
– Voleo bih da su tu bili pre 10–12 godina, kad sam bio kao ovi klinci. Ali, bolje ikad nego nikad. Za audiciju sam se prijavio da bih video „šta bi bilo kad bi bilo”. Iznenadilo me je da nema ograničenja za godine, ali pošto Berkli ima i letnje kurseve, možda me prime na taj program – kaže Tubić.
Prijavu za audiciju, koja staje 5.000 dinara, popunilo je 50 kandidata, sa nadom da će imati uspeha na svetskoj turneji „berklijevaca” u potrazi za talentima kojima sleduje stipendija. Đaci su imali priliku da čuju predavanja „Treniranje sluha”, „Tehnologija muzike – elektronska muzika i dizajn”, „Melodijski i ritmički pristup improvizaciji”…
U razgovoru za naš list, jučerašnji predavač Džejson Kamilio ocenio je beogradske đake kao veoma energične. Vidi se, kaže, da rad stoji iza njih i da su talentovani. O kriterijumima koje vrednuje tim sa Berklija, ispričao nam je sledeće:
(/slika2)– Mi uvažavamo muzičko obrazovanje, izvođačke mogućnosti, način na koji muzičar razmišlja o svojoj karijeri, ali razmatramo i to kako bi se taj čovek uklopio u „zajednicu Berklija”. Ne želimo studente koji su dobri u svom poslu, ali još nisu spremni za Berkli jer je reč o velikom izazovu. Predavanja su na zavidnom nivou i treba biti usredsređen na muzički biznis. Tražimo potkovane pojedince sa jasnom idejom kojim putem bi voleli da ide njihova karijera – ističe Kamilio i govori dalje o trijaži kandidata.
– Na intervjuu pokušavamo da saznamo šta su do sada ti ljudi uradili sa svojim muzičkim životom i, uopšte, kako doživljavaju ovaj posao. Da li kupuju knjige o muzici, da li uzimaju Berkli onlajn časove, šta rade sami da bi se muzički ostvarili i kako razmišljaju o tome šta posle Berklija. Ispitujemo imaju li dovoljno jaku motivaciju ili smatraju „ne znam, idem na Berkli, videću šta mogu da uradim”. Berkli je skup fakultet, potrebni su nam fokusirani ljudi – kaže Kamilio.
Precizira šta je „berklijevcima” presudno pri izboru svojih studenata:
– Mi ne odmeravamo sposobnosti kandidata već njihov potencijal. Ne ocenjujemo gde su oni sada, već gde će biti posle dva semestra ili dve godine. Odnosno, ko bi od njih mogao da bude umetnik vrhunske karijere. Da ne plašimo ljude, naglasio bih i to da su naše audicije veoma opuštene i nekonvencionalne, ali mora da se zna da je nivo konkurencije veoma visok – kaže naš sagovornik.
Od četiri hiljade studenata Univerziteta Berkli, stranci čine 25 procenata. Univerzitet ima i onlajn kurseve, a Kamilio smatra da nikad nije kasno da se oni pohađaju.
– Onlajn kurs je neverovatno iskustvo. „Idete” na časove sa ljudima iz celog sveta, u čet-sobi možete da razgovarate sa njima, menjate ideje ili se dopisujete i-mejlom. Taj kurs već tri godine drži prvo mesto kada je reč o onlajn muzičkim kursevima u SAD. Za ovu vrstu usavršavanja možete dobiti i stipendiju – obaveštava Kamilio.
Pored njega, u Beogradu su bili i Greg Badolato, saksofonista i potpredsednik Internacionalnog programa Berklija, i Kurt Bidervulf, pijanista i šef Odseka za produkciju i dizajn. A, možda najzaslužniji za to što su ovi ljudi u Beogradu jeste, ipak, asistent direktora Berklija za prijem novih studenata – naš Gojko Damjanić, koji je na Berkliju diplomirao kompoziciju i dirigovanje.
Ogranci Berklija postoje u Japanu, Južnoj Koreji, Nemačkoj, Grčkoj, Kipru… i đacima Damjanić preporučuje da konkurišu na ta mesta jer, nakon dve godine završene u, na primer, Atini mogu lakše da se prebace na Berkli i dobiju prestižnu diplomu jer su ogranci nešto nalik višoj školi. Ekipa „lovaca”, inače, nakon Beograda nastavlja potragu u Sao Paulu, Panami, Australiji, prvi put u Kini i dalje, lobirajući, kako smatraju, za najbolju muzičku školu na svetu.
M. Sretenović
-----------------------------------------------
Šta se sve može sa talentom
Od 1996. Gojko Damjanić je jedan od članova Borda Berklija i zbog posla koji zahteva česta putovanja i regrutovanje talenata sebe naziva muzičkim političarem. Kroki njihovog „idealnog studenta” Damjanić, koji živi u Bostonu, opisuje ovako:
– Neko ko je veoma dobar izvođač sigurno nas zanima, ali ako neko instrument svira solidno, a u isto vreme radi u bolnici kao muzički terapeut, on nam je jako zanimljiv. To su opcije kojima ljudi pokušavaju da nas impresioniraju pokazujući šta mogu da urade sa svojim talentom. Jer, mi ih učimo kako da prežive u muzičkom svetu kad završe školu. Punu platu 75 odsto od naših studenata zarađuje u muzičkom biznisu. Znači, ne možemo da im obećamo da će biti zvezde, ali će moći da primene sve ono što su učili na Berkliju da bi našli posao i radili ono što vole.

Brine suša na Đerdapu
Kladovo – Na startu nove grejne sezone iz Đerdapa apeluju na potrošače da umereno troše struju, jer je ovogodišnji oktobar jedan od najsušnijih vodom i kilovatima. Dunavom u đerdapsku akumulaciju sada dotiče 2.350 litara vode u sekundi, pa se dnevno na „Đerdapu 1” proizvede tek oko sedam miliona kilovat-sati struje. To je za trećinu manje od plana za oktobar, kada bi ova elektrana EPS-u trebalo da isporuči ukupno 480 miliona kilovata.
Direktor Privrednog društva „Đerdap” Dragan Stanković obavestio je ministra energetike Petra Škundrića da je ovogodišnji oktobar najsušniji od početka rada „Đerdapa 1”, pre 40 godina. Dotok Dunavom pao je 11. oktobra na samo 2.200 litara u sekundi, a to je tek četvrtina od optimalne količine (u aprilu i novembru), pri kojoj se dnevno proizvodi oko 25 miliona kilovata struje.
Ohrabruje donekle što je dotok Dunavom počeo da raste, pa se očekuje da će već krajem ove nedelje dnevna proizvodnja preći osam miliona kilovata. Ali, to je tek polovina od planirane dnevne proizvodnje za oktobar. Upravo zato energetičari iz Đerdapa mole potrošače na početku ove grejne sezone da sve to imaju u vidu. I zbog toga to je proizvodnja na „Đerdapu 2”, kod Negotina, 19 odsto manja od planirane za oktobar.
Ovih dana, zbog suše i niskog vodostaja veoma je otežana i plovidba u donjem toku Dunava, a naročito između „Đerdapa 2” i Prahova, gde su se ukazale olupine nemačkih ratnih brodova.
S. Todorović
------------------------------------------------------
U energetiku u Srbiji devet milijardi evra
U narednih nekoliko dana biće potpisan ugovor „Srbijagasa” s nemačkom firmom EON o obezbeđivanju 200 miliona kubnih metara gasa koji će biti uskladišten u Mađarskoj
U Srbiji će u narednih pet do šest godina u oblasti energetike biti uloženo devet milijardi evra, izjavio je državni sekretar Ministarstva rudarstva i energetike Dušan Mrakić. „U nova energetska postrojenja biće uloženo pet milijardi evra, a u rekonstrukciju, revitalizaciju i modernizaciju četiri milijarde evra”, rekao je on otvarajući peti međunarodni sajam „Energetika 2009” u Beogradu.
Glavni ciljevi Srbije u oblasti energetike jesu obezbeđenje sigurnog snabdevanja energijom, povećana efikasnost energetskog sistema, zaštita životne sredine i razvoj obnovljivih izvora energije, kazao je Mrakić.
Prema njegovim rečima, najkasnije početkom naredne godine termoelektrane „Kolubara” i „Obrenovac” dobiće strateške partnere, počela je rekonstrukcija HE „Đerdap”, koja će u narednih šest godina dobijati godišnje po jedan remontovani generator.
Skladište gasa „Banatski Dvor” je u veoma dobrom stanju, kazao je Mrakić i najavio da očekuje da će najkasnije do kraja januara biti osposobljene bušotine za vađenje gasa. On očekuje da će narednih nekoliko dana biti potpisan ugovor „Srbijagasa” sa nemačkom firmom EON o obezbeđivanju 200 miliona kubnih metara gasa koji će biti uskladišten u Mađarskoj.
Dodao je da će u narednih 10 do 15 dana biti osnovana i zajednička kompanija sa „Gaspromom” o izgradnji gasovoda Južni tok.
Krajem ove ili najkasnije početkom sledeće godine u skupštinskoj proceduri trebalo bi da se nađu izmene i dopune zakona o energetici, kazao je Mrakić i najavio donošenje zakona o racionalnom korišćenju energije u Srbiji.
Beta
---------------------------------------------------
Skok potrošnje struje
Hladno vreme, niska cena električne energije i odložen početak grejne sezone u većini gradova u Srbiji glavni su razlozi što su proteklih dana građani dogrevali stanove i poslovne prostorije, uključujući klima uređaje ili TA peći. Do pre nekoliko dana potrošnja struje u Srbiji bila je oko 91–92 miliona kilovat-sati, da bi u utorak 13. oktobra dostigla 108 miliona kilovat-časova.
Momčilo Cebalović, direktor sektora EPS-a za odnose s javnošću, tvrdi da je jedini razlog za ovakav skok potrošnje grejanje na električnu energiju. Poseban problem je niska cena struje koja je primamljiva za neracionalnu potrošnju, pre svega za grejanje.
– To ne čudi jer je električna energija za sada jedini energent uz koji se građani mogu grejati, s obzirom da se ugalj i drva čuvaju za zimu. Uz to, ostali energenti se plaćaju odmah, dok račun za struju stiže tek kada se potroši. Gradske toplane koje najavljuju da će početi grejanje i pre 15. oktobra, treba to da učine odmah, kao što su učinile „Beogradske elektrane”, jer će se tako znatno smanjiti opterećenje elektroenergetskog sistema – ističe Cebalović.
Internetom je ovih dana kružio mejl jednog trgovca klima uređajima koji jasno kaže – nemojte se grejati na gas, preskup je, kupite klima uređaj i grejte se na struju. Već za godinu dana investicija će vam se isplatiti, poručuje trgovac.
– Ako ovu poruku poslušaju Vojvođani, gde je najviše gasificiranih domaćinstava, problemi u niskonaponskoj mreži Elektrovojvodine, koja nije građena da se pokrajina greje na struju, sasvim su mogući – upozorava Cebalović.
D. S.

Na poklon – tri milijarde evra
Srbija je, prema podacima Ministarstva finansija, od 2000. godine, zaključno sa 2008, dobila 3,3 milijarde inostrane bespovratne humanitarne i razvojne pomoći.
Najveći donator bila je Evropska unija, a slede Sjedinjene Američke Države, Nemačka, Italija i Švedska. Najviše donacija usisali su budžet, energetika, socijalni sektor i građansko društvo. Grantovi za opštu budžetsku podršku i oni namenjeni energetskom sektoru predstavljaju trećinu ukupne bespovratne međunarodne pomoći koja je ušla u zemlju od petooktobarskih promena. U vrhu liste sektora primaoca su i poljoprivreda, zdravstvo i lokalna samouprava. Više od sto miliona evra dodeljeno je i za privatizacione procese, odnosno razvoj biznisa i obrazovanje, a nešto manje svet je Srbiji poklonio za unapređenje državne uprave, kako je navedeno u tabeli podataka koje je Sektor za programiranje i upravljanje fondovima EU i razvojnom pomoći Ministarstva finansija obradio za potrebe „Politikinog” mini-istraživanja.
Prema podacima iz poslednjeg godišnjeg Izveštaja o međunarodnoj pomoći u 2008. sa osvrtom na protekli period, najviše bespovratne pomoći u zemlju ušlo je 2001. godine – 623 miliona evra i to su uglavnom bila sredstva humanitarne pomoći koja se najbrže i najjednostavnije realizuju, 2002 – 530 miliona evra i 2003 – 460 miliona evra. Nakon uspona i padova, grantovi su prošle godine opali na najnižu vrednost od početka tranzicije – 166 miliona evra.
U proteklih devet godina uočljivi su trendovi smanjenog učešća humanitarne u odnosu na razvojnu pomoć i smanjenog učešća bespovratne pomoći u odnosu na koncesionalne kredite, kao i promene sektorske raspodele odobrenih sredstva, s obzirom na napredak u reformama.
Uzrok sniženog ukupnog nivoa ukupne međunarodne pomoći u 2008. godini posledica je smanjenog priliva bespovratnih sredstava, prvenstveno iz bilateralnih fondova, te kašnjenja u realizaciji pretpristupnih fondova EU, a s druge strane odražava neminovne zastoje u radu državne uprave koji su posledica političke nestabilnosti i čestih promena vlade, objašnjava se u poslednjem godišnjem izveštaju. Bitna je i napomena koja upućuje da Srbija i ubuduće može da računa na inostranu pomoć, „imajući u vidu da se realizacija značajnijih sredstava pretpristupnog instrumenta IPA očekuje u narednim godinama, to bi trebalo da dovede i do porasta učešća bespovratnih sredstava u strukturi i ukupnoj realizaciji međunarodne pomoći”.
Ipak, dodaje se da „sposobnost domaćih institucija da koriste sredstva međunarodne pomoći uveliko uslovljava i nivo ukupne realizacije pomoći, te je dalje unapređenje institucionalnih kapaciteta prioritet čije će ostvarenje usloviti visinu međunarodne podrške u narednim godinama”.

Vlada ne da monopol NIS-u
U Ministarstvu energetike sene razmišlja o produženju monopola Naftnoj industriji Srbije na uvoz derivata posle 2010. godine, izjavio je juče Dušan Mrakić, državni sekretar u tom resoru. On je, kako kaže, upoznat s molbom „Gaspromnjefta” za odlaganje ukidanja monopola za bar godinu dana. Tačnije, da do postepene ili potpune liberalizacije uvoza derivata dođe posle 2011. Međutim, dodaje Mrakić, takva inicijativa nije zvanično pokrenuta.
Kao opravdanje za svoj predlog, „Gaspromnjeft” navodi činjenicu da je nedavno započeta modernizacija pančevačke rafinerije u koju će biti uloženo oko 350 miliona evra. Tako bi krajem 2012. godine u Srbiji počelo da se proizvodi gorivo evropskog kvaliteta. To znači da godinu i po dana NIS neće moći adekvatno da konkuriše stranim kompanijama, te bipostepena liberalizacija tržišta bila najprihvatljiviji model.
Ovih dana sve je, doduše nezvanično, ukazivalo na to da bi vlada tim pitanjem mogla da se pozabavi na današnjoj sednici. Umesto očekivane odluke o produženju monopola, vlada bi trebalo da usvoji izmenjenu uredbu o cenama derivata, koja je pre dva dana prošla Odbor za privredu i finansije.
Izmenama se predviđa poskupljenje uslužne prerade nafte sa 33 na 39 dolara po toni, koliko bi prerađivači plaćali već za dve nedelje, pošto odluka vlade stupi na snagu, kaže Mrakić. Ovom izmenom priznali bi se realni troškovi uslužne rafinerijske cene prerade, transporta i uvoza sirove nafte.
Upitan da li će to povećanje uticati na dodatno poskupljenje goriva, Mrakić kaže da bi cena ostala ista, jer je vrednost nafte na svetskoj berzi pala. Ali, dugoročnije, poskupljenje se ne može izbeći.
I premijer Mirko Cvetković insistira da najavljeni ruski zajam od milijardu evra nije uslovljen produžetkom monopolskog položaja NIS-a na tržištu naftnih derivata, koji NIS ima do kraja 2010. godine, niti bilo kojim drugim posebnim ustupcima. On smatra da ne treba produžavati monopol jer bi to ugrozilo evropske integracije Srbije.
J. Petrović

Vozač optužen za smrt četvoro mladih
Niš – Tačno šest meseci od teške saobraćajne nesreće, koja se pred uskršnji praznik, 18. aprila ove godine u zoru dogodila u centru Niša, a u kojoj je poginulo četvoro mladih, u Okružnom javnom tužilaštvu podignuta je optužnica protiv vinovnika nesreće Nikole Stojanovića (21), iz niškog prigradskog naselja Brzi Brod. Kako nam je rečeno optužnica tereti Stojanovića za teško delo protiv bezbednosti saobraćaja, sa veoma teškim posledicama. Istraga o jednoj od najtežih saobraćajnih nesreća u Nišu poslednjih godina završena je tek nedavno, pre petnaestak dana, jer se dugo, nekoliko meseci, čekalo na ekspertizu i veštačenje Saobraćajnog fakulteta u Beogradu.
Nikola Stojanović je pritvoren odmah posle teške nesreće, jer je u rano jutro 18. aprila upravljao putničkim vozilom marke „mazda 323” i izazvao tragičnu nesreću na početku Bulevara Nemanjića u Nišu. Vozilo kojim je upravljao Stojanović usled neprilagođene brzine sletelo je s kolovoza i udarilo u drvo. U nesreći su poginuli Jovana Radosavljević (23) iz Prokuplja i Jelena Jovanović (25), Predrag Ranđelović (25) i Uroš Tasić (20), svi iz Niša. Četvoro nastradalih su prethodne noći bili u jednoj niškoj diskoteci i pred polazak kući telefonom su pozvali taksi. Nezvanično se saznaje da su veštačenjem i ekspertizom vozila, stanja na saobraćajnici i svih drugih elemenata, kao i vozača i putnika, utvrđeni svi detalji teške nesreće i tragične pogibije četvoro mladih.

Grupa pljačkaša iza brave
Srpska policija uhapsila je osam članova organizovane kriminalne grupe koja je osumnjičena za ubistva, razbojništva, trgovinu drogom i oružjem na teritoriji Srbije i zemalja u okruženju, navodi se u jučerašnjem saopštenju MUP-a Srbije. Ova grupa, koja je bila okupljena oko poginulog Strahinje Rašete, dovodi se, između ostalog, u vezu sa prošlogodišnjom pljačkom banke u Splitu, kada je iz nje odneto oko dva miliona evra.
Posle godinu dana operativnog policijskog rada, akciju je juče u ranim jutarnjim časovima u Beogradu, Šapcu i Sremskoj Mitrovici, po nalogu Specijalnog tužilaštva izvela kriminalistička policija Beograda i Šapca zajedno sa Specijalnom antiterorističkom jedinicom (SAJ). Uhapšeni su M. O. (34), I. M. (32), N. S. (23), M. L. (33), D. B. (46), B. J. (25), M. M. (24) i M. M. (49). Njima je određeno policijsko zadržavanje do 48 sati, posle čega će biti izvedeni pred istražnog sudiju.
– Reč je o veoma organizovanoj kriminalnoj grupi na čijem je čelu bio Strahinja Rašeta koji je stradao krajem prošle godine prilikom postavljanja eksplozivne naprave u Beogradu. Bavili su se različitim krivičnim delima, od ilegalne trgovine drogom, razbojništva, ucena, pa do ubistava – rekao je Dačić.
Direktor policije, Milorad Veljović izjavio je juče da je policija „bila prinuđena” da krene u akciju hapšenja juče, posle svedočenja oca poginulog Strahinje Rašete.
Milan Rašeta (52) iz Rume na suđenju u Splitu prekjuče je svedočio o svojim saznanjima o pljački banke u Splitu. Kao saučesnika svog sina Rašeta je naveo Milana Mitića. Podsetimo, Strahinja Rašeta je poginuo u decembru 2008. godine, devet meseci posle pljačke banke, dok je podmetao eksploziv upravo pod Mitićev džip. Milan Rašeta je svedočeći rekao da ga je sa detaljima pljačke upoznao njegov pokojni sin, optuženi odbegli Milan Mitić i Zoran Stevanović, kao i Nebojša Sarajlija koji nije obuhvaćen optužnicom.
Inače, ime Strahinje Rašete se u policiji dovodili u vezu sa ubistvima Gorana Mijatovića Mite, vođe „bežanijskog klana”, i Vojislava Jekića, bivšeg načelnika policije Loznice, koji je bio i svedok na suđenju optuženima za ubistvo Željka Ražnatovića Arkana. Protiv Strahinje Rašete šabačka policija je podnosila više krivičnih prijava zbog krađa i razbojništava, ali nije pravosnažno osuđivan.
Svojevremeno Rašeta je dovođen u vezu i sa Uglješom Aranitovićem zvanim Ugom, vođom kriminalne grupe u Šapcu, koji je ubijen prošle godine, kao i sa Darkom Elezom, vođom jednog od najjačih kriminalnih grupa u BiH.
Danijela Vukosavljević 
-------------------------------------------------
Dačić: Uhapšena opasna grupa
Vršac – Zamoljen da nešto više kaže o policijskoj akciji i hapšenju osmočlane kriminalne grupe, sa područja Beograda, Sremske Mitrovice i Šapca, ministar Ivica Dačić, koji je juče boravio u Vršcu, je rekao:
– Sve svoje poslove, policija obavlja u ranim jutarnjim satima. Posao je završen. Reč je o veoma organizovanoj kriminalnoj grupi, koju je predvodio Strahinja Rašeta, koji je nastradao 2008. godine, prilikom pokušaja da postavi bombu pod automobil. Grupa je osumnjičena da se bavila iznudama, trgovinom narkoticima, razbojništvima, ubistvima. Zbog ozbiljnosti posla, hapšenje je obavila naša specijalna antiteroristička jedinica.
J. D.

Ko je uhapšeni Dražen „delija”
Dražen Dragaš, jedan od vođa navijača Crvene zvezde i član skupštine kluba, uhapšen je preksinoć kada je policija, u „rutinskoj kontroli” u njegovom automobilu pronašla pištolj za koji nije imao dozvolu. Oružje u Dragaševim kolima otkriveno je, prema nezvaničnim informacijama, prilikom policijske kontrole u Ulici Koste Glavinića na Senjaku. Policijska patrola zaustavila je automobil kojim je upravljao Dragaš i tokom pretresa vozila otkrila oružje.
Dragaš je odranije poznat policiji. On je 22. avgusta 2005. godine ranjen u noge u jednom kafiću na Bulevaru kralja Aleksandra. Iako napadač nije uhapšen, u prestonici se pričalo da je u Dragaša zbog „neraščišćenih računa” pucao njegov „navijački kolega”, koji je posle toga prešao u navijače Partizana. Prema prestoničkim pričama, sa njim je u „grobare” prešao i Ljubomir Marković Kića (29), koji je nedavno uhapšen zbog sumnje da je odgovoran za smrt francuskog državljanina Brisa Tatona.
Mladić koji je 2005. godine pucao u Dragaša, pominje se i kao jedan od najboljih prijatelja Đorđa Prelića, takođe jednog od osumnjičenih za smrt Tatona. Prema navodima tužilaštva, Prelić, koji se nalazi u bekstvu, bio je pripadnik navijačke grupe „grobara” „Alkatraz”.
Hapšenje jednog od vođa „delija” i člana skupštine fudbalskog kluba Crvena zvezda Dražena Dragaša, poznatijeg po nadimku Draža, u našem najtrofejnijem klubu nisu želeli da komentarišu, iako je juče to bila glavna tema na „Marakani”. Tim povodom, portparol kluba Marko Nikolovski je kazao:
– Svako bi trebalo da radi svoj posao. Klub organizuje utakmice, a zna se kojim problemima se bave nadležni državni organi. To je pitanje za pravosuđe, pogotovo što se taj slučaj nije dogodio na našem stadionu.
Dragaš je pripadnik takozvane mlađe garde i nesumnjivo je među desetoricom najistaknutijih vođa „delija”, a na saboru Crvene zvezde, održanom 18. marta ove godine, izabran je za člana skupštine. On je u javnosti poslednji put viđen, na nedavnoj tradicionalnoj „petooktobarskoj” bokserskoj reviji, u zemunskoj hali „Pinki”, gde je sa nekoliko prijatelja došao da podrži naše najbolje profesionalne boksere, braću Nikolu i Stefana Stevanovića. Zanimljivo je da je Dragaš bio student Fakulteta političkih nauka u Beogradu, položio je i nekoliko ispita, ali je potom ubrzo izgradio lidersku reputaciju na Zvezdinom „severu”. Sa „crveno-belima” je bio i na skoro svim gostovanjima u evropskim kupovima.
Inače, u skupštini Crvene zvezde od ukupno 81 mesta predstavnici „delija” imaju 19, dakle skoro četvrtinu. Oni su najzastupljenija grupa u najvišem klupskom organu i otuda njihov veliki uticaj na „Marakani”.
R. H.
-------------------------------------------------------
Navijačke grupe
Ultra bojs – Beogradsko naselje Senjak, u kom je Dragaš uhapšen, važi za „najtvrđe” uporište Zvezdinih navijača. U ovom kraju prestonice gotovo da nema simpatizera drugih klubova, s obzirom na to da Senjakom suvereno „vlada” navijačka grupa „Ultra bojs”, čiji je vođa Marko Vučković. Ova frakcija nastala je 1993. godine i od tada je vidljiva na svakoj utakmici Crvene zvezde. Ona predstavlja vodeću grupu Zvezdinog „severa” koja upravlja tribinom, kao što to na partizanovoj tribini radi „Alkatraz”. Prema nezvaničnim saznanjima „Politike”, neki od članova grupe „Ultra bojs” upleteni su i u poslove sa narkoticima. Grupa huligana sa Senjaka se u vreme nedavno otkazane Parade ponosa, navodno naoružavala Molotvljevim koktelima i navijačkim raketama kako bi beogradski „Prajd” iskoristila za obračun sa policijom. Naš izvor navodi da je vođa „Ultra bojsa” u ovom kraju viđen kako vozi luksuzni džip „folksvagen tuareg”.
Belgrejd bojs – Druga najuvreženija grupa Zvezdinih navijača „Belgrejd bojs” nastala je 2000. godine, a većinom je čini podmladak „delija”. Ova skupina formirana je kao svojevrstan konglomerat „mlađih” grupa sa „severa” među kojima su „Red bojs”, „Goblins”, „Lunatiks”, „Severna armija”, „Brigate”, „Red ivl”... Važi za navijačku frakciju sa izuzetno masovnim članstvom, a prepoznatljivi su i po oznaci BBRS koju imaju na transparentima ili je crtaju sprejom po prestoničkim fasadama. Na huliganskoj sceni „proslavili” su se incidentima, među kojima njihove „kolege” navijači posebno prepričavaju napad na voz u kome su se nalazili partizanovi navijači.
Hijene – Grupa „Hijene” predstavlja manju frakciju – podmladak navijačke firme osnovane u novobeogradskim blokovima 21 i 25. Poznati su i po skraćenicama HCZ i H21, a među navijačima crveno-belih važe za „ekipu čije će vreme tek doći”.
Osim pomenutih grupa, jezgro „severa” „Marakane” čine i najstarija navijačka firma „Ultras” (osnovana 1983) i nekoliko manjih frakcija „delija” kao što su „Brigate” (formirani 1993) i „Heroji” (nastali 1994).

POLITIKA I PRIJATELjI
Dolazak predsednika Ruske Federacije Dmitrija Medvedeva u Srbiju i šezdeset peta godišnjica ulaska trupa NOV-a i Crvene armije u Beograd otvaraju važno pitanje odnosa politike, prijateljstva i istine.
Šef ruske države posećuje Srbiju. Koliko mi je poznato, ovo je prvi put u istoriji srpskog naroda da se tako nešto događa. Beograd su, istina, posetili Hruščov, Brežnjev i Gorbačov... ipak, oni su upravljali Sovjetskim Savezom, a zemlja koju su posećivali zvala se Jugoslavija. Srbiju i Rusiju uvek su povezivale posebne veze. Bilo da su bili saveznici, bilo, što je ređe bio slučaj, protivnici naši narodi uvek su u svojim odnosima nosili bratsku očaranost i naličnu joj rezignaciju.
Danas, kada čekamo ruskog predsednika, pomišljam na to koliko bi se radovao Vožd Karađorđe da je bio u prilici da u Beogradu ugosti Aleksandra Prvog. Da ne spominjemo vladiku Rada, koji je dao svakako najlapidarniju definiciju položaja ruskog monarha („Na svetu niko nije viši od Boga, a samo je Bog viši od ruskog cara.”). Jedina pomoć srpskim ustanicima, protektorka srpske autonomije, saveznica iz rata za nezavisnost (1877–1878), prijateljica iz balkanskih i spasiteljka u Prvom svetskom ratu. Čak i komunističke vlasti u Moskvi tvrdile su,  i pored svih planova Kominterne i bastionskog položaja jugoslovenske države u alijansi njihovih protivnika, da su samo Srbija i Crna Gora imale ispravan razlog da ratuju u Prvom svetskom ratu. U Drugom svetskom ratu naša dva naroda su, pored Poljaka i evropskih Jevreja, pretrpela najveće gubitke, junački se suprotstavivši Trećem rajhu i njegovim saveznicima. U vreme Hladnog rata upravo su srpski i crnogorski kadrovi socijalističke Jugoslavije smatrani, a neki su to zaista i bili „bliži” Sovjetskom Savezu. Istorija odnosa dve države nosi i brojne kontroverze. U Srbiji je Rusija često optuživana zbog toga što je izneverila prijateljstvo: 1812, 1878, 1944, 1948, 1991, 1999... I Rusija bi mogla da nabroji nekoliko godina za koje ih vezuje slično ogorčenje: 1853, 1877, 1948. godina...
Ipak, u regionu, sa izuzetkom odnosa Rusije i Crne Gore, koja je bila spremna da zbog Rusije zarati i sa Japanom, verovatno nema postojanijeg i trajnijeg prijateljstva od onog koje je tokom protekla dva stoleća nastalo između Rusa i Srba. Ova konstatacija, međutim, može biti uzeta relativno, istorijska prijateljstva između država u principu nisu bogzna kako čvrsta i večita.
Pred očekivanu posetu predsednika Medvedeva Srbija pokušava da pronađe balans između svojih brojnih nasleđa. Tekovine borbe protiv nacizma nesumnjivo moraju biti održavane i slavljene. Ipak, progoni koje je nova vlast donela doveli su do toga dase Beograd, prilikom demokratizacije i vraćanja starih naziva, odrekne sovjetskih komandanata koji su vodili operacije za njegovo oslobođenje. Zato danas uoči posete ubrzano čistimo zapuštena spomen-obeležja, pa u jednom parku na brzu ruku treba da bude podignut i spomenik verovatno najvećem slovenskom pesniku – Puškinu.
Kakav utisak misle naše vlasti da ostave ovakvom politikom? Zar odnosi Rusije i Srbije nisu ionako opterećeni velikim uspomenama i prevelikim očekivanjima? Da li zaista misle da nova ruska država na stvari gleda tako preko i emotivno, kao što su to činili Romanovi, ili sebe zaista vide kao uverene protagoniste grčevite borbe, kakvi su bili Garašanin, Ristić ili Pašić? Srbija je tokom proteklih godina imala druge prioritete: Milošević se bratimio sa ruskom komunističkom opozicijom, demokratske vlasti su se igrale neutralnosti, nesvrstavanja ili evropskih integracija. Ruska Federacija je samo pre četiri godine smatrala kako je Hrvatska više doprinela borbi protiv sila osovine nego Srbija. Upravo poigravajući se starim odnosom prema Srbiji, Rusija je 1994. godine, prvi put u skoro sedam decenija, ušla u jednu ustanovu velikih sila – Kontakt grupu. Kosovo i Metohija poslužili su joj tokom prethodnih godina da redefiniše svoju politiku prema Južnoj Osetiji, Abhaziji i Pridnjestrovlju, dok je privatizacija NIS-a poslužila obema stranama – jednoj da se potvrdi kao velika sila, a drugoj da pokrije još jednu izborno-budžetsku rupu.
Naše vreme, dakle, srećom nije obeleženo velikim epskim ratovima ali i dubokim osećanjima. Ta osećanja naravno postoje, mada trenutno nemaju stari značaj. Moskva ovakvim temama pristupa sa umerenom mudrošću strane koja je učila na iskustvima iz prošlosti. Da li je i sa Srbijom takav slučaj?
Napredni klub

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih u monsunskoj kiši
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Viljnus zbog NATO samita kao tvrđava, sistemi Patriot usmereni ka Kaljiningradu
VILjNUS – NATO je pretvorio Viljnus, prestonicu Litvanije, u tvrđavu branjenu naprednim oružjem kako bi zaštitio američkog predsednika Džozefa Bajdena i druge lidere Alijanse na samitu sledeće nedelje, koji se održava 32 kilometra od litvanske granice sa ruskim saveznikom Belorusijom.
Više od 3.000 litvanskih vojnika brinuće o bezbednosti samita NATO-a u Viljnusu.
Šesnaest NATO saveznika poslalo je ukupno oko 1.000 vojnika da obezbeđuju dvodnevni samit 11. i 12. jula, koji se održava samo 151 km od same Rusije, prenosi Rojters.
 Mnogi od njih su poslali i napredne sisteme protivvazdušne odbrane koji nedostaju baltičkim državama.
„Bilo bi više nego neodgovorno da naše nebo bude nezaštićeno u trenutku kada Bajden i lideri 40 zemalja stižu“, rekao je predsednik Litvanije Gitanas Nauseda.
Nemačka je rasporedila 12 raketnih sistema Patriot, koji se koriste za presretanje balističkih i krstarećih raketa ili ratnih aviona.
Španija je dopremila sistem protivvazdušne odbrane NASAMS, Francuska šalje samohodne haubice Cezar, i uz Finsku i Dansku raspoređuje vojne avione u Litvaniji.
Ova zemlja je, uz Britaniju, isporučila sredstva protiv bespilotnih letelica.
Poljska i Nemačka su poslale snage za specijalne operacije pojačane helikopterima.
Drugi šalju opremu za borbu protiv bilo kakvih potencijalnih hemijskih, bioloških, radioloških i nuklearnih napada.
Litvanski predsednik vidi ove akcije saveznika kao potvrdu da je potrebno da NATO hitno uspostavi stalnu protivvazdušnu odbranu u baltičkim državama.
„Razmišljamo o tome šta će se desiti nakon završetka samita i radićemo sa saveznicima na stvaranju rotirajućih snaga za trajnu vazdušnu zaštitu“, rekao je on novinarima.
U selima pored beloruske granice, meštani su saopštili Rojtersu da se osećaju potpuno bezbedno, uprkos ponudi Minska da se tu nakon pobune smeste ruske plaćeničke trupe Vagner grupe i rusko nuklearno oružje.
Na aerodromu u Viljnusu, osam nemačkih raketnih bacača Patriot raspoređeno je sa cevima usmerenim u pravcu ruskog Kalinjingrada, a još dva prema Belorusiji.
„Znate gde se nalazite geografski i prilično dobro znate odakle pretnja dolazi. Litvanija je tražila od nas zaštitu samita, a takođe je NATO tražio pomoć od Nemačke. Ovo je naš odgovor“, rekao je potpukovnik Štefen Lib, komandant jedinice Patriota.
Litvanija je utrostručila jedinice pogranične straže na beloruskoj i ruskoj granici tokom leta, uz oficire iz Letonije i Poljske.
Dve zemlje su takođe poslale policiju da pomogne u patroliranju po Viljnusu.
Gradonačelnik Viljnusa je preporučio stanovnicima da odu na odmor van grada, ako žele da izbegnu gužve u saobraćaju, jer će veliki delovi centra prestonice biti zatvoreni tokom samita.
Kako javlja izveštač Tanjuga, deluje da su građani poslušali apel gradonačelnika, s obzirom na to da je na ulicama prisutan mali broj ljudi, policija patrolira i povremeno prolaze vozila pod njenom pratnjom.
Grad je okićen zastavama Litvanije, Ukrajine i NATO-a.

Najskuplje radnje u Beogradu
Kada stanovnik Leskovca krene u mesečnu nabavku u supermarket napuniće frižider za manje novca nego Beograđanin. Žitelj prestonice istu korpu plaća više nego jedan Leskovčanin, Kruševljanin ili Nišlija. Većina potrošača odavno sumnja, a trgovci za „Potrošačku politiku” sada to i potvrđuju – cene u istom trgovinskom lancu razlikuju se od grada do grada.
Razlozi što, na primer u istom prodajnom objektu „Familija marketa” u Beogradu i Bajinoj Bašti cene osnovnih životnih namirnica nisu iste, brojni su. Najčešće je reč, objašnjavaju ekonomisti i trgovci, o prilagođavanju standardu lokalnog stanovništva, različitim dobavljačima sa kojima sarađuju, ali i maržama, prometu i ceni zemljišta ili zakupa objekata koji nisu svuda isti.
U velikim trgovinskim lancima cene namirnica variraju u proseku oko sedam odsto od grada do grada, tako da ima proizvoda koji svuda isto koštaju, ali i onih čije se cene kod istog trgovca razlikuju i do 15 ili čak 20 odsto.
U kompaniji „Merkator S”, koja u Srbiji posluje kroz prodajne objekte „Roda” i „Merkator”, objašnjavaju da su razlike u cenama rezultat kontinuiranih analiza tržišta u celoj zemlji. Nastoje, kako kažu u slovenačkom trgovinskom lancu, da ponudu asortimanom proizvoda i cenom prilagode kupcima u svakoj lokalnoj sredini.
– Kupovna moć stanovništva jedan je od značajnih faktora koji utiče na formiranje cene proizvoda, tako da cene pojedinih artikala, u zavisnosti od grada i od toga da li je u pitanju „Merkator” ili hipermarket „Roda”, variraju i do sedam odsto – objašnjavaju u „Merkatoru S”.
Slično je i kod drugih trgovaca. Gotovo svako ima jedan cenovnik za prestonicu, a drugi, najčešće jeftiniji, za unutrašnjost.
U „Familija marketu”, koji ima prodajne objekte u devet gradova u Srbiji, objašnjavaju da imaju tri cenovna razreda koja primenjuju u zavisnosti od regiona. Razlike u cenama u ovom trgovinskom lancu iznose u proseku od tri do sedam odsto, a najčešće je, kažu, reč o mleku, hlebu i mesu.
(/slika2)– Pre otvaranja svakog prodajnog objekta napravimo analizu tržišta i odredimo kom cenovnom razredu će pripadati novi supermarket. Uzimamo u obzir i statističke podatke koji se odnose na standard građana i visinu zarada u regionu. Praćenje tržišta ne prestaje ni kada otvorimo objekat, jer i kada novi supermarket počne sa radom mi nastavljamo da pratimo tržište sve dok ne nađemo odgovarajuću cenu artikala koja će biti pristupačna lokalnom stanovništvu – objašnjavaju u „Familija marketu”.
Jasno je da svaki trgovac pažljivo prati tržište, kroji cenovnike i tako se bori sa konkurencijom. Najbolja formula za privlačenje potrošača je zaviriti u njihov novčanik, odnosno ponuditi im robu koju mogu da priušte. Prosečnom potrošaču, ipak, malo znače objašnjenja ovakvih detaljnih analiza koja praktikuju svi trgovci. Ali, zato svaki građanin lako primećuje razlike u najjeftinijoj vekni hleba koja u beogradskim supermarketima košta 28 dinara, a u kruševačkim 23 dinara. I dok su tek nedavne promene na tržištu ulja oborile cenu zejtina u prestonici sa oko 124 dinara na ispod 85, Kruševljani odavno pohode hipermarket „Dis” u ovom gradu zbog litra suncokretovog ulja koje već mesecima košta manje od 100 dinara.
Trgovci objašnjavaju da na varijacije u cenama utiču i dobavljači. Najveće razlike su, kažu, kod proizvoda koji se prodaju samo u određenim gradovima, odnosno koje nabavljaju od lokalnih proizvođača.
– Tako je, na primer, mleko „Leskovačke mlekare” jeftinije od svih ostalih mleka u našoj ponudi, ali ono može da se kupi samo u Leskovcu. Slično je i sa hlebom i mesom, koje takođe dobijamo od lokalnih dobavljača, pa je jeftinije nego u Beogradu – kažu u „Familija marketu”.
Da na razlike u cenama kod istog trgovca u različitim gradovima ne utiču samo standard lokalnog stanovništva i dobavljači već i drugi faktori, objašnjava Milan Zuber, direktor CBA, nacionalnog lanca udružene trgovine Srbije, koji posluje u više od 20 gradova kroz sve prodajne objekte, od mini do hipermarketa.
– Pri određivanju cena prevashodno uzimamo u obzir veličinuprodavnice. Laički rečeno, najbitnije nam je da li je reč o maloj komšijskoj radnji ili o velikom prodajnom objektu. Kako veličina marketa utiče na ponudu i promet, zbog toga i cene variraju u pojedinim gradovima – kaže Zuber.
On nije mogao da precizira koliko tačno iznose te razlike, ali dodaje da one nisu drastične.
– Cene osnovnih životnih namirnica u marketima u Beogradu ili u „Jukomercu” u Kruševcu, koji je takođe deo našeg maloprodajnog lanca, nisu velike. Ali, zato se promet razlikuje. Prosečan račun u Beogradu dvostruko je veći nego u unutrašnjosti – kaže Zuber.
Ima i trgovaca koji ne slede ovu praksu i, kako kažu, ravnopravno tretiraju sve potrošače u Srbiji. U „Disu” koji ima hipermarkete u sedam gradova u Srbiji i više od 300 franšiznih maloprodaja različite veličine, ne kroje različite cenovnike.
– Cenovna politika je apsolutno ista za svaki grad u Srbiji, bez obzira na površinu prodajnog objekta – objašnjava Ivan Šuleić, direktor marketinga trgovinskog lanca „Dis”.
I u „Intereksu” su cene iste u svim prodajnim objektima i u svim gradovima. Ipak, i kod francuskog trgovca postoje „tanane” razlike.
– Ima variranja kod nekih artikala, ali uzrok tome nisu drugačiji mehanizmi formiranja cena u različitim gradovima, već do toga najčešće dolazi zbog poručivanja robe od dobavljača u različito vreme. Tako jedan objekat kupi robu po starom cenovniku, a drugi već sutradan po novom. Dešava se i da organizujemo lokalnu akciju samo u jednom gradu, pa dođe do mimoilaženja u visini cena – kažu u „Intereksu”.
Ekonomisti smatraju da je logično da politika formiranja cena bude uslovljena kupovnom moći stanovništva. A kako prosečna zarada u Beogradu iznosi nešto manje od 40.000 dinara dok, na primer, u Bajinoj Bašti, Čačku ili Nišu ne prelazi 30.000 dinara, jasno je otkud razlike u cenama kod istih trgovaca u različitim lokalnim sredinama. Stručnjaci ovu pojavu ne objašnjavaju samo razlikama u standardu stanovništva. Uzimaju u obzir i navike lokalnih potrošača, kao i visinu marži.
– Svaki trgovac ima pravo da formira cene onako kako on želi. A kako Beograd može da podnese veće marže nego gradovi u unutrašnjosti u kojima se lošije živi, logično je i da su cene više – zaključuje Aleksandar Stevanović iz Centra za slobodno tržište.
Stefan Despotović
------------------------------------------------
Razlike i u potrošnji
Osim cena, i potrošnja se razlikuje od grada do grada. Trgovci kažu da se potrošačka korpa razlikuje po broju i vrsti artikala.
– U manjim mestima potrošači ne kupuju proizvode koje sami pripremaju, poput ajvara ili džema, i uglavnom pazare domaće proizvode koji su jeftiniji – objašnjavaju u „Familija marketu”.
I u „Intereksu” kažu da postoje razlike u potrošnji u gradovima i te razlike objašnjavaju veličinom objekata, konkurencijom i navikama potrošača.
– Mnogi su u manjim gradovima i dalje privrženi kupovini u komšijskim radnjama – kažu u „Intereksu”.

„Pinkov” trenutak istine pred RRA
Televizija „Pink” pozvana je da se izjasni na narednoj sednici Saveta Republičke radiodifuzne agencije o emisiji „Trenutak istine” prikazanoj pre sedam dana, potvrdila je juče za „Politiku” Tatjana Vojtehovski, pi-ar ove televizije i voditelj sporne emisije.
– U dopisu koji nam je stigao stoji da treba da se izjasnimo po predstavci u vezi sa sadržajem programa emitera upućenoj od strane grupe građana. Izjašnjenje pred RRA je ovog trenutka naš prioritet i naša obaveza – objasnila je Tatjana Vojtehovski i dodala da ne želi pre toga da iznosi svoje stavove, ali će to svakako učiniti po obraćanju Savetu.
Ova emisija, u kojoj učesnici ispovedaju svoju najdublju intimu, a poligraf meri da li govore istinu ili ne, i te kako je uzburkala javno mnjenje. Razlog je pitanje postavljeno učesnici emisije J. M., koja je u detinjstvu doživela incest, a koje je glasilo „da li je tokom odnosa sa ocem doživela orgazam?”.
Sem televizije koja praktikuje ovakvu vrstu programa, na meti kritike našla se i Republička radiodifuzna agencija nadležna da prati rad RTV emitera.
– Televizija „Pink” će se o ovom slučaju izjašnjavati na sledećoj sednici ukoliko vladika Porfirije kao predsednik Saveta to stavi na dnevni red, a ja sam uveren da hoće – rekao je za „Politiku” Goran Karadžić, zamenik predsednika Saveta RRA, i precizirao da će pomenuta sednica biti održana u poslednjoj nedelji oktobra.
On je podsetio da po Zakonu o radio-difuziji postoje četiri nivoa sankcija koje Savet prema emiterima može da izrekne. To su opomena, javno upozorenje, privremeno oduzimanje dozvole za emitovanje programa na 30 dana, i poslednje je trajno oduzimanje dozvole.
– Ne bih da prejudiciram bilo šta, ni da će sankcije biti izrečene, ni da ih neće biti. Potrebno je sprovesti jednu proceduru. Dakle, moraju se poštovati zakonske pretpostavke i norme koje uređuju tu oblast i mi ćemo u skladu sa tim doneti svoju odluku – rekao je Karadžić.
Kako je on naveo u ranijoj izjavi za naš list, Savet je povodom ove emisije dobio pet pritužbi od kojih je samo jedna potpisana, dok su ostale bile anonimne.

Agencija za borbu protiv korupcije u Palati „Srbija”
Agencija za borbu protiv korupcije jedna je od retkih državnih institucija, odnosno budžetskih korisnika, koja je dobila sva sredstva koja smo finansijskim planom i tražili u iznosu od 160 miliona dinara za narednu godinu – otkrila je za „Politiku” Zorana Marković, direktorka Agencije, razloge jučerašnjeg sastanka sa Dianom Dragutinović, ministarkom finansija, i Snežanom Malović, ministarkom pravde.
Ona je istakla da je ovo ujedno i veoma značajan korak u podršci države u naporima da se suzbije korupcija i da agencija postane operativna.
– Ministarstvo finansija je prepoznalo važnost naših poslova i nadležnosti koje moramo da izvršavamo. Oni se tiču osnivanja agencije, popunjavanja stručnih službi, izvršavanja međunarodnih obaveza Srbije prevashodno u GREKO-u, ali i drugim međunarodnim konvencijama i organizacijama koje su u direktnoj ili indirektnoj vezi sa borbom protiv korupcije – istakla je Zorana Marković i dodala da je značajna i predusretljivost Ministarstva finansija da se izađe u susret u pogledu tehničkih pitanja oko izvršenja ovogodišnjeg budžeta.
Problem prostorija takođe je rešen. Ova agencija privremeno je smeštena u Palati „Srbija”.
– Sa Ministarstvom pravde postigli smo dogovor o pitanju prostorija. Trenutno smo u privremenom smeštaju i koristićemo ga još neko vreme. Kada se Ministarstva pravde preseli u novu zgradu, mi ćemo ući u prostorije koje oni trenutno koriste. Tako da će to pitanje definitivno biti rešeno u drugoj polovini naredne godine – kazala je ona.
V. M. D.

Ustavni sud se ne izjašnjava o Sremskim Karlovcima
Povodom informacija iz Ministarstva pravde, koje su objavljene u sredstvima javnog informisanja proteklih dana, da je ministarstvo pravde „u dogovoru sa Ustavnim sudom” sačinilo predlog izmena i dopuna Zakona o Ustavnom sudu Srbije, Služba za informisanje Ustavnog suda obaveštava javnost da Ustavni sud kao institucija nije učestvovao u dogovorima oko priprema predloga izmena i dopuna Zakona o Ustavnom sudu, navodi se u jučerašnjem saopštenju ove institucije.
U dopisu se podseća da „Ustavni sud, u smislu svoje ustavne nadležnosti da ocenjuje ustavnost zakona i drugih opštih pravnih akata, ne može učestvovati u postupku pripreme predloga zakona i drugih opštih akata koje vrši bilo koje ministarstvo iz svoje nadležnosti, pa tako ni Ministarstvo pravde”.
Da li ovo saopštenje znači i da Ustavni sud nije saglasan sa najavljenim premeštanjem, odnosno predlogom da sedište suda bude u Sremskim Karlovcima? Sudija USS dr Agneš Kartag Odri kaže kratko da „Ustavni sud na radnoj sednici nije raspravljao o konkretnim rešenjima iz predloga izmena Zakona o USS već samo o tome da taj sud nije nadležan da učestvuje u postupku pripreme predloga zakona”.
Iako se u saopštenju to ne navodi, izvesno je da je Ustavni sud koji se juče oglasio „povodom informacija iz Ministarstva pravde” zapravo mislio na državnog sekretara Slobodana Homena koji je minulog vikenda, govoreći o predlogu Zakona o izmenama i dopunama Zakona o Ustavnom sudu, obelodanio nameru za izmeštanje Ustavnog suda iz Beograda u Sremske Karlovce. Ta ideja je naišla na odobravanje javnosti, a i predsednica Ustavnog suda se za to zalagala u razgovoru za „Politiku” pre pola godine. Ovih dana čak je nezvanično potvrđeno da će ova institucija biti smeštena u zgradi magistrata.
Slobodan Homen juče nije želeo da spekuliše oko izmeštanja Ustavnog suda iz Beograda, ali se složio sa juče objavljenim saopštenjem ove institucije.
– Nažalost, informacija u javnosti nije tačno preneta jer se radi o formalnim nadležnostima. Ustavni sud ne može da se izjašnjava i da komentariše bilo koji predlog zakona, pa ni Zakona o USS, zato što, nakon usvajanja u Skupštini Republike Srbije, postoji mogućnost da i taj zakon dođe na ocenu pred Ustavni sud – navodi Homen.
M. Petrić

Milijarda matičnih ćelija za zdravo srce
Pacijent kome su juče u Kliničkom centru Srbije ubrizgane matične ćelije u srčani mišić metodom koja je prvi put obavljena u našoj zemlji, savršenijom od svih dosadašnjih, prema rečima dr Marka Banovića, koordinatora ovog projekta, oseća se dobro i prebačen je sa intenzivne nege na odeljenje.
Lekari multidisciplinarnog tima KCS-a juče su za „Politiku” saopštili više detalja o ovom poduhvatu.
– Pacijentu koji je ranije imao infarkt i za koga smo procenili da bi mu matične ćelije pomogle prvo smo iz bedrene kosti izvadili 50 kubika kostne srži. Njegove matične ćelije su poslate u belgijski institut „Biosajens 3”, koji radi pod supervizijom američke klinike Mejo. Ćelije se tamo razmnožavaju posebnom metodom šest do osam nedelja, zavisno od kvaliteta kostne srži. Novina ove metode je upravo u tome što se pacijentu matične ćelije ubrizgavaju tek posle tretmana i obrade. Kada je sve završeno našem pacijentu smo ubrizgali milijardu ćelija koje su „dobile” informaciju da se pretvaraju u ćelije srčanog mišića i tako pomognu da se zameni mrtvo tkivo pogođeno infarktom – objasnio je akademik Miodrag Ostojić, glavni istraživač u ovom projektu.
Iza ovog poduhvata stoji veliki tim lekara i naporan rad, ali i zanimljiva priča o jednom prijateljstvu bez kojeg Srbija ne bi, odmah posle Belgije, prva primenila ovu metodu. Zahvaljujući stručnom, jednomesečnom usavršavanju na američkoj klinici Mejo, dr Marko Banović poželeo je da upozna dr Andreja Terzića, našeg čoveka koji je u Americi izgradio uglednu karijeru u medicini. On je profesor i direktor Sektora istraživanja na klinici Mejo, klinički farmakolog po specijalnosti, tvorac takozvanog si-kjur programa lečenja matičnim ćelijama. Dr Banović je dr Terzića upoznao sa našim lekarima i tako su srpski stručnjaci dospeli u ovaj naučni projekat. Od juče, posle 36 Belgijanaca, i Srbija ima prvog pacijenta kod koga je primenjena nova metoda lečenja srčanog mišića matičnim ćelijama.
Dr Banović kaže kako se iz Belgije čekaju obrađene matične ćelije za još jednog pacijenta, a planira se da se ovakva intervencija uskoro obavi i na još tri bolesnika. Reč je o pacijentima koji su imali infarkt i imaju oslabljeno srce, a nisu kandidati za ugradnju „stenta” ili za kardiohiruršku operaciju. Matične ćelije su im optimalna nada.
U timu koji je juče učestvovao u ovom poduhvatu, pored akademika Ostojića, učestvovala su još dvojica interventnih kardiologa, profesor dr Milan Nedeljković i docent Branko Beleslin, koji su za ovu metodu prošli obuku u Hamburgu. Važan član tima je i hematolog Andrija Bogdanović. ali i docent dr Đorđe Bajec, direktor Kliničkog centra Srbije, ustanove u kojoj je ovaj zahvat obavljen.
Olivera Popović

Prekid utakmica zbog skandiranja „Ubij Srbina”
Od našeg stalnog dopisnika
Zagreb, 14. oktobra – Zbivanja na jučerašnjoj utakmici mladih fudbalskih reprezentacija Hrvatske i Srbije u Varaždinu epilog su dobila danas i u dvorani Hrvatskog sabora, čiji su zastupnici oštro osudili šovinističke ispade i „navijanje” u kojima su dominirali uobičajeni slogani „Ubij, ubij Srbina”, „Srbe na vrbe”, „Za dom spremni”.
Prvi je o tome progovorio zastupnik Samostalne demokratske srpske stranke Milorad Pupovac protestujući zbog takvog govora mržnje. Zamerio je komentatoru Hrvatske radio-televizije što „nije smatrao nužnim da ukaže na taj govor mržnje”, već je kao problematično ponašanje navijača označio bacanje baklji na teren, a tek je pri kraju utakmice i skandiranje ocenio kao nepoželjno. Podsetivši da je nedavno lekar u Otočcu uskratio pomoć pacijentu zato što je srpske nacionalnosti, kao i da je Radio Split prenosio koncert na kojem se takođe uzvikivalo „Ubij Srbina”, Pupovac je zapitao: „Je li to kontekst u kojem menjamo Ustav, je li to kontekst u kojem naše ministarstvo spoljnih poslova piše protestnu notu državi koja je zabranila takve poruke na svojoj teritoriji?” Napominjući da će najavljene promene hrvatskog Ustava ostati obična formalnost ukoliko država ne pokaže čvrst otklon od takvih pojava on je upozorio: „Ako tako ostane, ustavne promene neće biti ništa više od puke formalnosti!”
(/slika2)Predsednik sabora Luka Bebić ocenio je Pupovčev istup „potpuno opravdanim”, a zatim su za govornicu izlazili predstavnici većine poslaničkih grupa takođe osuđujući jučerašnja zbivanja na varaždinskom stadionu. Vladimir Šeks je u ime HDZ-a napomenuo da se deo navijača „ogrešio o najviše vrednosti koje garantuju slobodu i ljudska prava svim građanima” i založio se za prekid svih utakmica na kojima se može čuti takav govor mržnje.
„Sve druge akcije zakonodavnog tela, zakoni o navijačima koje smo doneli nisu urodili plodom, na našim stadionima i dalje se viče ne samo ’Ubij Srbina’, nego i ’Cigana’, ’tovara’, ’purgera’ – to se mora zaustaviti”, zaključio je Šeks.
Pupovčev protest podržao je i predsednik SDP-a Zoran Milanović. Ukazujući da je „javnost već pomalo otupila” na takve pojave i da zato na njih treba stalno upozoravati, on je rekao da je od skandiranja navijača i govora mržnje lokalnih čelnika ipak opasnije kada takve pojave smišljeno i kalkulisano dolaze od političara, jer „između takve poruke i repetiranja kratak je korak”.
Gradonačelnik Varaždina i zastupnik liberala (HSLS) Ivan Čehok izrazio je žaljenje i izvinio se zbog nedoličnog ponašanja navijača u njegovom gradu napominjući da su „nažalost zloupotrebili domaćinstvo i gostoprimstvo Varaždina na grub šovinistički i nacionalistički način”.
Zastupnik Istarskog demokratskog sabora (IDS) Damir Kajin ukazao je da država treba stati na kraj govoru mržnje na utakmicama kao i u svim drugim prilikama. „To mora prestati! Ima toga još na repertoaru – ’Ubij Janeza’, ’Ubij Mesića’, ’Ubij Kajina’... Dosta tog ubijanja, dosta zauzimanja za one koji vode tu politiku, ministre spoljnih poslova, dosta tog primitivizma i plašenja hrvatskih građana”, rekao je on.
Jučerašnje ispade u Varaždinu osudila je i premijerka Jadranka Kosor. Najavljujući oštrije mere protiv takvog, kako je napomenula, „divljačkog ponašanja”, ona je takođe rekla: „U ime vlade osuđujem takvu vrstu divljaštva i poruka je da to nećemo tolerisati, to niko više ne može tolerisati. Sve dok se utakmice ne budu prekidale, sve dok se televizijski prenosi ne budu prekidali, do tada divljaci neće shvatiti poruku. U tom će smislu vlada raditi, uz vašu podršku” – zaključila je Jadranka Kosor.
Radoje Arsenić
-------------------------------------------------
Odgovornost televizije
Osuđujući šovinističko navijanje zastupnica Hrvatske narodne stranke (HNS) Vesna Pusić zatražila je da sabor istovremeno osudi i Hrvatsku televiziju zato što „nije momentalno prekinula prenos utakmice”.
„Dok se to ne počne događati (prekidi utakmica) i dok organizatori zbog toga ne snose finansijske posledice, do tada mi takvom nečuvenom ponašanju nećemo stati na kraj”, uverena je Vesna Pusić.
Tim povodom juče je reagovalo i rukovodstvo HRT-a. Upozoreni su novinari, urednici sportskih i drugih programa, te direktori programa Radija i Televizije da se u takvim slučajevima mora reagovati odmah i nedvosmisleno. Očekuje se i da ekipe HRT-a prilikom prenosa tehnički osiguraju isključivanje tona zbog neprimerenog govora i da vode računa o tome da se izgrednici ne pojavljuju na ekranu, što je evropska praksa.
------------------------------------------------
Savet za manjine osudio ponašanje hrvatskih navijača 
Zagreb – Savet za nacionalne manjine Hrvatske kao najviši organ manjinske samouprave u ovoj zemlji najoštrije je juče osudio vređanje i javni govor mržnje upućen pripadnicima srpske nacionalne manjine u Hrvatskoj, tokom jučerašnjeg odigravanja utakmice mladih fudbalskih reprezentacija Hrvatske i Srbije u Varaždinu. „Uzvikivanjem slogana ’Ubij, ubij Srbina’, ’Za dom spremni’ i pevanjem krajnje šovinističkih pesama nisu samo vređani pripadnici srpske nacionalne manjine već i celokupna politika hrvatske vlade, kao i odlučna politička volja da se u Hrvatskoj afirmiše politika suživota, tolerancije, multikulturalizma, multikonfesionalnosti, prava nacionalnih manjina i uvažavanje drugih i drugačijih”, navodi se u saopštenju koje je potpisao predsednik saveta Aleksandar Tolnauer.
Mediji i varaždinska policija izvestili su o napadu na direktora mlađih selekcija Fudbalskog saveza Srbije Milovana Đorića pred utakmicu. Maloletni napadači su uhapšeni i protiv njih je pokrenut postupak.
Policija je izvestila i o hapšenju jednog osamnaestogodišnjaka koji je na utakmici palio srpsku zastavu i koji je izveden pred sudiju za prekršaje.

Za kampanju 50.000 dinara
U kampanji za lokalne izbore na Voždovcu Lista za evropski Voždovac potrošila je 47.399 dinara, SNS 49.975 a DSS–NS–NP 171,197 dinara, navedeno je u finansijskim izveštajima tih stranaka. Za izbore u Zemunu samo četiri od deset stranaka podnele su finansijske izveštaje, a samo dve, SNS i SRS, navele su na šta su trošile novac.
Finansijski izveštaji o troškovima izbornih kampanja za vanredne lokalne izbore u junu prošle godine na Voždovcu, u Zemunu i Kosjeriću su manjkavi, a vidno je i kršenje Zakona o finansiranju političkih stranaka, rekao je Vladimir Goati, predsednik Transparentnost Srbija na jučerašnjoj konferenciji za medije. Goati je dodao da se o ovim izveštajima nisu oglasili Odbor za finansije Skupštine Srbije i Republička izborna komisija, koje su do sada bile nadležne, a da Agencija za borbu protiv korupcije počinje da radi 1. januara naredne godine.
Stranke su u izveštajima za troškove kampanje na Voždovcu, u Zemunu i Kosjeriću, u javne izvore navodile ukupna sredstva koja se daju iz lokalnog budžeta – deo koji se uplaćuje pre izbora ali i deo koji se daje na osnovu ostvarenih rezultata i broja odborničkih mesta. Kako je objasnio Goati, stranke su tačno toliko i potrošile, pa ostaje pitanje kako su znale koliko će odborničkih mesta osvojiti. Pored toga stranke su u izveštaju navodile da su trošile novac koji dobijaju iz budžeta za redovno finansiranje što je nezakonito. Iz izveštaja se vidi i da su neke stranke zbog visine sredstava iz javnih izvora više „potrošile” za kampanju u Kosjeriću nego na Voždovcu.
Sve stranke koje su učestvovale na izborima još nisu dostavile izveštaje o troškovima u kampanji, a one koje su to učinile nisu navele prikupljena sredstva iz privatnih izvora i troškove.
Nemanja Nenadić, programski direktor organizacije Transparentnost Srbija, rekao je da Odbor za finansije i RIK nisu dobro kontrolisali finansijske izveštaje partija a problem će biti vanredni lokalni izbori narednih meseci i podnošenje izveštaja jer Agencija za borbu protiv korupcije nije počela da radi.

Albanci formiraju nacionalni savet
Ministarstvo za manjinska i ljudska prava započelo je juče da formira biračke spiskove za nacionalne manjine koji će trajati narednih 120 dana, posle čega će se obaviti izbor nacionalnih saveta nacionalnih manjina u Srbiji, na šta se država obavezala donošenjem Zakona o nacionalnim savetima nacionalnih manjina usvojenim 31. avgusta. Početkom sledeće godine će se, kako najavljuju iz ministarstva, održati izbori za članove ovih saveta (posredni ili neposredni u zavisnosti od broja upisanih birača). Prvi put će predstavnike u savetima birati i albanska nacionalna manjina koja u Srbiji bez Kosova i Metohije, prema popisu iz 2002. godine, ima oko 61.000 pripadnika. Zahtev za formiranje nacionalnih saveta prvi put su podneli i Česi, Aškalije i Slovenci, tako da će sa postojećih 15 i jevrejskom zajednicom koja ima status nacionalnog saveta, u Srbiji biti registrovano 20 nacionalnih saveta nacionalnih manjina.
Uključivanje Albanaca u ovu proceduru (zahtev za formiranje saveta je kao ovlašćeni predstavnik albanske nacionalne manjine podneo predsednik opštine Bujanovac Šaip Kamberi) u ministarstvu ocenjuju kao veoma značajnu.
Državni sekretar Aniko Muškinja-Hajnrih kaže da to može značiti volju Albanaca da sarađuju sa vlastima: „Ranije Albanci nisu pokazivali interesovanje. Posle niza razgovora i poseta promenili su stav”.
Nacionalni saveti, kako objašnjava naša sagovornica, omogućavaju predstavnicima nacionalnih manjina da učestvuju u vlasti u oblasti obrazovanja, kulture, informisanja i službene upotrebe pisma i jezika. „Manjine preko saveta mogu da utiču na izbor članova upravnih odbora u školama u kojima se nastava izvodi na jeziku te nacionalne manjine, da daju mišljenje o kandidatu za direktora, jer u postupku postavljanja ili smene direktora mora da se pribavi mišljenje nacionalnog saveta”, kaže Aniko Muškinja-Hajnrih.
Saveti se, dodaje ona, finansiraju iz budžeta Republike Srbije preko Ministarstva za manjinska i ljudska prava. Iz pokrajinskog budžeta izdvaja se novac za manjine sa sedištem na teritoriji Vojvodine, kao i iz lokalne uprave, odnosno opštinskih i gradskih budžeta.
„Saveti dobijaju mesečni iznos, u zavisnosti od brojnosti, i u zavisnosti od dogovora Koordinacije nacionalnih saveta, zajedničkog neformalnog tela tih saveta”, objašnjava Aniko Muškinja-Hajnrih. 
Imaju od 15 do 35 članova, u zavisnosti od brojnosti nacionalne manjine. Najbrojniji je nacionalni savet mađarske manjine jer oko 290.000 Mađara, prema popisu, živi u Srbiji. „Oni, na primer, dobijaju nešto više od milion dinara mesečno”, kaže naša sagovornica.
Iako su tražili pravo na osnivanje nacionalnog saveta nacionalnih manjina, građani Srbije koji se izjašnjavaju kao Jugosloveni, a takvih je, kako kažu u ministarstvu, 80.000, nisu podneli zahtev i time poštedeli nadležne teškog zadatka da donesu odluku da li da se i Jugosloveni priznaju kao nacionalna manjina.

Tadić: Srbija brine o manjinama
Delegacija Srbije sa predsednikom Borisom Tadićem na čelu tokom posete Mađarskoj posebnu pažnju u razgovorima sa visokim zvaničnicima te zemlje posvetila je položaju Srba u Mađarskoj i Mađara u Srbiji, saopšteno je juče iz Ministarstva za ljudska i manjinska prava.
Tadić je istakao da je Srbija nedavno donetim Zakonom o nacionalnim savetima svojim nacionalnim manjinama obezbedila mehanizme i standarde razvoja daleko iznad onih koje države EU inače garantuju, čime je pokazala da je u domenu manjinskih prava lider u regionu, dodaje se u saopštenju.
Srpski predsednik je posebno naglasio poziciju vojvođanskih Mađara u političkom životu Srbije i podsetio da pored samostalnog ili zajedničkog upravljanja u opštinama i gradovima u Vojvodini, politički predstavnici Mađara zauzimaju rukovodeće pozicije u pokrajinskim organima vlasti.
Tadić je od mađarskog predsednika Lasla Šoljoma zatražio da učini sve kako bi i Srbi u mađarskom parlamentu dobili svog autentičnog predstavnika u parlamentu, što su Šoljom i predsednik parlamenta Mađarske Bela Katona podržali.
Mađarski zvaničnici, kako se ističe u saopštenju, pohvalili su donošenje Zakona o nacionalnim savetima ističući da on daje poseban doprinos položaju Mađara u Srbiji, ali i od„nosima dveju država daje višu dimenziju”.

Evroatlantska konfuzija
Od našeg specijalnog izveštača
Brisel, oktobra – Protivnici saradnje i eventualnog učlanjenja Srbije u NATO kao glavni argument za svoj stav najčešće navode činjenicu da je alijansa 1999. godine bombardovala Srbiju. Ovaj argument se sve češće čuje i iz vladajućih političkih elita u Beogradu, uz povremeno isticanje da je javno mnjenje protiv evroatlantskih integracija, kao i da je Srbija proglasila vojnu neutralnost.
Budući da ne postoji ozbiljna rasprava o ovoj temi, slučajno ili ne, zanemaruju se brojne činjenice, kao što je ona da je za stvarnu vojnu neutralnost neophodno da taj status države priznaju njeni susedi i velike sile. Zanemaruje se i da je 1999. i Crna Gora bombardovana, a danas ta sada samostalna država čini sve diplomatske napore da se pridruži klubu 28 saveznika. NATO je bombardovao i Srbe u Republici Srpskoj 1995. godine, a danas čelnici ovog entiteta u Bosni i Hercegovini se bez izuzetka zalažu za ulazak BiH u NATO. Štaviše, u tome imaju svu podršku istih onih političkih lidera iz Srbije, koji u matičnoj zemlji smatraju suprotno.
Osim toga, problem protivljenja javnosti evroatlantskim integracijama se pokazuje kao „rešiv”, ukoliko se dobro sagledaju iskustva Hrvatske i Bugarske na njihovom putu ka članstvu u NATO. Obe zemlje su beležile dvotrećinsko protivljenje javnog mnjenja ulasku u alijansu, da bi prilikom učlanjenja podrška bila veća od 60 odsto. Naravno, ključna je bila politička volja lidera i konsenzus većine političkih stranaka.
Visokopozicionirani diplomata u misiji Hrvatske pri NATO-u za „Politiku” objašnjava da su hrvatske vlasti znale da neće uspeti da imaju 60 ili 70 odsto podrške.
„Cilj nam je bio da imamo podršku od 55 odsto i da to bude stalna podrška evroatlantskim integracijama. I to smo uspeli posle temeljne javne debate u kojoj je bilo očigledno da je uzrok protivljenju bila zapravo nedovoljna obaveštenost o tome šta znači članstvo u NATO”, kaže ovaj diplomata i dodaje da su i u Hrvatskoj bile prisutne priče o tome „kako ćemo slati svoju decu da ratuju širom sveta” ili „kako ćemo morati za NATO da izgradimo bazu na Jadranu”.
Zdenek Borkovec, zamenik šefa misije Češke Republike pri NATO-u, objašnjava da je i u njegovoj zemlji bilo protivljenja javnosti, iako je politička elita bila složna po pitanju evroatlantskih integracija.
„Postojale su velike rasprave u Češkoj kada smo pri samom uspostavljanju Partnerstva za mir 1994. godine ušli u ovaj NATO program i pri tom rekli da želimo i da postanemo članica saveza”, kaže Borkovec i dodaje da je Češkoj Republici veoma pomoglo učlanjenje u NATO za proces približavanja članstvu u Evropskoj uniji.
Zamenik češkog ambasadora u NATO naglašava da su većina kriterijuma za ulazak u alijansu političke prirode, kao što su demokratija, tržišna ekonomija, ljudska prava, dobri odnosi sa susedima i civilna kontrola nad bezbednosnim službama. On ističe da je ispunjenje ovih uslova važno, budući da slične političke kriterijume za učlanjenje primenjuje i EU.
Međutim, i u samom NATO-u postoje različita mišljenja, kako o tome da li članstvo savezu ubrzava EU integracije, tako i o tome kako će se odvijati evroatlantske integracije zapadnog Balkana.
Prema mišljenju jednog visokorangiranog i iskusnog službenika u sedištu alijanse u Briselu, ukoliko zemlja u isto vreme krene i u NATO i EU integracije, to je ogroman pritisak za njenu administraciju, pre svega za ministarstva odbrane i spoljnih poslova. Ovaj izvor „Politike” ističe svoj stav da je pitanje bezbednosti na Balkanu isključivo vezano za ekonomske prilike, a ne različite istorijske, etničke i probleme oko granica.
Prema njegovom mišljenju, za Srbiju je bolje da se prvo učlani u EU pa u NATO, jer NATO nema kapacitet da joj značajnije ekonomski pomogne. Naš sagovornik ističe i da je, bez obzira na raspad Jugoslavije, Beograd i dalje tradicionalno centar moći u regionu, kao i da postoje mišljenja da će NATO primanjem Crne Gore i BiH izolovati Srbiju i gurnuti je u ruke Moskve, te da bi trebalo sačekati Srbiju da se predomisli pa onda ove tri zemlje u paketu primiti u savez.
Međutim, ambasador Lorens Leri Rosin, zamenik pomoćnika generalnog sekretara NATO-a zadužen za operacije, objašnjava da iz istorijskog iskustva alijansa prima nove članice u grupama, ali da ne postoji pravilo da se čeka neka zemlja na uštrb neke druge. Prema rečima ovog iskusnog američkog diplomate, ovakav scenario nije nešto o čemu se raspravlja u NATO-u.
Nenad Radičević

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih u monsunskoj kiši
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Viljnus zbog NATO samita kao tvrđava, sistemi Patriot usmereni ka Kaljiningradu
VILjNUS – NATO je pretvorio Viljnus, prestonicu Litvanije, u tvrđavu branjenu naprednim oružjem kako bi zaštitio američkog predsednika Džozefa Bajdena i druge lidere Alijanse na samitu sledeće nedelje, koji se održava 32 kilometra od litvanske granice sa ruskim saveznikom Belorusijom.
Više od 3.000 litvanskih vojnika brinuće o bezbednosti samita NATO-a u Viljnusu.
Šesnaest NATO saveznika poslalo je ukupno oko 1.000 vojnika da obezbeđuju dvodnevni samit 11. i 12. jula, koji se održava samo 151 km od same Rusije, prenosi Rojters.
 Mnogi od njih su poslali i napredne sisteme protivvazdušne odbrane koji nedostaju baltičkim državama.
„Bilo bi više nego neodgovorno da naše nebo bude nezaštićeno u trenutku kada Bajden i lideri 40 zemalja stižu“, rekao je predsednik Litvanije Gitanas Nauseda.
Nemačka je rasporedila 12 raketnih sistema Patriot, koji se koriste za presretanje balističkih i krstarećih raketa ili ratnih aviona.
Španija je dopremila sistem protivvazdušne odbrane NASAMS, Francuska šalje samohodne haubice Cezar, i uz Finsku i Dansku raspoređuje vojne avione u Litvaniji.
Ova zemlja je, uz Britaniju, isporučila sredstva protiv bespilotnih letelica.
Poljska i Nemačka su poslale snage za specijalne operacije pojačane helikopterima.
Drugi šalju opremu za borbu protiv bilo kakvih potencijalnih hemijskih, bioloških, radioloških i nuklearnih napada.
Litvanski predsednik vidi ove akcije saveznika kao potvrdu da je potrebno da NATO hitno uspostavi stalnu protivvazdušnu odbranu u baltičkim državama.
„Razmišljamo o tome šta će se desiti nakon završetka samita i radićemo sa saveznicima na stvaranju rotirajućih snaga za trajnu vazdušnu zaštitu“, rekao je on novinarima.
U selima pored beloruske granice, meštani su saopštili Rojtersu da se osećaju potpuno bezbedno, uprkos ponudi Minska da se tu nakon pobune smeste ruske plaćeničke trupe Vagner grupe i rusko nuklearno oružje.
Na aerodromu u Viljnusu, osam nemačkih raketnih bacača Patriot raspoređeno je sa cevima usmerenim u pravcu ruskog Kalinjingrada, a još dva prema Belorusiji.
„Znate gde se nalazite geografski i prilično dobro znate odakle pretnja dolazi. Litvanija je tražila od nas zaštitu samita, a takođe je NATO tražio pomoć od Nemačke. Ovo je naš odgovor“, rekao je potpukovnik Štefen Lib, komandant jedinice Patriota.
Litvanija je utrostručila jedinice pogranične straže na beloruskoj i ruskoj granici tokom leta, uz oficire iz Letonije i Poljske.
Dve zemlje su takođe poslale policiju da pomogne u patroliranju po Viljnusu.
Gradonačelnik Viljnusa je preporučio stanovnicima da odu na odmor van grada, ako žele da izbegnu gužve u saobraćaju, jer će veliki delovi centra prestonice biti zatvoreni tokom samita.
Kako javlja izveštač Tanjuga, deluje da su građani poslušali apel gradonačelnika, s obzirom na to da je na ulicama prisutan mali broj ljudi, policija patrolira i povremeno prolaze vozila pod njenom pratnjom.
Grad je okićen zastavama Litvanije, Ukrajine i NATO-a.

Julija Timošenko najlepša političarka
Izbori lepote uvek su kontroverzna i nezahvalna stvar, pa je i izbor stranice Hottest Heads of State, koja je za „kandidate“ odabrala svetske političare, razočarao mnoge. Naime, među najšarmantnije i najlepše uvršteni su i likovi poput beloruskog predsednika Lukašenka, koji je u ovom takmičenju osvojio zavidno 12. mesto.
Na listu, koju prenosi www.tportal.hr, uvršten je i hrvatski predsednik Stjepan Mesić koji, međutim, nije zadovoljio estetski ukus autora pa se među 172 svetska lidera plasirao tek na 131. mesto. Interesantno, Mesić je dobio prioritet nad premijerkom Jadrankom Kosor, iako bi među svim tim likovima ona sigurno ostvarila mnogo bolji rezultat.
Očekivano, pobedila je Julija Timošenko, ukrajinski premijer. Za razliku od njenog plasmana, preostala podela mesta podložna je raspravi jer, recimo, na listi nije bilo mesta za španskog premijera Hosea Luisa Sapatera ili premijera Portugalije Hozea Sokrateša.
(/slika2)Takođe je čudno da je najružniji na listi ujedno i najveći američki neprijatelj, predsednik Severne Koreje Kim Džong Il.
Američki predsednik Barak Obama našao se u ovom društvu na 15. mestu, ruski premijer Vladimir Putin na 18, iranski predsednik Mahmud Ahmadinežad je 48, Ugo Čaves iz Venecuele 97, a nemačka kancelarka Angela Merkel tek 109…
Od političara iz našeg regiona najzgodniji je Bamir Topi, predsednik Albanije, koji je zauzeo 10. mesto, Borut Pahor je 21, Boris Tadić je na 26. mestu, a Milo Đukanović na 32.

Padaju Sanaderovi puleni
Od našeg stalnog dopisnika
Zagreb, 14. oktobra – Koga nema bez njega se može. Ova stara dosetka, koja se najradije upotrebljava kada u nekoj sportskoj ekipi iz raznih razloga otpadne neko od ključnih igrača, može se primeniti i na sve ono što se sada dešava oko Ive Sanadera posle njegovog iznenadnog i zagonetnog napuštanja premijerske funkcije. Onima koje je ostavio u vreme najžešće ekonomske krize, on taj svoj neuobičajen potez do danas nije objasnio. A nezadovoljstvo najšire javnosti zatečene takvim činom ispoljava se sve oštrijim kritikama, kako na njegov račun, tako i na račun onih koji su se spremno povijali pred njim dok je bio u vlasti.
Zanimljive „karakterološke crte” takvog Sanaderovog postupka dao je Predrag Matvejević, koji se posle dužeg političkog egzila nedavno vratio u Hrvatsku. „Sanaderu ovo nije prvi beg”, kaže on i podseća da je prvi put „naglo i posve neočekivano, preko noći” napustio izdavačku kuću „Logos” u Splitu u kojoj je bio glavni urednik. Na sličan način, naglo je napustio i teološke studije u Rimu, na Gregorijani. Bekstvo sa premijerske funkcije je njegov treći takav postupak. „Neka svako na temelju ovoga zaključuje”, kaže Matvejević.
U vrhu HDZ-a i ranije je bilo nezadovoljstva Ivom Sanaderom, odnosno načinom na koji vlada. Njegovi anonimni saradnici proturali su u javnost da se „ponaša i vlada nedodirljivo poput Luja Četrnaestog”, da se potpuno otuđio i okružio sa samo nekoliko najpoverljivijih saradnika i da je „do njega nemoguće doći i upozoriti ga na probleme”. Govorilo se o „nedodirljivoj šestorki” osoba od njegovog najvećeg poverenja koju su sačinjavali ministar kulture Božo Biškupić, ministarka spoljnih poslova Kolinda Grabar-Kitarović (poslao ju je za ambasadora u SAD), glasnogovornik vlade Ratko Maček, predsednik Hrvatskog sabora Luka Bebić i njegov potpredsednik Vladimir Šeks i tadašnja šefica njegovog kabineta Bjanka Matković, koju je zatim prebacio u Ministarstvo spoljnih poslova. Jadranka Kosor je takođe bila njegov privrženik, ali nije imala neku posebnu političku težinu u premijerovom okruženju.
Posle Sanaderovog iznenadnog bega iz politike većina tih osoba i nekih drugih njegovih bliskih saradnika, koji su ga bespogovorno slušali, sada ima sve više problema da se održi na funkcijama, što samo potvrđuje da mu je pao ugled i u redovima vlastite stranke sa čijeg čela se takođe povukao. Najzanimljivije je u tome da „metlu” za čišćenje njegovih najbližih kadrova preostalih u vrhu vlasti drži Jadranka Kosor, koju je upravo Sanader na iznenađenje svih inaugurirao za svoju političku naslednicu.
Kako proizlazi iz najnovije afere inicirane švajcarskom zabranom Tompsonu da tri godine ulazi na područje EU, prilikom prve rekonstrukcije vlade po svemu sudeći iz ministarskog sastava otpašće Sanaderov verni pratilac ministar spoljnih poslova Gordan Jandroković, koji nije ni obavestio premijerku da upućuje protestnu notu Švajcarskoj. Za sada se spasao (a videće se dokle) potpredsednik vlade i ministar privrede Damir Polančec, u čijem ministarstvu je, direktno u suprotnosti s odlukom vlade i navodno bez njegovog znanja, raspisan konkurs za zapošljavanje sedam novih državnih službenika. Jadranka Kosor je, za sada, prihvatila njegovu odbranu, iako se nameće pitanje kakav je to ministar koji nema pojma da mu se u ministarstvu zapošljava grupa novih ljudi, i to protiv odluke vlade. Ali Kosorova nije propustila da naglasi kako se traže krivci za takvu odluku i da će odnos prema njima biti „pouka drugima” da ne rade slične stvari, odnosno ponašaju se protiv odluka vlade na čijem je čelu.
Da u vladi posle Sanadera i vrhu vladajuće stranke ima problema s autoritetom pokazuje i nedavna afera kada je Jadranka Kosor na sednici rukovodstva HDZ-a podviknula predsedniku sabora Luki Bebiću da zaćuti dok ona govori. Bivša Sanaderova desna ruka starina Bebić se zabezeknuo i javno gunđao, čak davao na znanje da mu je dosta politike i da će se povući u miran život, ali je ipak na kraju spustio glavu „u interesu stranke”.
Tako na kraju dolazi do izražaja ocena Nadana Vidoševića, izrečena proteklog leta kada je najavio svoju kandidaturu za predsednika RH (što ga je koštalo članstva u HDZ-u, koji ima svog kandidata Andriju Hebranga): „Premijerka još nije ovladala HDZ-om koji čini temelj te vlade, a to bi mogla s nekoliko jakih, krupnih, premda nepopularnih poteza”, smatra on. Kakvi su to potezi nije precizirao, ali s obzirom na ovo šta se dešava poslednjih dana nije teško zaključiti.

Ren: BiH ne može u pregovore s EU kao kvaziprotektorat
Brisel – Evropski komesar za proširenje Oli Ren pozvao je juče u Briselu političke lidere u Bosni i Hercegovini da se dogovore oko reforme ustava, ukazujući na to da samo funkcionalne države mogu ući u EU. „Zahtev za članstvo u EU BiH može biti razmatran samo kada Kancelarija visokog predstavnika međunarodne zajednice (OHR) bude zatvorena, javlja Tanjug. Nikakvi kvaziprotektorati ne mogu ući u EU”, istakao je Ren na konferenciji za štampu povodom predstavljanja godišnjeg izveštaja Evropske komisije o napretku zemalja zapadnog Balkana.
„Iduće nedelje u utorak i sredu ponovo ćemo se sastati u BiH. Naš cilj je da BiH postane kredibilan podnosilac zahteva za članstvo u NATO i EU. Za to je potrebno da zemlja stane na svoje noge, bez izaslanika međunarodne zajednice ili EU”, poručio je Ren. „Cilj je dalje da se dogovorimo oko ustavnih promena koje bi napravile od BiH funkcionalnu državu, koju bismo mogli smatrati kandidatom za pristupanje EU. Ne radi se o ustavnoj revoluciji, već radimo na osnovama Dejtona. Ne nameravamo da imamo maksimalističke agende, već samo da razgovaramo o funkcionalnosti države”, zaključio je Ren.
Evropski komesar je rekao da BiH, kao i sve druge zemlje, „mora biti sposobna da usvoji i primeni standarde EU” napomenuvši da je sada vreme da se postigne sporazum, pre nego što počne predizborna kampanja. „Nadam se da će bosanski lideri spoznati priliku u korist BiH i Balkana”, dodao je on.
Kad je reč o izjavama premijera RS Milorada Dodika, Ren je istakao da taj političar može doprineti da BiH postane funkcionalna država. „Verujem da će on učiniti to, kako u aktuelnim pregovorima, tako i u budućnosti. Mi želimo da dobijemo sporazum o tranziciji – zatvaranju OHR (Kancelarije visokog predstavnika) i prelasku na pojačano prisustvu EU”, naglasio je evropski komesar.

Berluskoni popravlja imidž
Od našeg dopisnika
Rim, 14. oktobra – Nakon ustavnog suda, predsednika republike, italijanskog dnevnog lista „Republika” kao i opozicionih partija, na Berluskonijevom nišanu konačno se našla i strana štampa.
Otkako je započela, prema definiciji italijanskog premijera, „kampanja anti-Berluskoni”, izazvana prvenstveno promovisanjem vesti o skandalu sa prostitutkama i kontroverznim zabavama u premijerovom prebivalištu u Rimu, svetska štampa je podrobno pratila dešavanja u Italiji, prenoseći, navodi Berluskoni, samo negativne vesti o vladi.
Tako, samo nekoliko dana nakon što je zakon o Berluskonijevom imunitetu proglašen neustavnim, Italija i njen premijer ponovo su postali protagonisti svetske medijske scene. „Oseća se antiitalijanski duh. Strana štampa, pod uticajem određenih italijanskih medija, prenosi samo apsurdne vesti, koje škode Italiji i ocrnjuju ne samo premijera već i našu demokratiju i državu, i štete i našim proizvodima. Strani novinari bi, naprotiv, morali da imaju sliku Italije koja je lepa, jaka i čista, a ne uprljana svim vestima koje prenose novine poslednjih nedelja”, izjavio je Berluskoni.
Novi stav prema svetskoj štampi predstavlja i prvi bitan korak ka stvaranju novog imidža ne samo premijera već i same Italije, a i kako bi se zaustavio „izvoz uvreda” koji doprinosi ogromnoj šteti italijanske demokratije.
Za bolji imidž Italije postarala se ministarka za turizam Mikela Vitorija Brambila. Kako i sama kaže: „U poslednje vreme izvozimo samo uvrede. Niko ne govori koliko je ova država uspela bolje da podnese ekonomsku krizu od drugih. Ne govori se ni o obnovi L’Akvile. Postoji antiitalijanska politička partija koja deluje protiv Italije sa ciljem da diskredituje premijera. Nije prihvatljivo da se ovo čini u ime interesa pojedinaca ili političke partije imajući u vidu katastrofalne posledice za turizam i za marke made in Italy.”
Ministarka turizma je zato angažovala grupu mladih ljudi koji će se baviti suzbijanjem internacionalnog ocrnjivanja kojem je Italija poslednjih meseci potčinjena.
Mladi novinari i eksperti za komunikaciju, ne stariji od trideset godina, imaće dupli zadatak: kao prvo, vršiće konstantno praćenje svih svetskih medija: dnevnih novina, nedeljnika i televizije, od Japana pa sve do Perua. Drugi zadatak misije je, kako i sama ministarka kaže, „bombardovati iste te redakcije istinitim i pozitivnim vestima. Ispričaćemo konkretne činjenice, a najbitnije od svega je pokazati velikodušnu, istinsku i smelu Italiju; zemlju preduzeća, umetnosti, kulturnih manifestacija i naših proizvoda”.
Misija za obnavljanje Berluskonijevog, i kako kažu, prvenstveno ugleda Italije, počeće već krajem meseca. „Nemamo vremena za gubljenje. Do sada smo imali sreće. Dok je Svetska turistička organizacija predviđala smanjenje broja stranaca u Evropi za šest odsto, u prvih osam meseci 2009. u Italiji smo izgubili samo dva odsto stranaca. Ali ukoliko se nastavi sa politikom ocrnjivanja pokrenutom od strane određene levice, koja je čak kupila stranice svetskih novina kako bi napala premijera, aludirajući tobože na opasnost od suzbijanja demokratije, na kraju ćemo platiti račun”, dodaje ministarka.
Na učešće u svojoj novoj kampanji Berluskoni je pozvao i italijanske industrijalce. Tako je na konferenciji sa italijanskim preduzetnicima apelovao: „Vi mislite o blagostanju i stvaranju bogatstva u državi, a o demokratiji i slobodi ću se ja sam pobrinuti.”
Jedna od članica italijanske opozicione Demokratske partije, Đovana Melandri, povodom nove Berluskonijeve kampanje, izjavila je: „Nije mu dovoljno što kontroliše većinu italijanskih medija, sada bi hteo da vlada i stranom štampom.”
Kontrola medija, na kojoj se, prema mišljenju mnogih, zasniva Berluskonijeva moć, naišla je na evidentnu i za sada nepremostivu prepreku: stranu štampu. Ostaje nam samo da vidimo da li će nova kampanja „građanina Berluskonija”, kako ga upravo mnogi strani novinari nazivaju, predstaviti u suštini kamuflirani vid cenzure ili pak zaista neophodnu meru za prenošenje istinitih vesti o Italiji.

Izrael preti povlačenjem iz pregovora
Izrael će se povući iz mirovnog procesa ako Ujedinjene nacije ne odustanu od izveštaja u kojem je jevrejska država optužena za ratne zločine u Gazi tokom decembarsko-januarskog sukoba, saopšteno je pred jučerašnju sednicu Saveta bezbednosti i današnji početak rasprave o tom izveštaju pred Savetom UN za ljudska prava.
„Nećemo sedeti za stolom sa organizacijama i ljudima koji nas optužuju za ratne zločine. To je prosto neprihvatljivo”, izjavila je Gabrijela Šalev, ambasador Izraela pri UN, napominjući da sporni izveštaj podržavaju i neke države „koje sebe smatraju prijateljima Izraela”. Zvanični stav Tel Aviva je da je ovaj dokument netačan i jednostran i da su ga pisali i naručili ljudi koji mrze Izrael.
„Ako želi da obnovimo mirovni proces i da zaustavimo širenje (jevrejskih) naselja, međunarodna zajednica mora da nam omogući da se branimo, a to je upravo ono što ovaj izveštaj sprečava”, izjavila je ambasadorka Šalev.
Do rasprave u Savetu za ljudska prava u Ženevi ne bi ni došlo da je palestinski predsednik Mahmud Abas ostao pri svom zahtevu da se glasanje o izveštaju odloži do marta. Abas je, pretpostavlja se, to uradio zbog američkog pritiska, da bi posle oštrih kritika palestinske javnosti promenio svoju odluku i zatražio raspravu. Sjedinjenim Državama ipak više odgovara da se o izveštaju čiji je glavni autor jedan Jevrejin – južnoafrički sudija Ričard Goldston, koji je bio i glavni tužilac Haškog tribunala – debatuje u Ženevi nego u Savetu bezbednosti.
U izveštaju se navodi da su izraelski vojnici namerno ubijali civile, uništavali kuće, napadali škole i koristili Palestince kao živi štit. Na drugoj strani, teroristička organizacija i pokret Hamas, u čijim je rukama vlast u pojasu Gaze, optužena je za ispaljivanje projektila ka civilnim ciljevima u Izraelu.
Osnovna preporuka Goldstonovog izveštaja i ono čega se u Tel Avivu najviše pribojavaju jeste da i palestinska vlast i Izrael u roku od šest meseci treba da pokrenu ozbiljne istrage o ratnim zločinima. U slučaju da to ne urade, otkrivanje i kažnjavanje odgovornih treba da preuzmu međunarodne institucije.
Hvaleći sudiju Goldstona kao jednog od najboljih svetskih pravnika, prvi predsednik Haškog tribunala Antonio Kaseze kaže da je apsurdno njega optuživati za pristrasnost (što je nedavno učinila i američki državni sekretar Hilari Klinton). „U početku je njegov zadatak trebalo da bude samo da istraži navodne izraelske zločine, ali je od Saveta za ljudska prava zahtevao i dobio mandat da proceni i napade Hamasa”, objašnjava Kaseze.
„Sad kada je vodi jedan dobitnik Nobelove nagrade za mir, američka vlada može da pokaže da jednako primenjuje međunarodno pravo na sve na svetu, bez obzira na to da li je prijatelj ili neprijatelj. Ako ne bude insistirala na ispunjavanju preporuka iz Goldstonovog izveštaja, Obamina administracija sama će podriti mogućnost da traži pravdu i u Keniji, Kongu ili Darfuru”, smatra ovaj italijanski sudija koji je sada predsednik specijalnog suda za Liban.
V. R.
---------------------------------------------
Zabrana putovanja u Evropu
U Izraelu su sve jače glasine da je vlada preporučila civilnim i vojnim zvaničnicima da zbog straha od hapšenja izbegavaju putovanja u Evropu. Početkom oktobra je potpredsednik vlade Moše Jalon otkazao privatni put u Veliku Britaniju bojeći se da bi zbog nečijih optužbi mogao da završi u zatvoru. Jalon je iskusni vojnik koji je preko leđa preturio pet ratova i ustanaka, tri godine je bio načelnik generalštaba, ali navodna optužnica mu se ne sprema zbog ratnih zločina, već zbog ubistva jednog člana Hamasa.
Moše Jalon je potvrdio da Britaniju izbegava, osim kad tamo ide u zvaničnu posetu, jer onda uživa imunitet. Neke evropske države, naročito Španija, dozvoljavaju da se stranim zvaničnicima sudi na osnovu privatnih krivičnih prijava.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih u monsunskoj kiši
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Viljnus zbog NATO samita kao tvrđava, sistemi Patriot usmereni ka Kaljiningradu
VILjNUS – NATO je pretvorio Viljnus, prestonicu Litvanije, u tvrđavu branjenu naprednim oružjem kako bi zaštitio američkog predsednika Džozefa Bajdena i druge lidere Alijanse na samitu sledeće nedelje, koji se održava 32 kilometra od litvanske granice sa ruskim saveznikom Belorusijom.
Više od 3.000 litvanskih vojnika brinuće o bezbednosti samita NATO-a u Viljnusu.
Šesnaest NATO saveznika poslalo je ukupno oko 1.000 vojnika da obezbeđuju dvodnevni samit 11. i 12. jula, koji se održava samo 151 km od same Rusije, prenosi Rojters.
 Mnogi od njih su poslali i napredne sisteme protivvazdušne odbrane koji nedostaju baltičkim državama.
„Bilo bi više nego neodgovorno da naše nebo bude nezaštićeno u trenutku kada Bajden i lideri 40 zemalja stižu“, rekao je predsednik Litvanije Gitanas Nauseda.
Nemačka je rasporedila 12 raketnih sistema Patriot, koji se koriste za presretanje balističkih i krstarećih raketa ili ratnih aviona.
Španija je dopremila sistem protivvazdušne odbrane NASAMS, Francuska šalje samohodne haubice Cezar, i uz Finsku i Dansku raspoređuje vojne avione u Litvaniji.
Ova zemlja je, uz Britaniju, isporučila sredstva protiv bespilotnih letelica.
Poljska i Nemačka su poslale snage za specijalne operacije pojačane helikopterima.
Drugi šalju opremu za borbu protiv bilo kakvih potencijalnih hemijskih, bioloških, radioloških i nuklearnih napada.
Litvanski predsednik vidi ove akcije saveznika kao potvrdu da je potrebno da NATO hitno uspostavi stalnu protivvazdušnu odbranu u baltičkim državama.
„Razmišljamo o tome šta će se desiti nakon završetka samita i radićemo sa saveznicima na stvaranju rotirajućih snaga za trajnu vazdušnu zaštitu“, rekao je on novinarima.
U selima pored beloruske granice, meštani su saopštili Rojtersu da se osećaju potpuno bezbedno, uprkos ponudi Minska da se tu nakon pobune smeste ruske plaćeničke trupe Vagner grupe i rusko nuklearno oružje.
Na aerodromu u Viljnusu, osam nemačkih raketnih bacača Patriot raspoređeno je sa cevima usmerenim u pravcu ruskog Kalinjingrada, a još dva prema Belorusiji.
„Znate gde se nalazite geografski i prilično dobro znate odakle pretnja dolazi. Litvanija je tražila od nas zaštitu samita, a takođe je NATO tražio pomoć od Nemačke. Ovo je naš odgovor“, rekao je potpukovnik Štefen Lib, komandant jedinice Patriota.
Litvanija je utrostručila jedinice pogranične straže na beloruskoj i ruskoj granici tokom leta, uz oficire iz Letonije i Poljske.
Dve zemlje su takođe poslale policiju da pomogne u patroliranju po Viljnusu.
Gradonačelnik Viljnusa je preporučio stanovnicima da odu na odmor van grada, ako žele da izbegnu gužve u saobraćaju, jer će veliki delovi centra prestonice biti zatvoreni tokom samita.
Kako javlja izveštač Tanjuga, deluje da su građani poslušali apel gradonačelnika, s obzirom na to da je na ulicama prisutan mali broj ljudi, policija patrolira i povremeno prolaze vozila pod njenom pratnjom.
Grad je okićen zastavama Litvanije, Ukrajine i NATO-a.


  </body>
 </text>
</TEI>