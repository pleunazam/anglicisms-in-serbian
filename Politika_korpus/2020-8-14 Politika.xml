<TEI version="3.3.0" xmlns="http://www.tei-c.org/ns/1.0">
 <teiHeader>
  <fileDesc>
   <titleStmt>
    <title>Politika 2020-08-14</title>
   </titleStmt>
   <publicationStmt>
    <p>First published as part of TEI P2, this is the P5
         version using a namespace.</p>
   </publicationStmt>
   <sourceDesc>
    <p>https://www.politika.rs/sr/articles/archive/2020/08/14/page:1?url=</p>
   </sourceDesc>
  </fileDesc>
 </teiHeader>
 <text>
  <body>
    <div id="kolumna">
Sećanje na budućnost
Sećanja na prošla vremena često budu poput mozaika u kome kockicu čini događaj koga naša memorija, ko zna zašto, odabere, a oni svi zajedno budu su poput freske koja odslikava i period kojeg se sećamo i nas same.
Devedesete godine prošlog veka, oružani sukobi na prostoru Druge Jugoslavije samo što nisu počeli, Krste Bjelić, dopisnik Televizije Beograd iz Zagreba, u jednoj emisiji razgovara sa Srbinom iz Hrvatske kome je neko zapalio seno. Sagovornik kaže da zna ko je to učinio, da je reč o bivšem Srbinu koji se sada deklariše kao Hrvat i član je HDZ-a. Krsta odlazi potom do pomenutog čoveka koji negira da ima bilo kakve veze sa paljevinom. Dok oni razgovaraju u dvorištu stoji starac, otac osumnjičenog, skromno obučen, ćutke sluša intervju. U jednom trenutku Krste ga iznenada pita: „Jeste li vi Srbin ili Hrvat?” Starac pognutih ramena, izraza lica koji meni deluje kao mešavina stida i jada, ćuti. Ne znam zašto, ali ne mogu da ga, kako to obično činim pri sličnim povodima, osudim. Možda je to što nije rekao da je Hrvat najviše što je mogao da uradi u odbranu svoga dostojanstva.
U to vreme na čelu srpske zajednice u Hrvatskoj aktivan je Jovan Rašković, psihijatar, vrhunski intelektualac. Srbi su raspeti između dva puta. Prvi je zagovarao Rašković –pošto je položaj Srba demokratsko pitanje, ono se mora rešavati politički, nenasilno, insistiranjem na ljudskim pravima i prihvatanjem Hrvatske kao države. Drugi je bio motivisan negativnim istorijskim iskustvima, kao što je to bio Jasenovac, ali i nekim zbivanjima u ondašnjem parlamentu Hrvatske na čijem je čelu bio HDZ, a podrazumevao je da Srbi ovaj put moraju biti spremni da svoja prava izbore i oružanim putem.
Sećam se kako sam bio ogorčen posle Raškovićeve izjave: „Ne dirajte Srbe, oni su lud narod.” Danas kažem: „Izvini, Jovo, tek te sada razumem”. Setimo se i Tuđmanove izjave da je NDH bila izraz težnje hrvatskog naroda za slobodom i sopstvenom državom. U jednoj emisiji nemačke televizije Žarko Puhovski govoreći o atmosferi u srpskim sredinama navodi strah: Srbi su mislili da će oni (ustaše) ponovo doći da ih kolju”. Još uvek je u tim krajevima bilo mnogo živih svedoka ustaških zločina. Možda je taj strah bio jači od Raškovićevih mudrih reči da izdrže. Da li bi Hrvati krajem 20. veka pred očima Evrope mogli da nateraju Srbe na egzodus teško je reći. Čini se da je njima bio potreban srpski oružani otpor i sve su učinili da ga isprovociraju, a iz današnjih naknadnih iskustava ne sumnjam u izdašnu pomoć stranih mentora i dvostruke standarde. Ljudi koji su došli na čelo Srba posle Raškovića bili su hrabri ali nisu imali njegovu intelektualnu snagu. Posle Raškovića u ime Srba nije imao ko da govori. Da li bi Raškovićev gandijevski način bilo moguće sprovesti, na to pitanje ne umem da odgovorim. Taj odgovor bih znao kada bih samom sebi mogao da priznam li bih ćutke, bez otpora, čekao da vidim šta su neoustaše u stanju da urade.
Povod za ovaj tekst je emotivni istup Milorada Pupovca u emisiji „Oko” RTS-a. Bio sam dirnut. Koliko god da ne znam šta je bi bilo najpametnije jedno ipak znam – Pupovac živi u Hrvatskoj. Njegov primer pokazuje da još mi Srbi nismo naučili da slušamo i poštujemo jedni druge. Želim mu sreću – krst koji nosi je težak.
Pavle Martinović,
Aranđelovac
    </div>
    <div id="magazin">
Zbog Miše je postala Maša
Kao dete je bila vragolasta i radoznala kao njena Maša, junakinja popularnog crtanog filma kojoj je glas pozajmila. Znala je da upadne u dečje nevolje, roditelji su joj praštali, usmeravali je i bezuslovno voleli. Otac, profesor fizike, matematike i informatike, želeo je da ga miljenica nasledi. Govorio je: „Pusti glumu, završi fiziku!”
Nije iz Novog Sada, već iz Pljevalja u Crnoj Gori, ali život ju je doveo u „srpsku Atinu” pre više od deset godina, gde i danas živi.
– Spremala sam se za prijemni ispit iz fizike, i potajno se nadala da ću upisati glumu. Konkurisala sam i na Fakultetu dramskih umetnosti u Beogradu i na Akademiji u Novom Sadu. Nisam želela da rizikujem. Već posle prvog kruga u Novom Sadu, dok sam se vraćala za Beograd zazvonio je telefon. S druge strane čulo se kratko: „Ušli ste u uži krug”. Dalje možete da pretpostavite. Bila sam u poslednjoj klasi profesora Bore Draškovića – kaže naša sagovornica. – Imala sam sreću da odmah posle završetka Akademije počnem da radim u novosadskom Pozorištu mladih i, vidite čuda, kada sam donela odluku da se preselim u Beograd, jer su ova dva grada neuporediva kada je u pitanju glumački posao, upoznala sam svog supruga, zaljubila se i stala na „ludi kamen”. I evo, devet godina živim u dva grada, svakodnevica mi je auto-put i verovatno će to tako dugo i biti.
Već sedam godina je zaposlena na Hepi televiziji. Bila je autor „Ženskih saveta”, voditelj kviza „Naslovne strane” i Jutarnjeg programa, u humorističkom programu „Čađava mehana” igra simpatinu Cici. Gledali smo je i u filmu i seriji „Kralj Petar Prvi”, Lazara Ristovskog. Kaže da bi volela da bude više prisutna u dečjem svetu, da postane deo neke dečje serije koja će mališane da privuče poput „Nevena” i „Kockice”.
Trenutno nije član nijednog pozorišta. Od kraja oktobra radi za produkciju „Smart”, za koju snima seriju „Tate”. Angažovana je u novosadskom Pozorištu mladih, gde igra u lutkarskoj predstavi „Kvarna farma”, a na sceni Akademije 28 u komediji „Otkačene”. Ponosi se uspehom predstave „Balkanski seks i grad” Stanka Holcera, koja je osvojila publiku širom regiona.
Vesele je prirode, unosi dašak vedrine gde god da se nađe, u šta smo se uverili na snimanju serije „Tate”. Saznajemo da redovno učestuje na festivalu Dani humora i satire „Vuko Bezarević” u Pljevljima.
– Mnogi moji sugrađani iz Pljevalja su se odvažili da se oprobaju u umetničkim vodama. Ja sam povukla nogu. Prva sam glumica sa diplomom državnog fakulteta. A za sve je kriv velikan Miša Janketić koga detinjstvo veže za ovaj kraj. On je sa Savom Radovićem iz Beogradskog dramskog pozorišta otvorio školu glume u mome rodnom gradu. Na audiciju me je savetovao: „Molim te, moraš da probaš. Ne slušaj priče sa strane. Probaj da upišeš glumu, pa ako ne prođeš, mirna ti je savest.” Janketić i Radović su me spremali za prijemni. Eto, to je bio neki splet oklonosti da se u trenutku kada sam završila gimnaziju u mom životu pojave dva poznata i cenjena glumca.
Priseća se kako se sa Janketićem slatko smejala zbog jednog napisa u novinama: „Zbog Miše je postala Maša”. Bila mu je zahvalna na podršci i iskrenosti. Posle upisa srela ga je na Fakultetu, gostovao je kao profesor. Oduševljeno mu je prišla: „Uspela sam!” Nasmejao se: „Naravno, pa ne bih vam rekao to tek tako”. Ali, priznaje, bila je ispočetka sumnjičava, crv sumnje joj nije davao mira; raspitivala se posle audicije u školici da li je Miša Janketić još nekom rekao da pokuša sa glumom.
– Saznala sam da nije i to mi je dalo krila i snagu!
Sinhronizacijom animiranih filmova bavi se devet godina i nikada ne bi ostavila taj posao ma šta radila. Za nju je to „čistilište jedno malo”. Za „Mašu i medveda” veli da joj je to lična karta. Ovaj popularni ruski crtać ušao je u Ginisovu knjigu rekorda. Postigao je neverovatnih 3,4 milijardi pregleda na Jutjubu.
Kako su godine prolazile tako su se nizale uloge. Bila je i Mina Maus, i Pokahontas, i princeza Jan, i Ajsi, Vinks vila, Tereza, junakinja filmova o Barbi... Zahvalna je i glumcu Draganu Vujiću Vujketu što joj je otkrio male tajne ovog zanata. Danas je često prijatelji i poznanici zovu telefonom da njihovim mališanima čestita rođendan. „Molim te, reci da Maša jede grašak”. – Kad dete čuje Mašu ućuti, i od tog dana jede sve, pa i grašak – smeje se zadovoljno.
Objašnjava da ne može svaki glumac da radi sinhronizaciju crtanih filmova, da ovaj posao traži od glumca da podeli pažnju na tri, četiri polja u isto vreme. Da se sluša na engleskom prevodu, gleda sliku i misli brzinom svetlosti i, ono što obično glumce buni –
da unapred pogodi emociju.
– Sve je to stvar samo osećaja. Ovde nije reč samo o talentu. Stvarno! Mnogim glumcima sinhronizacija zadaje muke. „Kako stigneš da čuješ?”, često me kolege pitaju. „Vraćam tri puta kadar i opet ne čujem...” Sve je stvar prakse. Moraš dobro da čitaš, brzo da misliš, da si spreman na brze promene, i, jedno je sigurno, od ovog posla nema veće čarolije. Bar za mene. Ovde nemate telo, nemate lice da se izrazite, samo glas koji treba da obojite tugom, besom, radošću...
Ovih dana snima nove epizode serije „Tate” u kojoj igra konobaricu Simče. Stalno putuje, ali u njenom glasu se ne oseća umor, niti se žali na česte vremenske promene. Pitamo je ko joj u drugoj sezoni zadaje muke? Gazda Vlada, advokat Petar...
–  Zna se, Vlada! Biće veoma uzbudljiv nastavak. Videćete! Ovo je moja prva velika televizijska uloga u koju sam se na prvo čitanje zaljubila. Moja Simče je čistog, dobrog srca. Žena iz naroda. Vrlo je prgava, drska, uporna, ali spremna da sasluša i pomogne ljudima. Mnogi dolaze kod nje na čašicu razgovora, pa je Vladina picerija kao ispovedaonica.
Za ovaj televizijski projekat je puna reči hvale, za reditelje, glumce, snimatelje, scenariste... Veli da su postali jedna velika porodica. Drago joj je što prva sezona ima veliku gledanost.
Onako usput, poverava se da ponekad razmišlja da upiše psihologiju, to je privlači i nije neizvodljivo jer postoji razne vrste mastera.
Pa, poželimo joj sreću...
Sa sinovima radost deli
Sa bivšim profesionalim sportistom, kikbokserom Bojanom Cavnićem ima sinove Andriju i Vukašina. Stariji Andrija, koji uskoro puni deset godina, uveliko prati maminu karijeru.
– Andrija je moj kritičar! Raspituje se, zanima ga kako mi je bilo dok spremam likove. Kad tumačim dečaka, čudi se. Kako možeš da igraš dečaka. Vukašin je mali. Nema još pet godina. Srećica moja, kada se uveče emituju „Tate”, on dođe pa poljubi ekran i kaže: Mama. Ako sam duže u Beogradu na snimanju, stariji sin zbija šale: „Šta bi rekao Vukašine: da nam je Simče mama?” Pa ona jeste naša mama, samo tamo glumi! Jednom me je iznenadio: „Mama, zar moraš baš u svemu da glumiš?! Koji god dečiji kanal da okrenem, čujem tvoj glas.” Tako, stalno me zapitkuje. S njima je uvek zabavno – kaže Jovana Jelovac Cavnić.A.
Od glumice do TV voditelje
– Zanima vas kako sam postala TV voditeljka? Dobila sam poziv za kasting za humorističku seriju, ali je tokom snimanja odlučeno da to bude zabavno-muzička emisija. Eto, tako je nastala današnja „Čađava mehana” TV Hepi. Na snimanju mi je ponuđeno stalno zaposlenje i ja sam prihvatila. U to vreme u sklopu TV Hepi postojao je dečji program, za koji sam radila sinhronizacije animiranih filmova, a ubrzo sam dobila priliku da vodim Jutarnji program. Za sedam godina oprobala sam se u skoro svim formatima. Dolazila sam u tri noću na televiziju, uživo vodila Jutarnji program, a iz studija izlazila u podne. Pred kamerom sam provodila osam sati. Iako je bilo naporno, to je za mene korisno iskustvo, upoznala sam više od pola Srbije. Nikada ne bih mogla da radim samo jedan posao. Volim sve: pozorište, crtaće, radio drame, televiziju...
    </div>
    <div id="sport">
Bajern dao osam golova i deklasirao Barselonu
LISABON - Fudbaleri Bajern Minhena plasirali su se u polufinale Lige šampiona, pošto su sa 8:2 pobedili Barselonu.
Dvostruki strelac za Bajern bili su Tomas Miler, u četvrtom i 31. i Filip Kutinjo u 85. i 89. minutu.
Po gol su dali Ivan Perišić u 22, Serž Gnabri u 28, Jošua Kimih u 63. i Robert Levandovski u 82. minutu.
Pogodak za Barselonu u Lisabonu postigao je Luis Suares u 57. minutu, dok je u sedmom David Alaba dao autogol, prenosi Beta.
Bajern će u polufinalu igrati protiv pobednika sutrašnjeg duela između Mančester sitija i Liona.
Drugi polufinalni par čine Lajpcig i Pari Sen Žermen.

Zvezda pobedila Spartak iz Subotice
Fudbaleri Crvene zvezde savladali su Spartak iz Subotice sa 3:2 (1:1), u derbiju 4. kola Superlige Srbije.
Dvostruki strelac za Zvezdu bio je El Fardu Ben u 32. i 66, a promašio je i penal u 26. minutu, a u strelce se upisao i „rezervista” Tomane Mendeš u 70. minutu.
Golove za Spartak postigli su Lazar Tufekdžić u 33. i Nemanja Nikolić u 73. minutu iz penala.
Zvezda je pobedom napravila lepu uvertiru uoči starta kvalifikacija za Ligu šampiona protiv Evrope sa Gibraltara, prenosi Tanjug.
Subota: Inđija - Napredak (17 sati), Radnik - Partizan, Novi Pazar - Javor, Radnički Niš - Mačva, Zlatibor - Čukarički (19 sati). Nedelja: Bačka - TSC (18 sati), Metalac - Proleter, Rad - Voždovac, Vojvodina - Mladost Lučani (20 sati).
Tabela: Crvena zvezda 12 bodova, Spartak 9, Mladost Lučani 9, TSC 7, Čukarički 7, Proleter 7, Partizan 6, Radnički Niš 6, Vojvodina 5, Radnik 3, Javor 3, Novi Pazar 3, Voždovac 3, Mačva 3, Napredak 3, Metalac 3, Bačka 1, Indija 0, Rad 0, Zlatibor 0.

Ibrahimović ostaje u Milanu, plata šest miliona evra
MILANO - Čuveni švedski fudbaler Zlatan Ibrahimović ostaće u Milanu naredne sezone za garantovanu platu od šest miliona evra, prenosi Gazeta delo sport.
Ibrahimović, koji će 3. oktobra napuniti 39 godina, imaće i određene bonuse - 500.000 za osvajanje Lige Evrope, 500.000 za plasman u Ligu šampiona, kao i novčani dodatak za broj golova.
Ibrahimović je u januaru započeo drugi mandat u Milanu, nakon što je završio američku epizodu u LA Galaksiju.
Na 18 utakmica u Seriji A postigao je 10 golova i još jedan na dve utakmice u Kupu Italije.

Ova zemlja nema duše
Zbog tlapnji o lakom sticanju nastala je fama koja je od Amerike u očima onih koji tamo nisu boravili napravila eldorado. „Istina je kao umetnost – zavisi od pogleda, od toga šta po svom izboru postavljaš u žižu, od načina na koji gledaš”, govorio je slikar Srki, čovek koji me je pozvao u Ameriku. Moj drug iz detinjstva i jedini drug i prijatelj u toj Americi.
Došao sam, u „Eldorado” ne sluteći ni u snu da bi taj prvi dodir sa tlom Amerike mogao da preraste u trajni zagrljaj. Da bih mogao da živim daleko od Beograda i svoje zemlje. Da, ali sa nostalgijom. Svejedno što su tu moju zemlju orobili jahači apokalipse, i što je ona postala najgora na svetu – nostalgija s tim nema veze. Tu se radi o vezi sa nematerijalnim stvarima sopstva, lične biografije...
Može se živeti u drugom gradu, u drugoj zemlji, udobno, s punim komforom i zadovoljstvom. Ljudi žive, živeli su i živeće, u potrazi za srećom, i izvan svog rodnog prostora. Čovekov dom je tamo gde mu zamiriše sreća, gde se brine o svojoj porodici i stiče nove prijatelje. To je pitanje u domenu življenja. Ali šta ako je taj domen življenja – novac? I samo novac!


Kojim pute poći

Družili smo Srki i ja, ovde u Detroitu, kao i nekad na Banovom brdu, sve do pre tri godine kada je on, moj drug, umro. Od nostalgije. Srki je imao samo mene a ja, uz moju porodicu (ženu i dva sina), imao sam ovde i njega. On je slikao a ja sam radio kao perač sudova, moler, tišler, betonirac, pomoćni radnik u štampariji i fabrici za proizvodnju plastičnih filterčića, recepcioner, bibliotekar... Uz Srkijeve slike učio sam se da gledam.
Posle nekih deset godina provedenih u emigraciji, od izvesne „Agencije“ (za utvrđivanje identiteta) iz Los Anđelesa dobio sam pismo u kojem me obaveštavaju da sam jedan od punovažnih naslednika zaostavštine preminule osobe „te-i-te”, i da će oni, ako ih ovlastim, preuzeti postupak oko mog nasledstva za cenu „tu-i-tu”.
Radilo se o mojoj sestri od tetke za koju nisam ni znao da postoji. Svejedno, predmet je okončan posle skoro dve godine, stigao mi je koverat s kopijom čeka od ovlašćenog advokata Voltera Sarkovskog.
Nazvao sam advokata i odvezao se u Dirborn, 50 kilometara do mesta gde mi je živela sestra od tetke za koju nisam ni znao da postoji, a koja mi je ostavila deo svog novca. Prokletog ili ne, svejedno, i svejedno što je bio skoro simboličan, tek za jedno lagodno letovanje u Grčkoj.


Kad odete a ne vratite se (Foto Nikola Trklja)


Ispod broja (sa adrese na advokatovoj koverti) na fasadi tipično američkog poslovnog prostora pod zakup, tu odmah uz magistralni put, stajala je tabla: „Wallter Sarcowsky's office“. Zakucao sam a unutra me čekao čiča koji je odmah zatražio ličnu kartu. S pažnjom je pogledao dokument koji sam mu dao.
- Vi ste iz Jugoslavije, pitao me je na besprekornom našem jeziku.
- Jesam. Iz Beograda.
- Ah, uzdahnuo je. Imam sina u Beogradu, a kao da ga nemam. Ostavio sam ga tamo...
Pružio mi je potpisan originalni ček nagnuvši se malo preko stola, i upitao me: „A iz kog ste kraja grada?”
- Sa Banovog brda.
- Ma šta kažete. Auuu, ustreptao je odjednom čiča.
Ispostavilo se da je advokat Wallter Sarcowsky, odnosno Vladimir Sarković, čika Vlada, otac mog druga iz osnovne škole Vlaste. Vlastina majka, kada je Vlada otišao u pečalbu, preudala se za čoveka koga je Vlasta mrzeo i zbog čega je često plakao. Tužni  Vlasta koji je bio bolji igrač klikera i od mene i od Srkija, možda najbolji na Brdu.
Vladimir Sarković, čika Vlada, Vlastin ostareli otac, nije me pustio da tek tako odem. Zaglavili smo u nekom obližnjem baru, do kasno. Jedva se sećam motela u kojem sam prenoćio.
Raspričao se Vlada, plakao je na momente kao malo dete stiskajući mi rame preko naslona barske stolice. Hulio je opasno na ovu zemlju u kojoj je proveo više od pola veka, imućan a bez ičega, beznadežno usamljen, nikad nesrastao s američkim blagodetima i svojim naturalizovanim imenom.
„Ova zemlja nema duše, nema ti života ovde, govorio je Vladimir Sarković na maternjem jeziku. „Ovde gde su svi stranci i svi na podliven način mrze strance, gde su zdravima pretpostavljeni invalidi, gde te otpuštaju s posla zato što si pušač, gde se brine o zdravlju a bolesnima i gladnima u Africi šalju sumnjivi lekovi, neispitane vakcine i konzerve isteklog veka trajanja, gde je životinjska hrana dva puta skuplja od ljudske, gde šezdeset miliona enormno debelih sa osmehom gega ulicama.



Ovde gde sedmica na kalendaru započinje nedeljom, gde su u upotrebi umobolne merne jedinice, gde se sportska pravila izvrću naglavce i izmišljaju svakakvi sportovi, samo da bi bilo drukčije od ostalog sveta, makar bilo i naopako, da bi bilo cirkusa za mase. Ovde gde nema ljubavi, gde mladić i devojka plaćaju posebno zajedničku večeru u restoranu, gde se komedijantske svadbe prave isključivo zbog novčanih darova zvanica, gde nema stida i davanja od srca.
Ovde gde se ubija i perfidno pljačka, gde se ozbiljno razmišlja jedino o novcu.
Ovde gde su i tebe grdno opljačkali, gde ti je Agencija za utvrđivanje identiteta zavrnula uši, gde sam te i ja stručno potkradao otežući postupak s ročišta na ročište, od jedne do druge sudske kancelarije, dok se tvoje nasledstvo nije istrošilo, dok ga nismo pojeli mi advokati i svakakvi prilepci, gubari koji brste sve što se zeleni, paraziti srasli s kožom na onom mestu leđa po kojem ne možeš da se počešeš.
Dok se vrednost kuće tvoje sestre nije istopila od poreza i poreza na porez, dok se novac s njenih bankovnih računa nije sveo na dvadeseti deo za deobu među naslednicima, na vrednost s kojom bi mogao tek da otputuješ na jedno lagodno letovanje, negde na pravom moru, jer ovde takvog mora nema, tamo gde tvoja nesrećna sestra nikad nije bila.
Učini joj to, otputuj, ona bi volela!
Beži odavde, dragi moj Zorane! Iz ove zemlje gde prosečan žitelj ne stigne da vidi više od dve-tri okolne federalne države. Ti si bio moj poslednji klijent. Oprosti. Dosta je od mene bilo, prestar sam se opametio. Otiću da umrem u mojoj zemlji, u onoj koju sam napustio, mlad, lud, gde sam ostavio mog Vlastu i sve moje što sam imao. Beži, Zorane! Beži odavde gde sunce samo zalazi.”
Još jedanput sam se grdno naljoskao sa Srkijem kad sam se sastao s njim da bih mu o svemu ovom pričao, uz uzo i masline, u nekoj kafani gde sme da se puši, tamo u Grčkom kvartu u Detroitu.
A ni pola godine kasnije pročitao sam u lokalnim novinama da je advokat Wallter Sarcowsky umro, u 72. godini života. Nije mu uspelo da se vrati svom sopstvu i završi život na onoj strani gde sunce izlazi.
 
Zoran Rosić
    </div>
    <div id="magazin">
Vulkan Etna ponovo aktivan, izbacuje pepeo
RIM - Vulkan Etna na Siciliji, koji se nalazi iznad grada Katana i aerodroma, danas je ponovo u aktivnosti i izbacuje „male količine” pepela, saopštio je italijanski Institut za geofiziku i vulkanologiju.
Vetar je oblak pepela razneo prema jugu i jugoistoku tako da su određene ali male količine pepela pale na to područje, naveo je institut i dodao da se nastavlja nadgledanje aktivnosti vulkana.
Ponovna aktivnost poznatog vulkana za sada ne ugrožava rad međunarodnog aerodroma u Kataniji, prenosi Beta.
Etna se uzdiže na 3.300 metara, i najveći je aktivni vulkan u Evropi, sa čestim erupcijama tokom oko 500.000 godina.
Poslednja erupcija zabeležena je u proleće 2017. godine, a pre toga velika erupcija tokom zime 2008-2009. godine.

Rođendanska poslastica
Rođendansko slavlje, bez obzira na broj gostiju, veličinu svečanosti ili mesto na kome se održava, ne može se zamisliti bez čuvene rođendanske torte. Ova poslastica danas se pravi po različitim receptima, od čokolade, voća ili drugih sastojaka i u raznim oblicima.
Rođendanske trpeze krase razni likovi iz crtanih filmova, poput Pepeljuge, Petra Pana ili Duška Dugouška. Zamkovi i kuće iz priča za najmlađe, vile i vilenjaci iz bajki, a svi oni napravljeni su od ukusnog materijala i ukrašeni veštim rukama kulinara.
Tu su i torte za rođendane namenjene onima malo starijima, koje možda nisu toliko raznobojne i šarene kao one napravljene za mališane, ali su zato ukrašene do savršenstva.

Proslava rođendana i pravljenje nezaobilaznog rođendanskog kolača nisu, međutim, običaji koje je izmislio savremeni čovek, već su stari gotovo koliko i čovečanstvo.
Prema nekim sačuvanim podacima, među prvima koji su obeležavali rođendan i pravili slavljeničku tortu bili su stari Grci. Pretpostavlja se da je običaj pravljenja rođendanskog kolača potekao iz rituala – donošenja kolača u hram boga Meseca, Artemisa, koji se ponavljao u vreme punog meseca. Ovi kolači bili su svečano ukrašeni i na njih su drevni Grci stavljali svećice, koje su svojom svetlošću simbolizovale sijanje Meseca. Vremenom je počela da se pravi i slavljenička torta za rođendanske proslave na kojoj su takođe stavljane svećice. Veruje se da su ove svećice imale zaštitničku ulogu, to jest da su svojim sjajem terale zle duhove od slavljenika. Prvi rođendanski kolači, kako se pretpostavlja, pravljeni su od meda.

Drevni Rimljani pravili su različite vrste rođendanskih proslava. Prijatno slavlje organizovano je u porodičnom krugu, a pripadnici viših klasa, kao i carevi, pravili su grandiozne proslave prilikom svojih rođendana. Posebno slavlje, međutim, većina starih Rimljana priređivala je za 50. rođendan, kada je pravljena i specijalna „medena” rođendanska torta.
U našoj eri, a naročito u srednjem veku, tradiciju slavljenja rođendana i pravljenja slavljeničke torte u Evropi su preuzeli Nemci.
Oni su poslastice ukrašavali figurama od marcipana i drugih ukusnih sastojaka. Englezi su otprilike u isto doba prihvatili običaj pravljenja rođendanskog kolača koji je vrlo brzo postao tradicija, naročito prilikom proslava dečjih rođendana.
    </div>
    <div id="vesti">
Protest protiv poskupljenja struje u Severnoj Makedoniji
SKOPLjE - U Skoplju i drugim gradovima Severne Makedonije su održani protesti protiv poskupljenja struje, javlja MIA.
„U uslovima pandemije kada mnogi građani gube posao i kada se smanjuju plate, mnoge vlade u Evropi smanjuju cenu struje dok traje kriza. Ali kod nas nije tako. Kod nas je najskuplja struja”, poručili su organizatori.
Oni su pozvali sve građane, bez obzira na nacionalnu pripadnost, da se ujedine i zajednički bore protiv poskupljenja struje.
Demonstranti traže da se poništi poslednja odluku Regulatorne komisije za energetiku o povećanju cene električne energije i da se cena struje smanji za 46 odsto.
Protesti su održani i u Tetovu, Kičevu i Gostivaru, prenosi Tanjug.

Đukanović: Država je potpuno čista u slučaju „afere Možur”
PODGORICA - Predsednik Crne Gore Milo Đukanović saopštio je da je u slučaju malteške „afere Možur” sve „besprekorno čisto odrađeno”, da je država Crna Gora „u potpunosti čista” i da odgovorno tvrdi da u Crnoj Gori nema ni jednog krivca.
Nakon navoda sina ubijene istraživačke novinarke koji je pre nekoliko dana za podgoričke Vijesti izjavio da je on „ključna osoba iz Crne Gore” kojom se njegova majka bavila dok je istraživala korupcionaški „slučaj Možura”, Đukanović je istakao da opozicija, deo NVO sektora i deo medija pokušavaju da oštete autoritet predsednika države, ne štedeći ni državu.
„Verujem da takve priče više nikog ne iznenađuju, vreme je predizborne kampanje, to je već postalo deo tradicije našeg političkog života u Crnoj Gori. Naši politički konkurenti svesni svojih deficitarnih snaga pokušavaju da proizvodnjom afera naude DPS-u, a onda i meni”, rekao je Đukanović, prenosi RTCG.
Naveo je da cela Crna Gora „svedoči koliko je bilo takvih afera i kako je svaka završila”.
„Nema tu ništa novo, ovo je jedna afera iz takvog repertoara. Opozicija, NVO sektor i deo medija pokušavaju da oštete autoritet predsednika države ne štedeći ni državu”, naveo je Đukanović, prenosi Tanjug.
Istakao je da je Ministarstvo ekonomije saopštilo činjenice koje su već relevantne.
„U jednom delu tog perioda bio sam predsednik Vlade i nisam našao za shodno da reagujem. Sve je u tom procesu urađeno besprekorno zakonito”, kazao je Đukanović.
On je istakao da država „nije ništa izgubila u tom poslu nego je čak na dobitku jer je ovo vredna investicija”.
Na Malti je u toku istraga u vezi sa ubistvom novinarke Dafne Karuana Galizije i korupcionaške afere koju je istraživala o vezi biznismena i visokih državnih funkcionera sa projektom izgradnje vetro-elektrana u Crnoj Gori.

Golubev: Ruska PVO oborila ukrajinsku raketu u regionu Rostova, nije bilo žrtava
Snage ruske protivvazdušne odbrane u Rostovskoj oblasti oborile su ukrajinsku raketu u oblasti između Donjecka i Kamenska, izjavio je danas guverner regiona Vasilij Golubev, dodajući da nije bilo žrtava.
„Naš sistem protivvazdušne odbrane funkcionisao je brzo danas oko podneva. Ukrajinska raketa je oborena u oblasti između Kamenska i Donjecka. Nema žrtava. Fragmenti su delimično oštetili krovove nekoliko zgrada”, napisao je on na svom Telegram kanalu, preneo je Tas.
Ranije je načelnik administracije Donjecka u Rostovskoj oblasti Roman Kurajev na Telegramu napisao da će vojska u ponedeljak početi da sanira štetu, prenosi Tanjug.

Manji požar u zatvoru u Zabeli, ugašen bez intervencije vatrogasaca
U Kazneno-popravnom zavodu Zabela, kod Požarevca, izbio je manji požar koji su pripadnici Službe za obezbeđenje brzo ugasili pa nije bilo potrebe za intervencijom vatrogasaca, rečeno je danas Tanjugu u Upravi za izvršenje krivičnih sankcija.
Požar je izbio u petak, 7.jula u popodnevnim časovima, u sedmom paviljonu požarevačkog zatvora.
Dva osuđena lica, kao i dvojica čuvara su odmah preventivno upućeni na preglede u Opštu bolnicu u Požarevcu nakon čega su otpušteni, prenosi Tanjug.

I „dugi kovid” ubija
Evropski ogranak Svetske zdravstvene organizacije (SZO) tvrdi da su se dugoročne zdravstvene posledice nakon obolevanja od kovida 19 samo u Evropi pojavile kod bar 36 miliona ljudi. To znači da, u proseku, svaki trideseti Evropljanin i dalje oseća tegobe jer se razboleo tokom pandemije. Struka ovaj fenomen naziva „dugi kovid” ili postkovid sindrom. Reč je, kako su iz SZO naveli na konferenciji u Kopenhagenu, o složenom zdravstvenom stanju o kome se zna vrlo malo.
Hans Kluge, direktor SZO za Evropu, imao je pesimistične prognoze koje se, ukratko, mogu svesti na to da se bez razvoja sveobuhvatne dijagnostike i sveobuhvatnog načina lečenja društvo istinski nikada neće oporaviti od pandemije.
Taman kada smo mislili da smo izašli iz te „mračne zone”, struka nas upozorava da smo zapravo već u nekoj drugoj, dugoročnoj fazi o kojoj oni malo znaju, tačnije, o čijoj složenosti – za sada samo raspravljaju. Oni među glavnim simptomima koji se ispoljavaju u „dugom kovidu” navode umor, gubitak pamćenja, bol u zglobovima i nedostatak daha. Kažu i da je jedan od najzastupljenijih načina na koji virus utiče na naše zdravlje izazivanje inflamatornog odgovora koji oštećuje organe, prvenstveno pluća i mozak.
Smernice za oporavak od simptoma dugoročnog kovida za sada se zasnivaju na posebnoj ishrani fokusiranoj na proteinima i omega-3 masnim kiselinama koja pomaže da se vrati zdravlje i imunitet. Studije otkrivaju da je produženi kovid uzrok veće stope smrtnosti i dugotrajnih srčanih problema.
Zdravstvena organizacija kaže da je kovid 19 i dalje odgovoran za više od 1.000 smrtnih slučajeva na nedeljnom nivou, i to samo u evropskom regionu, koji osim članica EU obuhvata i istočnoevropske države. Podaci koje je prikupila agencija SZO za Evropu su, pritom, kako kažu, verovatno nedovoljno precizni jer mnoge zemlje nemaju adekvatnu evidenciju, što znači da smrtnih ishoda izazvanih kovidom 19 ima više. Razlog donekle leži i u tome što je SZO prošlog meseca objavila da korona više ne predstavlja globalnu zdravstvenu opasnost, a mnoge zemlje su se na taj način ophodile prema kovidu i daleko pre nego što je zdravstvena organizacija istakla ovaj zaključak. Međutim, ukazali su da to ne znači da je pandemija završena već da je to sada zdravstveni problem jer su u jugoistočnoj Aziji i na Bliskom istoku zabeležili rast obolevanja od ovog virusa.
 
SAD bez dokaza da je korona potekla iz kineske laboratorije
 
Vašington – Američke obaveštajne agencije nisu pronašle direktne dokaze da je kovid 19 izašao iz kineske laboratorije, navodi se u izveštaju s kojeg je skinuta oznaka tajnosti. Kancelarija direktora Nacionalne obaveštajne službe (ODNI) saopštila je da i prirodno i laboratorijsko poreklo ostaju verovatni scenariji, preneo je Bi-Bi-Si. Uočeno je da se većina američkih obaveštajnih agencija slaže da virus nije genetski modifikovan ili „laboratorijski prilagođen”. Kina je snažno odbacila teoriju laboratorijskog curenja.
Centralna obaveštajna agencija (CIA) i još jedna agencija i dalje nisu u stanju da utvrde tačno poreklo pandemije kovid 19 jer se obe (prirodne i laboratorijske) hipoteze oslanjaju na značajne pretpostavke, navodi se u izveštaju objavljenom na 10 stranica. Četiri agencije veruju da je virus prenet sa životinja na ljude, navodi se u izveštaju. Dve agencije – Odeljenje za energetiku i FBI – i dalje veruju da je virus procurio iz laboratorije. Sve američke obaveštajne agencije slažu se da kovid 19 nije razvijen kao biološko oružje, navodi se u izveštaju.
U njemu se navodi da su institut u Vuhanu i kineska vojska sarađivale u radu na virusu korona za potrebe javnog zdravlja, ali ne i na infekcijama koje su verovatno mogle da izazovu kovid 19. Ali u izveštaju se, takođe, navodi da su naučnici u Vuhanu konstruisali „himere” ili kombinacije virusa korona i koristili tehnike obrnutog genetskog kloniranja koje bi mogle da sakriju namerne promene. Navodi se i da neki istraživači verovatno nisu koristili adekvatne mere predostrožnosti pre pandemije, prenosi Tanjug.

Italija nakon 10 godina ukinula zabranu libijskoj civilnoj avijaciji
Italija je nakon deset godina ukinula zabranu libijskoj civilnoj avijaciji da koristi italijanski vazdušni prostor, pa će letovi biti nastavljeni od septembra, saopštila je danas libijska vlda.
Italijanska premijerka Đorđa Meloni obavestila je danas libijskog premijera Abdulhamida al-Dbeibeha o odluci o ukidanju zabrane, navodi se u saopštenju libijske vlade.
Kako se dodaje, libijske i italijanske vlasti dogovorile su se da će letove obavljati po jedna aviokompanija iz obe zemlje, prenosi Rojters.
Letovi iz Libije dugo su bili ograničeni na destinacije poput Tunisa, Jordana, Turske, Egipta i Sudana, prenosi Tanjug.

Amerika šalje kasetnu municiju Ukrajini
Vašington, Kijev, Moskva – SAD šalju novi kontingent vojne pomoći Ukrajini u vrednosti od oko 800 miliona dolara, koji će uključivati 155 miliona artiljerijskih metaka, kao i poboljšanu konvencionalnu municiju dvostruke namene i artiljerijsku municiju prečnika 105 milimetra, javio je Tanjug. U novi paket uključena je i dodatna municija za sisteme PVO „patriot” i municija za raketne sisteme visoke pokretljivosti, dodatni oklopni transporteri „strajker”, precizna vazdušna municija, municija za rušenje i sistemi za uklanjanje prepreka, kao i razni rezervni delovi i operativna oprema za održavanje. U ovom američkom vojnom paketu je i kasetna municija Kijevu jer ukrajinska kontraofanziva „ide sporije nego što se očekivalo”, izjavio je podsekretar Pentagona Kolin Kal, a preneo Tanjug. Kal je istakao da postoje dva osnovna razloga zbog kojih je odlučeno da se kasetna municija uključi u najnoviji paket pomoći u vidu oružja Ukrajini, a da je jedan razlog taj što je Ukrajina u jeku kontraofanzive, koja je teška jer su Rusi imali šest meseci da ukopaju odbrambene pojaseve na istoku i jugu Ukrajine. „Želimo da budemo sigurni da Ukrajinci imaju dovoljno artiljerije da ih održi u borbi u kontekstu trenutne kontraofanzive i zato što stvari idu malo sporije nego što su se neki nadali. Prerano je suditi kako ide ukrajinska kontraofanziva jer smo na početku sredine”, rekao je Kal i dodao da većina ukrajinske borbene moći „nije dovedena u funkciju”. „Pravi test će biti kada ukrajinske snage identifikuju slabe tačke ili stvore slabe tačke i naprave proboj, koliko brzo će to moći da iskoriste uz borbenu moć koju imaju u rezervi i koliko brzo će Rusi moći da odgovore”, ocenio je Kal. Inače, američki predsednik Džozef Bajden odobrio je u petak slanje kasetne municije Ukrajini nakon jednoglasne preporuke svog tima za nacionalnu bezbednost. Kasetno oružje, koje je prvi put korišćeno tokom Drugog svetskog rata, obično ispušta veliki broj manjih bombi i poznato je po ubijanju civila. Kasetna municija je zabranjena Konvencijom o kasetnoj municiji iz 2008. godine, koju nisu potpisale SAD, Rusija i Ukrajina. Zamenik američkog ministra odbrane Kal je saopštio da su SAD dobile pisana uveravanja iz Kijeva o odgovornoj upotrebi kasetne municije, koja uključuju i obećanje da se kasetna municija neće koristiti „u urbanim sredinama naseljenim civilima”, preneo je „Gardijan”.
U međuvremenu, najmanje šest civila je poginulo, a pet je povređeno juče u ruskom artiljerijskom granatiranju Limana u Donjeckoj oblasti, saopštio je regionalni načelnik Pavlo Kirilenko. Grad Liman je inače ključno železničko čvorište na istoku Donjecke oblasti, preneo je Rojters. Koliko juče, ukrajinski lider Volodimir Zelenski posetio je Zmijsko ostrvo u Crnom moru, na 500. dan od početka ruske invazije. Zelenski je napisao na „telegramu” da je odao poštu ukrajinskim herojima koji su dali živote u bici za to ostrvo.
Na suprotnoj strani ove ratne arene, ruski ministar odbrane Sergej Šojgu izvršio je inspekciju na poligonima u Južnom vojnom okrugu, kako bi proverio borbenu gotovost novoformiranih vojnih jedinica, saopštilo je Ministarstvo odbrane Rusije. „Ministar odbrane je izvršio uvid u obuku vožnje i bojevog gađanja posada tenkova „T-90 proriv”. Posade se obučavaju na savremenim interaktivnim simulatorima koji im omogućavaju da uvežbavaju sve elemente borbene obuke”, navelo je rusko ministarstvo, prenosi Tas.

U ruskom granatiranju poginulo devet ukrajinskih civila
Devet civila je ubijeno tokom noći, a 12 ranjeno u ruskom granatiranju grada Limana u Donjecku, saopštili su ukrajinski zvaničnici.
Ukrajinski generalštab je danas naveo da je evidentirano više od 30 sukoba u prethodna 24 sata, pri čemu se nastavljaju intenzivne borbe oko gradova Bahmut, Liman, Avdijivka i Marijinka u regionu Donjecka.
Generalštab je rekao da u južnim regionima Zaporižje i Herson „neprijatelj koncentriše svoje glavne napore na sprečavanje daljeg napredovanja naših trupa”, prenosi Radio Slobodna Evropa.
Ruske snage su navodno granatirale ciljeve, uključujući brodogradilište, u južnom gradu Hersonu u noći između 8. i 9. jula.
Regionalna vojna uprava sapopštila je da su stotine minobacačkih granata i druge municije pogodile grad u poslednja 24 sata.
Radio Slobodna Evropa nije u mogućnosti da nezavisno proveri izveštaje sa linija fronta, prenosi Tanjug.

U Crnoj Gori će glasati i sa isteklim dokumentima
PODGORICA - Državna izborna komisija (DIK) smatra da biračima kojima je istekao rok važenja ličnih dokumenata treba omogućiti biračko pravo na parlamentarnim izborima u Crnoj Gori, 30. avgusta.
DIK je, navodi, takvu odluku doneo nakon što je Demokratska Crna Gora tražila mišljenje da li će birač identitet moći da dokaže i da ostvari biračko pravo na osnovu lične karte kojoj je istekao rok važenja.
Propisano je, kažu, da birač ne može glasati bez podnošenja dokaza o svom identitetu.
Komisija smatra, imajući u vidu ove odredbe, da biračima kojima je istekao rok važenja ličnih dokumenata treba omogućiti biračko pravo na izborima za izbor poslanika u Skupštinu Crne Gore.
„Suština korišćenja ličnog dokumenta na biračkom mestu je utvrđivanje identiteta birača i sprovođenje elektronske identifikacije birača”, kaže se u mišljenju, objavljenom na sajtu DIK-a, prenosi Tanjug.

U Crnoj Gori 73 novozaražene osobe
PODGORICA - U Crnoj Gori je u poslednja 24 sata identifikovano 73 novoaražena slučaja među 494 analizirana testa saopšteno je danas iz Instituta za javno zdravlje.
Novopozitivni su iz Podgorice 17, Bijelog Polja 14, Nikšića 13, Rožaja 10, Berana sedam, Ulcinja šest, Pljevalja, Bara, Budve, Kotora, Mojkovca I Andrijevice po jedan.
Od jučerašnjeg preseka nisu prijavljeni smrti slučajevima.
Ukupan broj smrtnih slučajeva povezanih sa kovid -19 od početka juna meseca je 64 a od početka godine 73.
Prijavljen je oporavak 72 pacijenta.
Ukupan broj aktivnih slučajeva kovid 19 u Crnoj Gori trenutno iznosi 1.105.
Od početka godine ukupan broj registrovanih slučajeva infekcije novim korona virusom je 3.930.

Logičan porast zaraženih u Hrvatskoj
Poslednjih sedam dana u Hrvatskoj je u proseku boravilo 830.000 turista, rekao je danas državni sekretar u Ministarstvu turizma Tonči Glavina i dodao da je logično da je sa tom otvorenošću, radom i primanjem gostiju povećan broj zaraženih korona virusom.
Hrvatska je u poslednja 24 sata potvrdila 208 slučajeva zaraze, što je najviše u jednom danu od početka epidemije. Drugi dan po crnom bilansu je bio četvrtak sa 180 slučajeva.
Glavina je rekao da i turistička konkurencija Hrvatskoj takođe beleži rast broja zaraženih, iako, kako je rekao, „neki od njih i nemaju turističku sezonu”.
Isto smatra argumentom i kad se govori o padu godina starosti zaraženih u Hrvatskoj, s više od 50 godina proletos na manje od 35 sada, jer se to, kaže, događa i u drugim zemljama.
Bitno je, kaže, da dosadašnja sezona donosi promet od 50 posto u odnosu na prošlu, odnosno 70 posto ovogodišnji avgust u odnosu na prošlogodišnji.„Ništa nam se nije dogodilo slučajno, ništa nam nije palo s neba”, rekao je Glavina za zagrebačku N1 prenosi Tanjug.
Kao najvažnije naveo je plan iz vrha vlade, i to, kako je rekao, u kojem je premijer „otvarao vrata susretima direktno s državnim čelnicima”.„Krenuli smo se prvi otvarati nautičarima, dokazivati se kao sigurni”, kazao je.
Uz sve to, dodao je Glavina, trebalo je sačuvati radna mesta i infrastrukturu, inače ne bi bilo moguće primiti tolike turiste.„Turizam nam je bio strahovito bitan, da ostvarimo priliv deviza”, povezao je to s očuvanjem ekonomije, pa tako i zdravstva i socijalnih i ekonomskih mera Hrvatske.
Za reagovanja iz Italije, Austrije i Nemačke na epidemiološku situaciju u Hrvatskoj je rekao da su to „spekulacje”.„Postoje te spekulacije, koje su u velikoj meri doista samo spekulacije”, rekao je Glavina.

Turističke organizacije Budve i Herceg Novog iščekuju srpske turiste
Turističke organizacije najistaknutijih letovališta na crnogorskom primorju, Budve i Herceg Novog, sa zadovoljstvom iščekuju srpske turiste, nakon najave otvaranja crnogorske granice za državljane Srbije od sutra, rečeno je Tanjugu u ovim organizacijama.
„U Budvi smo vest o obostranom otvaranju granica između Crne Gore i Srbije dočekali sa najvećom radošću”, izjavila je direktorka TO Budva Maja Liješević za Tanjug.
Ona podseća da je tokom 2019. godine Budvu zvanično posetilo 143.156 gostiju iz Srbije, ali napominje da nisu brojke ono što ih čini značajnim za Budvu kao turističku destinaciju već „tradicionalna kulturološka bliskost i sličnost u mentalitetu”.
„Radujemo se konačnom otvaranju granica, uspostavljanju saobraćajnih veza, mogućnosti da jedni druge posetimo i svakom dolasku gostiju iz Srbije”, navela je Liješević.
Direktor TO Herceg Novi Pavle Obradović kaže da je teško prognozirati i približno oceniti tačan broj srpskih turista koji se već od sutra mogu očekivati u tom gradu, obzirom da je, navodi, sezona godišnjih odmora u završnici, kao i kratak period do početka školske godine.
„No, situacija može biti olakšana obzirom da je posećenost u septembru mesecu, odnosno u podsezoni, poslednjih godina premašila očekivanja, pa se nadamo turistima koji inače u tom periodu borave na hercegnovskoj rivijeri”, rekao je Obradović Tanjugu.
U prilog tome, kaže, ide činjenica da hotelijeri i izdavaoci privatnog smeštaja nude promotivne pakete smeštaja po znatno jeftinijim cenama od prošlogodišnjih.
Cene popusta kreću se od 15 do 50 odsto kada je smeštaj u pitanju, dodaje on.
Prema njegovim rečima, otkazivanje aranžmana je počelo još u aprilu mesecu i u svim hotelima u Herceg Novom trend se nastavio do dan-danas jer je tržište Srbije bilo direktno pogođeno uvođenjem samoizolacije i karantina, bez obzira na testiranje.
„Samim tim posledice po turističku privredu su nesagledive ako znamo da su po broju dolazaka turisti iz Srbije u Herceg Novom tradicionalno najbrojniji”, istakao je Obradović, koji kaže da se, prema statistici TO Herceg Novi, broj srpskih državljana na odmoru u tom gradu poslednje tri godine kreće u rasponu od 85 do 90 hiljada.

U Hrvatskoj 208 zaraženih, najviše od marta
U Hrvatskoj u poslednja 24 sata potvrđeno 208 novozaraženih, što je najviše od početka epidemije korona virusa u toj zemlji, saopštio je Nacionalni štab za civilnu zaštitu, prenosi Tanjug.
Broj aktivnih slučajeva je 961.116 na lečenju, na respiratoru 10.
Dve osobe su preminule

Slovenija će ostati „nuklearna zemlja"
LjUBLjANA - Govoreći o potencijalnom drugom nuklearnom reaktoru u nuklearki Krško, slovenački ministar za infrastrukturu Blaž Košorok izjavio je da je Slovenija „nuklearna zemlja” i da će to ostati.
Košorok, koji je uveren da će Sloveniji biti potreban reaktor, pozvao je na debatu zasnovanu na činjenicama, za razliku od politizovanja i apela na emocije.
Dok je vlada nedavno stavila novi nuklearni reaktor u Krškom na listu strateških projekata za obnavljanje posle krize koju je izazvao korona virus, Košorok je u intervjuu za STA rekao da to ne znači da je doneta konačna odluka o projektu.

Reaktor (foto Piksabej)

On je izjavio da je uveren da će Agencija za životnu sredinu, koja treba da uredi proširenje procenom uticaja na životnu sredinu, imati dovoljno svesti o važnosti nuklearne energije za Sloveniju.

Od uslova za ulazak zavisi broj naših turista u Crnoj Gori
Direktor Nacionalne asocijacije turističkih agencija Srbije (YUTA) Aleksandar Seničić, povodom najave sutrašnjeg otvaranja crnogorske granice za državljane Srbije, kaže da je jako važno pod kojim uslovima će granica biti otvorena.
„Da li je u pitanju PCR test ili neki drugi serološki test. Od toga će zavisiti interesovanje i broj ljudi koji bi ipak sredinom ili krajem avgusta iskoristili svoj godišnji odmor i mogućnost boravka na crnogorskom primorju”, navodi Seničić za Tanjug.
On dodaje da u ovom momentu nije moguće predvideti kakvo je interesovanje za Crnu Goru, obzirom da je, kako kaže, gotovo cela sezona prošla bez mogućnosti da se na ovu destinaciju putuje, a da je bilo ugovoreno negde oko 25.000 turističkih aranžmana u momentu nastanka vanredne situacije.
„Ukoliko svi uslovi budu takvi da ne bude velikih prepreka za boravak u Crnoj Gori u budućem periodu, možemo da očekujemo između 5.000 i 10.000 ljudi da do kraja avgusta i početkom septembra iskoriste tu mogućnost”, ističe Seničić.
Kako napominje, broj zainteresovanih nije lako pretpostaviti ni zbog činjenice da je veliki broj ljudi već iskoristio svoje godišnje odmore, kao i što je u ovom momentu vrlo teško menjati datume godišnjih odmora.
„Od toga zavisi koliko će ova mogućnost pomoći turističkim agencijama da enormno težak period i katastrofalnu situaciju malim delom ublaže”, kazao je on.
Prema rečima Seničića, u agencijama se iz godine u godinu broj ljudi koji putuju u Crnu Goru smanjuje jer veliki broj građana Srbije boravi individualno, preko rođačkih i prijateljskih veza ili što tamo poseduju nekretnine.
Direktor crnogorskog Instituta za javno zdravlje Boban Mugoša izjavio je danas da će Crna Gora sutra otvoriti granicu sa Srbijom i drugim zemljama zapadnog Balkana obrazlažući to poboljšanjem epidemiološke situacije u tim zemljama.
Kako je dodao, danas će biti održana elektronska sednica Nacionalnog koordinacionog tela na kojoj će biti definisani načini ulaska državljana Srbije i drugih iz regiona u tu zemlju.

Srbija broj 1. trgovinski partner Slovenije posle Evropske unije
Srbija je broj 1 trgovinski partner Slovenije posle EU, pokazuje najnoviji izveštaj Narodne banke Slovenije.
„Spoljno-trgovinska razmena Slovenije i Srbije, uprkos kovidu 19, u prvih šest meseci 2020. ostala je na sličnom nivou kao prošle godine i iznosi više od 700 miliona evra, kaže za Tanjug Nikola Papak, direktor predstavništva Privredne komore Srbije u Sloveniji, i ističe da je to veliki uspeh.
Papak istovremeno ukazuje da postoji veliki interes ne samo velikih kompanija iz Srbije, već i malih i srednjih firmi za tržište Slovenije kao takvo ili kao poslovne baze za osvajanje EU tržišta.

I Austrija uskoro stavlja Hrvatsku na listu rizičnih zemalja
BEČ – Hrvatska bi se mogla veoma brzo naći na austrijskoj crvenoj listi rizičnih regiona, što znači da će svi koji budu putovali u tu zemlju, pri povratku u Austriju morati da urade PCR test, a na to ukazuje današnja izjava ministra zdravlja Austrije Rudolfa Anšobera.
Anšober je na konferenciji za štampu rekao da je aktuelni broj od 282 novozaražena u Austriji alarmantan i da će biti detaljno analiziran do večeras.
„Po tom broju nalazimo se u trendu koji je prisutan u Evropi, ali moramo da nastojimo da taj trend stabilizujemo. Analiziraćemo da li je potrebno dalje pooštravanje mera vezanih za putovanje u inostranstvo, a s tim u vezi biće razmotrena i Hrvatska”, najavio je ministar, preneo je Tanjug.
Anšober je rekao da je Austrija u kontaktu sa svojim susedima, odnosno sa Slovenijom, kada je reč o Hrvatskoj.
Preneo je da je čuo glasine o tome da se u Hrvatskoj ne testira dovoljno ljudi, te da se u zvaničnim izveštajima umanjuje broj novoobolelih, ali je i rekao da za to ne postoje dokazi, kao ni za glasine u vezi sa drugim zemljama.
Upozorio je da se tu radi o pitanju koje se tiče EU koja mora da se pobrine da dođe do verifikacije takvih navoda.
Najavio je i da će se Austrija sa drugim članicama EU usaglasiti.
Inače mnogi Austrijanci su na more krenuli upravo u Hrvatsku, gde su oduvek značajno prisutni među stranim turistima. U proteklih par nedelja sve je više klastera novozaraženih u Austriji koji se dovode u vezu sa boravkom u Hrvatskoj.
Mogućnost da Hrvatsku stavi na crvenu listu prethodno je najavila i Slovenija, dok je Italija već uvela obavezne testove na koronavirus za sve one koji dolaze iz Hrvatske.

Među obolelima u Sloveniji najviše povratnika sa letovanja iz Hrvatske
LjUBLjANA – U Sloveniji je potvrđeno 37 novih slučajeva koronavirusa, što je najveći broj pozitivnih slučajeva u poslednja četiri meseca, objavila je danas slovenačka vlada i dodala da je najveći broj novih slučajeva uvezen iz Hrvatske.
Jedan novi slučaj potvrđen je u staračkom domu u Hrastniku koji je nedeljama bio žarište virusa, a u kome je trenutno aktivno 28 slučajevima među korisnicima i pet među osobljem, prenosi Tanjug.
Kako se navodi, najviše obolelih u poslednje vreme su mladi koji su bili na odmoru u Hrvatskoj.
U četvrtak je hospitalizovano 18 osoba, od kojih je četvoro na odeljenju intenzivne nege.
U Sloveniji je trenutno aktivno 213 slučajeva, a od početka epidemije obolelo je 2.369 osoba, dok je 129 preminulo.

Crna Gora sutra otvara granice sa Srbijom
PODGORICA – Crna Gora će sutra otvoriti granice sa Srbijom, Bosnom i Hercegovinom, Albanijom i Severnom Makedonijom, rekao je danas direktor Instituta za javno zdravlje dr Boban Mugoša.
On je u emisiji „Boje jutra” TV Vijesti rekao da će za ulazak građana iz tih zemalja u Crnu Goru najvjerovatnije biti potreban PCR negativan test ili serološki test, preneo je portal podgoričkih Vijesti.
„Crna Gora će od sutra otvoriti granice sa Srbijom, Bosnom i Hercegovinom, Albanijom, Kosovom, Severnom Makedonijom, i zemljama Zapadne Evrope”, najavio je Mugoša, preneo je Tanjug.
Dodao je da se u ovim zemljama poboljšava epidemiološka situacija sa korona virusom.
On je kazao da će danas biti održana elektronska sednica Nacionalnog koordinacionog tela, na kojoj će biti definisani načini ulaska u Crnu Goru iz pomenutih država.
Prema njegovim rečima, odlučeno je da se otvore granice Crne Gore sa navedenim zemljama na zahtev turističke privrede.

Italijani otkazuju letovanja u Hrvatskoj
ZAGREB – Ograničenje koje je Italija uvela za sve koji se vraćaju iz Hrvatske, Grčke, Malte i Španije već je dovelo do otkazivanja dolaska italijanskih turista u Hrvatsku.
Vest da treba da dokažu da su u poslednja 72 sata testirani i da su bili negativni, a ako to ne mogu, moraju se obavezati da će se testirati tokom 48 sati, izazvala je zabrinutost među italijanskim turistima koji otkazuju svoj dolazak u Hrvatsku, prenosi portal Indeks.
„Celo jutro primamo pozive italijanskih turista kojima je žao zbog ove odluke. Međutim, pokazuju i dalje interesovanje za Hrvatsku i žele doći u Hrvatsku”, kaže Viviana Vukelić, direktorka Predstavništva Hrvatske turističke zajednice u Italiji, prenosi Tanjug.
Letovanje se preko noći zakomplikovalo za italijanske turiste koji se odmaraju u Hrvatskoj, a kojih je trenutno oko 46.000.
„Čudi me, jer mislim da imamo previše slučajeva u Italiji. Ne znam sada tačno kako je u Hrvatskoj, ali mislim da ste imali relativno malo slučajeva u odnosu na Italiju”, rekla je jedna Italijanka za Novu TV.
Boris Žgomba, predsednik Udruženja putničkih agencija pri HGK, govori kako mu nije jasno zašto je Italija povukla ovakav potez.
U Istri i na Kvarneru trenutno se odmara oko 30.000 italijanskih turista, što su dve trećine njihovog ukupnog broja u zemlji.

„Čitalačka značka” – veza đaka Srpske  dopunske škole u Francuskoj sa maticom
Ćirilicu i kulturu čitanja neguju i đaci u Srpskoj dopunskoj školi u Francuskoj. U želji da taj program razviju i unaprede, njihovi profesori napravili su most saradnje sa Kulturnim centrom „Čukarica” koji je osmislio projekat „Moje nasleđe – Čitalačka značka”. Tim povodom delegacija prosvetara bila je u poseti čukaričkom kulturnom centru. Susret je upriličen u galeriji „Start 06” ove ustanove.
O planovima koje bi trebalo u novoj školskoj godini da ostvare govorili su Blaženka Trivunčić, koordinator srpske dopunske škole u Francuskoj i Italiji, nastavnica za pariski region, Marija Praizović, nastavnica dopunske škole za region istočne Francuske, Violeta Đorđević, viši bibliotekar Biblioteke grada, Danijela Aleksić, pedagog, Milena Mitrović, urednik programa za školsku i predškolsku decu KC „Čukarica”, Marina Petrović, zadužena za medije, i Miodrag Rakočević, direktor KC „Čukarica”. Cilj je, kako su rekli, povezivanje đaka u dopunskoj školi sa maticom, a to znači i upoznavanje sa delima naših pisaca, učenje o kulturnoj baštini i ovladavanje ćiriličnim pismom. Iako je zbog virusa korona nastava promenila pređašnji oblik, nastavnici i učenici prilagodili su se novonastaloj situaciji pa su povodom Dana slovenske pismenosti organizovali virtuelno druženje u kome su osnovci sa Čukarice, kao učesnici projekta „Čitalačka značka”, svojim vršnjacima u Francuskoj otkrili draži čitanja.


Đač­ki sa­stav iz či­ta­lač­kog dnev­ni­ka


Posredstvom „Zum” platforme oni su razmenili čitalačka iskustva i ocenjivali zbog čega im se neko delo dopada i kako ga doživljavaju. Deca su imala priliku da napišu literarne radove i ukrase ih crtežom. Namera je da se učenici iz Francuske uključe u školske programe KC „Čukarica”. Knjige koje čitaju prate školsku lektiru predviđenu za osnovce od petog do osmog razreda. Planirano je da se ubuduće razviju i edukativni programi na internet platformama, ali i pokrene program vršnjačke razmene „Deca deci”.
Podrška KC „Čukarica” i opštine Čukarica obuhvataće i obogaćivanje bibliotečke građe Srpske dopunske škole u Francuskoj. Gosti su podsetili i da je njihov bibliotečki fond obogaćen knjigama koje su na dar početkom godine dobili od OŠ „Stefan Dečanski”, a povodom Dana biblioteke stigla je i donacija Ministarstva prosvete. Oni su poslali knjige pomažući tako otvaranje biblioteke u Srpskom kulturnom centru u Parizu. Za uspomenu gosti su poneli monografiju Čukarice, a domaćini su na dar dobili čitalački dnevnik koji su napravili đaci iz Francuske.

Svitanje na Adi uz „klasiku”
Gitarista David Štrbac nastupiće sutra ujutru u šest sati u bašti kafića „Ceca” na novobeogradskoj strani Ade Ciganlije. Ovo je prvi koncert u zoru kojim se promoviše klasična muzika, a program bi trebalo da postane tradicija svakog 15. avgusta.
Na bogatom repertoaru, tokom jednočasovnog nastupa, umetnik će izvoditi dela Baha, Rodriga, Regondija, De Falje i mnogih drugih autora, a gosti će čuti i latinoamerički miks.
David Štrbac pripada mlađoj generaciji umetnika. Muzičko obrazovanje počeo je u „Mokranjcu” u klasi profesora Vladimira Radulovića, zatim u Muzičkoj školi „Stanković” u klasi profesora Borisa Đujića. Sada studira na muzičkom univerzitetu u Beču, a njegov profesor je gitarista Alvaro Pjeri. Štrbac je za svoj rad nagrađivan na domaćim i međunarodnim takmičenjima.
Srpska akademija nauka i umetnosti pre dve godine dodelila mu je priznanje za najuspešniji koncert u sezoni. Imao je i solističke nastupe u našoj zemlji, Hrvatskoj, Sloveniji, Austriji i Engleskoj. David takođe drži koncerte i sa različitim kamernim sastavima, među kojima se ističe „Vienna Guitar Sextet” sa kojima je nastupao u čuvenom bečkom Koncerthausu.
Usavršavao se na majstorskim radionicama kod priznatih umetnika.
Organizatori poručuju da se program održava u skladu sa merama o zaštiti zdravlja tokom epidemije virusa korona. U publici će mesta za sedenje biti propisno udaljena, a obavezno je nošenje higijenskih maski.

Stojčić: Grad neće dozvoliti seču šume na Košutnjaku
Grad neće dozvoliti seču šume na Košutnjaku ni ugrožavanje kulturnog nasleđa na Kosančićevom vencu, rekao je glavni gradski urbanista Marko Stojčić.
Priča o navodnoj seči šume na Košutnjaku eskalirala je bez ijednog argumenta, rekao je Stojčić gostujući na Studiju B i dodao da Grad Beograd nije „dao svoju reč” o čitavom slučaju, što, dodao je, „znači da praktično nismo ni na početku procesa, u kojem ćemo dati mišljenje o planu sa kojim je u javnost izašao investitor”.
On je istakao da je proces pribavljanja svih uslova od nadležnih gradskih i republičkih institucija na početku, a nakon tog procesa Ubranistički zavod Beograda će izraditi plan detaljne regulacije za taj prostor.
„Urbanistički zavod će sigurno ispoštovati sve zakonske akte koji regulišu ovaj posao, ali i sve propise koji regulišu zaštitu životne sredine. Posle toga, Grad Beograd će svoj plan dati na javni uvid i to je vreme kada građani mogu da upute svoje sugestije i primedbe na ovu temu”, kazao je Stojčić.
Prema njegovom mišljenju, „tema Košutnjak” ne postoji i dodaje da „naravno da neće doći do seče zelenila i uništavanja šume”.
Izrada plana detaljne regulacije prosečno traje oko 18 meseci, nekada i pune dve godine, a pojedini planovi, poput ovog, svakako zahtevaju dodatnu pažnju, naveo je Stojčić.
Kada je u pitanju Kosančićev venac, Stojčić kaže da apsolutno ne postoji nikakav plan rušenja starih zgrada.
Kaže da već tri ili četiri godine traje izmena Plana detaljne regulacije za to područje. Taj plan sadrži samo dva zahteva privatnih investitora za izgradnju izvesnih objekata na njihovim parcelama.
Navodi da nijedan od ta dva objekta nije pod bilo kojim stepenom zaštite, budući da je privremeno izgrađen, a drugi urušen.
„Komisija za planove je zaustavila izradu PDR-a za to područje početkom ovog meseca, a razlog je činjenica da od obrađivača plana nismo dobili precizan trodimenzionalni prikaz, koji bi nam omogućio da vidimo kako će taj deo grada izgledati posle eventualnih radova. Planiramo da napravimo maketu koju će građani moći da vide. Zavod za zaštitu spomenika kulture Grada Beograda je veoma „stroga institucija” kojoj verujemo i niko ne planira da na bilo koji način ugrozi kulturno nasleđe koje se nalazi na Kosančićevom vencu”, istakao je Stojčić.
Govoreći o Trgu republike, on je kazao da neće doći do novog raskopavanja kocki zbog postavljanja tramvajskih šina.
„Za svaki deo grada postoje razvojni planovi koji podrazumevaju da do izvesnih promena dođe u perspektivi, odnosno za 10, 20 ili 50 godina, preciznije kada se stvore svi uslovi po pitanju saobraćaja i druge infrastrukture. Jedna od takvih ideja je da u nekom trenutku tom trasom prolazi tramvaj, i to je praktično sve. Taj trenutak sigurno neće doći brzo, ali i pored toga treba reći da su kocke koje su postavljene na Trgu republike montažne i da se mogu „skidati” zbog izvođenja nekih radova, ali ponavljam, to nije u skorijoj budućnosti, već razmišljanje kako da popravimo javni prevoz u tom delu grada i estetiku”, poručio je gradski urbanista.
Kaže i da je ideja bila da se vrati prvi „Simensov” tramvaj, koji je Beograd imao i koji veoma interesantno izgleda.
„Ipak, to je za sada samo ideja o tramvaju broj jedan koji bi saobraćao od Slavije do Trga republike i dalje Vasinom ulicom. Sve je to ideja, a određene informacije koje su se pojavile u javnosti ipak spadaju u izmišljene političke priče. Svaku kritiku prihvatamo i volimo da ih čujemo, jer sve što radimo namenjeno je svim građanima Beograda”, poručio je glavni urbanista.
Govoreći o rekonstrukcijama ulica, Stojčić je istakao da će Ulica Kraljevića Marka na Savskom vencu biti ulica usporenog saobraćaja, sa proširenim trotoarima. Kako je precizirao, tamo će biti kombinacija pešačko-kolske saobraćajnice, pre svega namenjene pešacima.
On je dodao da se intenzivno radi i u perifernim delovima Beograda koji se, podsetio je, jako širio u prethodnim decenijama.
„Puno toga ima da se uradi - ono što opštine kandiduju kao prioritetno. Zahvaljujući toj saradnji sa opštinama i zalaganju Sekretarijata za saobraćaj i preduzeća „Beograd-put” i „Putevi Beograda”, svaka ulica će u tim delovima prestonice doći na red. U ovom trenutku se radi 257 planova detaljne regulacije, jer to je osnov za uređenje bilo kog dela grada”, naveo je Stojčić.
Navodi da se trenutno projektuje 20 trgova u prigradskim opštinama, po uslovima koji su primenjivani na Trgu republike i Trgu Nikole Pašića - isti materijali, isti kvalitet svega.
On je odgovarajući na pitanja građana istakao da se trenuto rekonstruišu trotoari na uglu Dušanove i Dobračine ulice, koji će biti prilagođeni osobama sa posebnim potrebama ili biciklistima, odnosno u nivou kolovoza.
Takođe je demantovao nagađanja da će biti bespravne gradnje na Beton hali dok će, kako je istakao, privremeni objekti oko Beton hale, a na liniji budućeg linijskog parka biti uklonjeni kada se završe pravni postupci, prenosi Tanjug.
Kada je reč o podizanju spomenika Stefanu Nemanji na Savskom trgu, Stojčić je napomenuo da su kritike u 99 odsto neosnovane, kao i da ne postoje kontrapredlozi.

Knez Mihailova bez turista
Vreo avgustovski dan i omorina. Malobrojni prolaznici u Knez Mihajlovoj ulici, izmučeni vrućinom, zastaju, okreću se i pogledom traže odakle dopire ta čarobna melodija. Na sredini najpoznatijeg beogradskog šetališta, u hladu, tri mladića i jedna devojka izvode muziku na svojim instrumentima. Kada su se začuli prvi akordi pesme „Pukni zoro”, čak i oni šetači koji su hodali brzo stali su i počeli da aplaudiraju.
– Pričuvajte mi torbe, samo dok dam deci neki dinar... Sviraju kao da su u nekoj velelepnoj koncertnoj dvorani, a ne na ulici – komentariše jedna sugrađanka, a zatim ubacuje novac u crnu kutiju iza koje stoje mladi muzičari.
I, zaista, svaki ton koji su ispleli njihovi vešti prsti ispratio je zasluženi aplauz. Nekoliko koraka dalje od mesta na kojem je muzika milovala uši naši reporteri „ulovili su” umetnika u trenutku dok je stvarao.
Seda brada, na glavi šešir, pogled zakovan za papir. Sa njegove desne strane poređani portreti i okačen natpis – „portret 10 evra – 20 minuta”, a naspram njega prazna stolica. Prolaznici zastaju, pokušavajući pogledom da otkriju šta slika. On ne mari niti podiže glavu, već uživa u momentu inspiracije.
Prekoputa umetnika – bašte kafića. Krcate, za razliku od ulice koja da može da progovori rekla bi da joj fali gužva, a posebno strani turisti od kojih u ovo doba godine ne može da se prođe Knezom.
– Čudna je ova ulica bez turista. Navikao sam da ih viđam kako šetaju, „naoružani” aparatima, kamerama, selfi štapovima... Nisam ih video ovde, ne pamtim od kada – kaže jedan od prodavaca sladoleda.
Ipak, kako svedoči sladoledžija, sve i dalje izgleda kao da će se oni svakog trenutka pojaviti.
Čekaju ih i platna i crteži uredno poređani po žardinijerama ili naslonjeni na zid, a cene istaknute u evrima. Razni suveniri i rukotvorine sa potpisom Beograda i Srbije krase tezge, a kupaca ni za lek.
– Razbežao se narod. Neko se krije od vrućine, a neko od korone – priča jedan od uličnih prodavaca i duboko uzdiše.

Deo BAS-a seli se u Blok 42 krajem godine
Oko 50 odsto putničkog saobraćaja sa glavne Autobuske stanice u Savskom amfiteatru krajem godine trebalo bi da bude preseljeno u Blok 42 gde se podiže nova stanica. Za prihvat tih autobusa poslužiće takozvani aneks, odnosno objekat koji je sagradio grad, predviđen kao topla veza buduće železničke i autobuske stanične zgrade u Novom Beogradu. On će praktično biti privremena stanična zgrada dok ona ne bude sledeće godine sagrađena. Ovaj plan sa postepenim preseljenjem BAS-a motivisan je time što grad želi da rastereti saobraćaj u Savskom amfiteatru, kaže Goran Vesić, zamenik gradonačelnika Beograda. Do samo pre tri meseca takve najave bile su nerealne jer je BAS, koji finansira izgradnju novog staničnog kompleksa, sve vreme tvrdio da će se seliti sa sadašnje lokacije tek kada kompleks u Bloku 42 bude sagrađen u potpunosti. Upitan da li aneks može da posluži kao privremena stanica, Miodrag Conić, direktor investicija BAS-a, kazao je da je to inicijativa grada i pitanje za njih.
– Aneks je veći i bolji od sadašnje stanične zgrade u starom delu grada. Njega ćemo izdati BAS-u dok on ne podigne zgradu u Bloku 42 za koju je postavio temelje. Putnici će imati mnogo bolje veze iz Novog Beograda nego što ih sada imaju sa Glavne autobuske stanice. BAS želi da bude operater železničke stanice u Novom Beogradu, što po zakonu ima pravo, tako da bi ta stanica mogla da preuzme funkciju glavne železničke stanice po broju putnika – kaže Vesić.
Ni predstavnici BAS-a ne isključuju mogućnost da bi aneks mogao da posluži kao privremeno rešenje tim pre što će plato i peronski prostor biti završeni do kraja godine. Ali za izgradnju objekata iznad zemlje – gradnju stanične zgrade, parkinga za turističke autobuse i proširenje dela predviđenog za čišćenje, pranje i parkiranje autobusa prevoznika neophodno je da se promeni plan detaljne regulacije (PDR) za taj novobeogradski blok.
Njegove izmene još nisu završene, potvrđeno nam je u gradu.

Taj planski dokument usvojen 2016. godine na osnovu pobedničkog konkursnog rešenja za Blok 42 autorskog tima Milana i Vladimira Lojanice. Izmenama se ne bi pristupilo da je dok je trajala izrada plana bilo komunikacije između BAS-a i grada, kao što nije, kako je svojevremeno tvrdio Conić za naš list. Važeći PDR predviđa staničnu zgradu za trostruko manje radnika BAS-a nego što odgovara njihovim potrebama, a BAS je zahtevao i parking za turističke autobuse. Na sve to potrošeno je dosta vremena što je dovelo do pomeranja rokova završetka kompleksa u Bloku 42.
Da bi novi BAS bio potpuno funkcionalan, neophodno je i da se završi rekonstrukcija i proširenje saobraćajnica u njegovoj neposrednoj okolini, odnosno ulica Jurija Gagarina, Antifašističke borbe i Marka Hristića. Kako su za naš list u pisanim odgovorima naveli u Direkciji za građevinsko zemljište, ugovor je zaključen sa „RAS inženjeringom” koji je uveden u posao početkom juna. Vrednost ugovorenih radova je 269.000.000 dinara neto, a rok za izvođenje je 270 dana. To znači da bi radovi koji su počeli u junu kompletno trebalo da budu okončani u toku marta 2021.
– Ulica Jurija Gagarina se rekonstruiše od izlazne rampe Mosta na Adi prema blokovima u dužini od oko 600 metara. Postojeći kolovoz sa desne strane proširuje se za jednu saobraćajnu traku, a na preostale tri trake menja se kompletan završni sloj. Tri trake će, kao i do sada, voditi saobraćaj ka blokovima, dok će krajnja desna traka biti namenjena za javni prevoz i vozila koja skreću desno u Antifašističke borbe i Marka Hristića. Druga strana saobraćajnice Jurija Gagarina, posmatrano u smeru ka Mostu na Adi, zadržava se u postojećem stanju – pojašnjavaju u Direkciji.
Ulica Antifašističke borbe rekonstruiše se u delu od raskrsnice sa Jurija Gagarina do prilaza sadržajima novog BAS-a u dužini od oko 160 metara. Od raskrsnice sa Jurija Gagarina do ulaza u Otvoreni tržni centar i autobusku stanicu kolovoz se obostrano proširuje za još jednu saobraćajnu traku, dok će kolovoz u Marka Hristića biti rekonstruisan na delu od raskrsnice sa Jurija Gagarina do glavnog kolskog pristupa BAS-u, u dužini od oko 190 metara.
– Na ovom delu rekonstruiše se desna strana saobraćajnice ka kompleksu autobuske stanice i na ovoj strani će ulica biti proširena za još jednu saobraćajnu traku. Biciklističke staze su predviđene između dve raskrsnice u Jurija Gagarina, kao i u Antifašističke borbe i Marka Hristića. Na planiranim trasama podzemnih instalacija biće izgrađeno i rekonstruisano 1.150 metara vodovoda, 1.430 metara fekalne i atmosferske kanalizacije i postavljeno oko 50 stubova javne rasvete. U okviru ozelenjavanja, biće posađena nova stabla, a neka postojeća će biti izmeštena na novu poziciju. Po završetku radova, u sve tri ulice biće ukupno oko 150 stabala različitog drveća, 1.250 kvadratnih metara travnjaka i oko 7.000 komada zimzelenog šiblja i sezonskog cveća – navode u Direkciji.

Uređenje parkinga i perona

Do sada su u Marka Hristića postavljene vodovodne i kanalizacione cevi, javna rasveta, svetlosna signalizacija, urađena je zaštita gasovodnih instalacija, a preostalo je asfaltiranje saobraćajnice, popločavanje trotoara i povezivanje kišne kanalizacije. U Jurija Gagarina i Antifašističke borbe u toku je uklanjanje ivičnjaka, zastora na trotoarima, semafora, stubova javne rasvete, autobuskih nadstrešnica i formirana je radna jama za podbušivanje atmosferske kanalizacije ispod tramvajske baštice na raskrsnici ove dve ulice.
U leto 2017. otvaranje nove stanice najavljivano za 2019.
Priču o selidbi BAS-a u Blok 42 intenziviralo je pokretanje projekta „Beograd na vodi”. U julu 2017. kada je sa BAS-om potpisan, kako je tada ukazivano, poslednji neophodni dokument nadležni u gradu najavili su da će se sa nove stanice putnici prevoziti od 2019. Početkom 2018. prestonički čelnici najavili su da zvanično kreće gradnja BAS-a u Bloku 42. I 2019. nadležni u gradu su proizvoljno navodili rokove, dok se u BAS-u sve od 2017. nisu oglašavali kada je reč o datumima dinamike i završetka posla.

„Udar” na komarce i sa zemlje i iz vazduha
Zbog porasta broja komaraca na devet lokacija u Beogradu, Sektor ekologije i unapređenja životne sredine JKP „Gradska čistoća” sinoć je od 18 do 20.30 časova sprovodio sinhronizovanu akciju suzbijanja komaraca sa zemlje i iz vazduha.
Direktor „Gradske čistoće” Marko Popadić kaže da laboratorija preduzeća oformljena u okviru Sektora ekologije i unapređenja životne sredine još nije detektovala komarce zaražene virusom Zapadnog Nila.
– U samo desetak dana avgusta kroz laboratorijske analize prošlo je više od 5.700 izlovljenih komaraca i do sada nismo izolovali zaraženog. Bez obzira na to, doneli smo odluku o ponovnoj upotrebi avijacije jer želimo da sprečimo da se broj komaraca poveća, a samim tim i rizik od pojave zaraženih insekata. Tretman komaraca iz vazduha i sa zemlje se do sada pokazao kao izuzetno delotvoran. Na taj način u veoma kratkom vremenskom roku obuhvatamo velike površine i rezultati su primetni gotovo odmah – istakao je Popadić i podsetio pčelare da u terminima kada se sprovodi suzbijanje komaraca uređajima sa zemlje, reka i iz vazduha, pčele zatvore u košnice i ne puštaju ih na ispašu da bi bile bezbedne.
Avio-tretmanom koji je sprovelo šest aviona JAT privredne avijacije obuhvaćena je površina od 12.000 hektara.
Nema obolelih od virusa Zapadnog Nila
Na sajtu Instituta za javno zdravlje Srbije „Dr Milan Jovanović Batut” stoji da do 7. avgusta u našoj zemlji nije registrovan potvrđen slučaj obolevanja od groznice Zapadnog Nila, kao i da je na osnovu izveštaja Zavoda za biocide i medicinsku ekologiju od početka sezone do 4. avgusta prisustvo genoma virusa Zapadnog Nila otkriveno u domaćim komarcima sa različitih lokacija u Subotici, Somboru, Paraćinu, Zrenjaninu, Pančevu, Kraljevu, Apatinu, Novom Sadu, na Paliću i u Beogradu.

Otvorena bašta „Ruskog cara”
Mesto susreta i predaha u šetnjama, ali i glavno odredište za duge sedeljke jeste „Ruski car”.
Bašta ovog čuvenog gradskog restorana oplemenjena cvećem i terakotom otvorila je svoje kapije na uglu Knez Mihailove ulice i Obilićevog venca. Nameštena je tako da svaki gost može izabrati kutak i osećati se bezbedno poštujući, kao i osoblje, sve mere za zaštitu od virusa korona. Ugostitelji poručuju da će ovde petkom u popodnevnim satima di-džejevi birati moderne muzičke programe, a svakodnevno će jelovnik biti u skladu sa tradicijom koja se poštuje još od 1900. godine, kada je „Ruski car” i poneo ovaj naziv.
Menadžer Jelena Svjetličić, u ime domaćina, podsetila je goste da je imenu ovog lokala kumovala čuvena juvelirska porodica Antonijević. Oni su se za njega odlučili u čast ruskog vladara Aleksandra Drugog Nikolajeviča Romanova, koji je trebalo da kumuje kralju Aleksandru Obrenoviću i njegovoj izabranici Dragi Mašin. Od 1922. do 1926. godine prizemni lokal se preobražava u palatu u stilu neobaroka. Od tada je ova zgrada postala jedan od najstarijih simbola grada i spomenik kulture.

Urađena je po idejnom projektu Petra Popovića i uz učešće Dragiše Brašovana. Od umetnika i književnika redovni posetioci bili su Mihajlo Petrov, Veljko Petrović, Branislav Nušić... Originalni enterijer kafane uništen je prilikom rekonstrukcije početkom šezdesetih godina prošlog veka, kada je u ovom prostoru otvoren prvi restoran sa samousluživanjem „Zagreb”.
    </div>
    <div id="kultura">
Svest o trenutku kada se valja povući
Nisam Dostojevski, nisam Šekspir, nisam Molijer, samo sam Mira Stupica, sa svojom skromnom privatnom pameću. Ali, jesam čovek sa koncepcijom, u svemu. Imam i dosta racionalnoga u sebi. Iako sam čovek koji pulsira slobodno, i krvlju, i mesom, i emocijama, imam jedno svoje oko preko puta sebe, oko koje nije suviše strogo, ali ipak upali crveno svetlo da mi kaže: sad je malo mnogo, sad molim natrag!
Ovo su reči nezaboravne dramske umetnice Mire Stupice zapisane u poglavlju „Prolog ili sećanje na sebe” knjige Feliksa Pašića „Ta divna ženska bića: U pozorištu Mire Stupice” koju je priredio Aleksandar Saša Milosavljević. Delo je nedavno objavilo novosadsko Sterijino pozorje u ediciji „Dramaturški spisi”.
– Za mene je priređivanje ovog rukopisa bilo višestruko uzbudljivo. Prvo, poznavao sam oboje, a sa Pašićem sam i drugovao. Drugo, strepeo sam šta još može da se kaže o Miri Stupici posle njene briljantne knjige „Šaka soli”. Treće, pitao sam kako da pristupim tekstu jednog od naših najboljih stilista, dokumentarista i pozorišnih hroničara, kakav je Feliks Pašić – kaže za „Politiku” Aleksandar Saša Milosavljević i dodaje:
– Zato se nisam usudio da bilo šta dopisujem, ali ni da popunjavam lagune u strukturi rukopisa: mesta koje je autor precizno planirao da popuni dokumentima i svedočanstvima Mirinih poštovalaca. Čitajući rukopis, shvatio sam da Feliks nije nameravao da saopšti nove istine o Miri, nego da ispriča „svoju povest” na osnovu postojećih podataka, uokvirenih izjavama i dokumentima. Usredsredio sam se, dakle, prvenstveno na Pašićev tekst i stil, na njegovo pripovedanje, a duboko uvažavanje Mire Stupice već se kod Felika podrazumevalo.
– Ona je kao struna. Ne može da se objasni to što kod nje treperi – govorio je u svoje vreme o Miri Stupici njen kolega, glumac Ljuba Tadić. – Bog nije škrtario kad joj je delio darove, ali je i ona bila štedra kad ih je razdavala – pričao je o njoj i dramski umetnik Petar Banićević: – Nikad nisam sa Mirom igrao a da me nisu pitali: „Je li ona stvarno tako zgodna i ženstvena privatno kao što je na sceni?”
Glas su joj upoređivali sa muzičkim instrumentom, oči sa kupinama, poređenje preuzeto od ozbiljnog kritičara, smeh su držali za njeno tajno oružje, a celu njenu pojavu stavljali su u opise koji su nekada ličili na ljubavne izjave. Snaga njene privlačnosti nije bila samo u zavodljivosti glume, ona je u posebnom sporazumu sa gledaocem.
– Đavo jedan veliki, veliki vrag – govorio je Mija Aleksić: – Umela je, kad je htela, da sa kilometra privuče magnetom nekim svoga šarma čoveka na centimetar do sebe.





Što je umela, to je i htela... O tome šta bi izdvojio kao ključne momente u pozorištu Mire Stupice, Milosavljević kaže:
– Uistinu je teško objasniti to neobično Mirino glumačko treperenje, ali je ona o svom histrionskom umeću i svom odnosu prema glumi često i otvoreno svedočila, pa i u mnogim, razgovorima s Pašićem. Pritom se nije sakrivala iza praznih fraza, nego je uspostavljala čvrste veze između svojih životnih iskustava i glume, ukazujući i na uticaje glumaca, reditelja, katkad i javnih ličnosti (Krleže, recimo), a pre svih Bojana Stupice.
Feliks Pašić je, s druge strane, primećuje Milosavljević, pažljivo odmeravao širi okvir njenih ispovesti i uspostavljao kontekst. Glumica je u sebi na čudesan način spajala fantastičan lični i umetnički senzibilitet, spremnost da neprestano uči i glumački sazreva, ali i da u letu prepoznaje dah vlastitog vremena koji je damarao u bilu publike. Umela je da prepozna mene vremena, ali im se nije bez ostatka prilagođavala, nego je svoja iskustva i znanja znala da ugradi u zahteve novih teatarskih epoha. To je tajna njene glume – smatra naš sagovornik.
Iako bi u ogledalu slave moglo izgledati kao idilična slika jedne karijere bez mrlja i jednog života bez potresa, sa pozlatama i sjajem, iza podignute zavese uspomena, Mira Stupica ukazuje se u spektru svih boja: od svetlih i prozračnih do teških i olovnih. Upravo to – spremnost i hrabrost da otvoreno govori o svetlostima i tamama njenog života, a privatni je bio neodvojiv od javnog, Aleksandar Milosavljević vidi kao neodvojivi deo ispovedne, životne priče Mire Stupice.
– Mira Stupica u svojim sećanjima ne svodi račune, u sećanjima miri one koji su je voleli i one koji je nisu zadužili po dobru, one koje je ona volela i one koji su joj uskraćivali naklonost... To je – podvlači naš sagovornik – sjajan i tačan Pašićev zaključak, uz komentar:
– Mira se najpre morala pomiriti sa sobom, a onda je mogla da u sebi izmiri svoje obožavaoce i osporavatelje.
Na profesionalnu pozorišnu scenu Mira Stupica prvi put je stupila u noći između 1940. i 1941, na Kolarčevom univerzitetu u Beogradu gde su glumci spremili program za doček Nove godine, svako je na kraju izgovorio kratku zdravicu, za zdravlje, za sreću, za budućnost, a sedamnaestogodišnjoj Miri Todorović zapalo je da usklikne: „Za život!.” Te dve reči postaće njeno vodeće geslo: „Ja sam navijač za život, takav kakav jeste. Stari jedan mudrac je rekao, a Meša Selimović je zapisao: ’Testijom ne možeš zaititi cijelo more, ali i onoliko koliko si zaitio, i to je more.’ Život, i ako ti je buran i velik ili ako ti je skroman i tih, on je život. Ja sam zaitila koliko sam mogla, bogami i sa dosta mulja, ali sam progutala i mulj uz ostalo.” Mira Stupica je i uspehe i neuspehe, gledala kao kamene međaše pored kojih je prošla njena ljudska, ženska, umetnička sudbina... Šta je mudra Mira ostavila kao svojevrsni amanet mladim kolegama?
– Nauk o umeću (glumačkog) trajanja – u dahu izgovara Milosavljević.
A koju njenu mudrost, poruku bismo mogli da usvojimo?
– Onu koja podrazumeva i svest o trenutku kada se valja povući – kaže Milosavljević.

Biblioteka „načulji uši”
Čačak ‒ Gradska biblioteka „Vladislav Petković Dis” pokrenula je letnju programsku šemu emitovanjem audio-zapisa priča na fejsbuk stranici i jutub kanalu ustanove, svakog utorka, četvrtka i subote od 21 sat. Pošto su zbog vanredne situacije programske aktivnosti otkazane, intenzivno se razmišljalo koji bi sadržaj mogao da okupi i poveže više ljudi bez njihovog direktnog prisustva.
„Važno je poštovati sve propisane mere koje se sprovede zbog sprečavanja širenja virusa, ali bilo je bitno i da publika ne ostane uskraćena za kulturne sadržaje”, saopštila je GB DIS.
Priča i pričanje još od vremena legendarne Šeherezade pa do danas jesu jedan od najdelotvornijih načina povezivanja ljudi, a slušanje priča kod kuće, na otvorenom, pored reke ili na nekom prijatnom mestu, svojevrstan je lek za dušu.
Kao što je istakao naš veliki pisac Ivo Andrić, u besedi prilikom uručenja Nobelove nagrade, potreba za pričom i pričanjem ostaje i pričanju nema kraja... „Nije uopšte toliko važno da li jedan pripovedač opisuje sadašnjost ili prošlost, ili se smelo zaleće u budućnost; ono što je pri tome glavno, to je duh kojim je nadahnuta njegova priča, ona osnovna poruka koju ljudima kazuje njegovo delo. A o tome, naravno, nema i ne može biti propisa ni pravila. Svak priča svoju priču po svojoj unutarnjoj potrebi, po meri svojih nasleđenih ili stečenih sklonosti i shvatanja i snazi svojih izražajnih mogućnosti; svak snosi moralnu odgovornost za ono što priča, i svakog treba pustiti da slobodno priča. Ali dopušteno je, mislim, na kraju poželeti da priča koju današnji pripovedač priča ljudima svoga vremena, bez obzira na njen oblik i njenu temu, ne bude ni zatrovana mržnjom ni zaglušena grmljavinom ubilačkog oružja, nego što je moguće više pokretana ljubavlju i vođena širinom i vedrinom slobodnog ljudskog duha. Jer, pripovedač i njegovo delo ne služe ničem ako na jedan ili na drugi način ne služe čoveku i čovečnosti. To je ono što je bitno.”
Rukovodeći se ovim mudrim rečima i principima biblioterapije kreirana je letnja programska šema biblioteke. Odabrane su prigodne priče, dela epistolarne književnosti, kratki eseji, pogledi, crtice domaćih i stranih stvaralaca. U prvom segmentu tokom avgusta zainteresovani slušaoci će moći da čuju dela iz pera Marine Cvetajeve, Branka Miljkovića, Branislava Petrovića, Matije Bećkovića, Olivere Nedeljković, Ivana Tokina... Odabir tekstova uradile su Marija Radulović i Tanja Vuković koje su i snimile audio-zapise priča, za postprodukciju i montažu zadužen je bio Mirko Drmanac, dok se za fotografiju i vizuelni identitet pobrinuo Vladimir Simić.
Važno je napomenuti da su sve priče snimljene u prostorijama Biblioteke i da su celokupni proces odabira materijala, čitanja, studijskog snimanja zvuka, obrade i montaže i vizuelnog segmenta isključivo uradili bibliotekari, jer ideja je bila da se po modelu „storitelinga” publici prenese deo osećanja, ljubavi prema čitanju, knjigama i povezivanju ljudi u vreme kada lečenje kulturom može biti jedan od najboljih lekova.

Dodelom nagrada završen filmski festival u Trebinju
TREBINjE - Dodelom priznanja „Velika povelja Leotara” rediteljki filma „Grudi” Mariji Perović i reditelju filma „Polar” Dominiku Džeksonu u Trebinju je završen 8. Festival mediteranskog i evropskog filma.
Priznanje je pripalo rediteljki za veštu upotrebu kinematografskog izraza u savremenoj i realističnoj dramskoj priči, navedeno je prilikom dodele priznanja.
Perovićeva, čiji je film „Grudi” bio izuzetno posećen na festivalu, govorila je o filmskom ambijentu Trebinja, u kome se, kako kaže, na svakom koraku mogu snimati filmski kadrovi, jer je to grad koji vole kamere.
Festival je ove godine održan uz poštovanje svih epidemioloških mera, a projekcije su iz tog razloga održavane na letnoj sceni Doma mladih, platou Muzeja Hercegovine i terasi hotela „Leotar”.
Tokom pet dana prikazano je 20 dugometražnih, kratkometražnih i dokumentarnih ostvarenja, a ovaj festival je jedan od retkih kulturnih događaja koji su realizovani uprkos epidemiji virusa korona, prenosi Tanjug.
U Trebinju su se ove godine okupili reditelji, glumci i filmski radnici iz Srbije, Crne Gore, Severne Makedonije i Velike Britanije.

Otvorene avgustovske izložbe u KCB
U skladu sa trenutnom epidemiološkom situacijom i njenim razvojem, avgustovske izložbe u Kulturnom centru Beograda dostupne su publici do 27. avgusta, a kako su saopštili iz organizacije broj posetilaca u tri izložbena prostora ove kuće je ograničen na najviše deset osoba po galeriji, uz obavezne maske.
U Galeriji „Artget” svoje radove predstavlja Sandra Vitaljić na izložbi „Neplodna tla” na kojoj su prikazani pejzaži, reistički prikazi prirode i terena u svojoj lepoti ili ružnoći. Vitaljićeva je u svom umetničkom radu usmerena na društvena pitanja i bavi se temama porodičnog nasilja, kolektivnog sećanja i konstrukcije nacionalnog identiteta, dok se u teorijskom i kustoskom radu bavi ratnom fotografijom i etikom fotografske reprezentacije.
U Likovnoj galeriji Kulturnog centra Beograda otvorena je postavka „Lažni bol” Simonide Rajčević koja odgovara na pitanja da li bol može da nam pruži zadovoljstvo oslobađanja kroz tragediju, kako to Aristotel tvrdi kao najviši oblik umetnosti koji donosi katarzu, ili je možda ta katarza vremenom postala afektivna laž koja ne govori o doživljaju društvene i političke stvarnosti, već o vlastitoj, eskapističkoj nelagodi unutar nje.
Pred publikom su slike kroz koje se sveti prizori mučeništva iz prošlosti naslućuju i preklapaju sa jarkim bojama i dominantno prisutnim ljudskim obrisima tela sadašnjeg vremena.
U Galeriji „Podrum” pred posetiocima je „Vitgenštajn” – istraživački projekat u kojem je sarađivalo više umetnika, a kojim je rukovodio Institut za savremenu umetnost iz Beča. Okupljeni su radovi savremenih stvaralaca koji se osvrću na različite aspekte Vitgenštajnovih ideja i vizija, referišući na stvarnost u kojoj žive i rade. Oni svojim radovima pokušavaju da vizualizuju Vitgenštajnova filozofska razmišljanja i teme poput jezika, stvarnosti, smisla, slike, slobode. Izložba se bazira na digitalnim medijima, za koje su granice još otvorene, i štampanom materijalu. Izložba je nakon Beča, Novog Trnova i Budimpešte realizovana u Beogradu uz podršku Austrijskog kulturnog foruma.

Planule zaštitne maske sa motivima umetničkih dela
Kada već moraju da se nose neka bar budu lepe – a zaštitne maske koje je prestonički Narodni muzej ponudio poštovaocima umetnosti svakako to jesu. Autentičnih motiva, odnosno sa sekvencama poznatih umetničkih dela domaće i strane umetnosti koja se čuvaju i izlažu u ovoj kući, toliko su popularne da je za prethodna dva dana kupljeno svih hiljadu komada koje je ova kuća nabavila, a kako kažu na putu je novi kontingent jer je interesovanje neočekivano veliko. O tome svedoče i redovi zainteresovanih kupaca ovog detalja koji je sticajem okolnosti postao naša svakodnevica, a koji su prethodnih dana mogli da se vide ispred muzejskog zdanja na Trgu republike.
Zaista je izbor zanimljiv i šarolik – od Ivana Meštrovića i njegove „Glave Miloša Obilića” (1908), preko Mihaila S. Petrova i njegovog „Autoportreta” (1921), Save Šumanovića i njegove slike „Most i grad” (1921), pa do „Trećeg čvora” Albrehta Direra (1506), Eroove slike „Meni” (1991), „Cveća” Jana Brojgela Starijeg (1616) i „Kompozicije II” Pita Mondrijana (1929)… Sveukupno dvadesetak različitih maski.
„Nakon potpunog zatvaranja za posetioce od 16. marta, muzej je već od 23. aprila omogućio ograničenu, individualnu posetu stalnoj muzejskoj postavci. S obzirom na sve restriktivne mere koje se tiču ograničenog broja posetilaca, dezinfikovanja prostora, dezinfekcije ruku i merenja temperature prilikom dolaska u muzej, uz očekivanje da oni koji dođu nose zaštitne maske prilikom posete, ubrzo su se i one pojavile u prodaji u muzejskoj suvenirnici. Vođeni željom za društveno odgovornim poslovanjem, omogućili smo svojoj publici kupovinu zaštitnih maski sa motivima iz kolekcije našeg muzeja. Postalo je očigledno da se po prispeću veoma brzo rasprodaju, tako da smo broj motiva upotpunili. Vremenom je interesovanje za maske bilo sve veće, tako da je vest o dolasku poslednjeg kontingenta 11. avgusta sa fejsbuk stranice Narodnog muzeja tokom jednog dana, uz veliki broj deljenja, ostvarila domet veći od 90.000 ljudi, a pred Narodnim muzejem se formirao red, učinivši da maske budu rasprodate – priča Lidija Ham, kustos Narodnog muzeja.
Bitno je reći da su perive, da koštaju 200 dinara i da se mogu nabaviti u muzejskoj suvenirnici, kako to i piše u obaveštenju na „Fejsbuku”, a kako Hamova dodaje, mole se posetioci za strpljenje od nekoliko dana koliko je potrebno da nova količina maski stigne u muzej iz proizvodnje.

Ekstravagancijom nasuprot jednoobraznosti
Malobrojni su ljudi koji umeju da zavire ispod zvanične istorije jednog vremena, jednog naroda ili jednog grada. Još je zahtevnije učestvovati u idejama i energijama koje nadilaze sklupčanu stvarnost i šire se preko svih granica: duhovnih, kulturnih, ili geografskih. Za to su potrebne tri suštinske vrline koje su odredile relativno kratki život Isidore Bjelice. Ona je bila slobodan, hrabar i dobar čovek. U tome trijanglu odvijala se njena jedinstvena i neponovljiva avantura postojanja.
Još u tinejdžerskim danima u rodnom Sarajevu, u vreme isprazne strogoće posttitoističkog socijalizma, Isidora je intuitivno prepoznala da je novi senzibilitet, indiferentan prema partijskim društvenim obrascima, jedina sila pred kojom se otvaraju kapije slobode. Ovo otkriće postaće njen credo i njena mantra, razvijena do dosledne životne filozofije. Estetika protiv ideologije, protiv prinude sirove svakodnevice, estetika kao princip života – to je „zrelo doba” Isidore Bjelice.
Kosmopolitski duh Beograda, iako u njegovim najtežim decenijama, dao je mogućnost Isidori da niže svoje „staklene perle”, ponekad kao dramski pisac, jedanput kao filmski scenarista i reditelj, a najviše kao prozaik. Svojim ekstravagantnim inicijativama, kako bi to rekao Trevelijan mlađi, razbijala je jednoobraznost društvenih događaja. Ostaće upamćeno veče književnih razgovora na koji su dame morale da dođu sa ljubičastim detaljem na toaleti, ili večernji prijem „u belom”, događaji koji su estetski šarmirali i okupili „sav Beograd”. U tom razdoblju, zajedno sa svojim suprugom Nebojšom Pajkićem, eksperimentisala je idejama koje se mogu roditi samo u Beogradu koji iz nadzemaljskih izvorišta milenijumima crpi upornost svoga opstanka, uprkos svemu. Tako su nastale zamisli „Metafizičke države Srbske” i „Politarta” kao upozorenja da u umetnosti sijaju putokazi bez kojih je svaka borba jalova. Ličnom otmenošću potvrđivala je da su dosežne visine jednog boljeg sveta.
Iz porodičnog stabla Isidora Bjelica nasledila je gospodstvo u kome se, kako bi to rekao Grendal, prepoznaje oblikovanje najmanje pet generacija. Ponela je i srećno uravnoteženi spoj tradicionalnih i liberalnih vrednosti. Rana interesovanja za svetske religije i egzotične kulture pokrenula su njenu strast za putovanjima. Brodovi kojima je plovila uvek su je vraćali jer pet generacija obavezuje na svetu zavičajnost i zavet identitetu. Tajne najviših životnih vrednosti nećemo odgonetnuti na ostrvima udaljenih mora već u Homoljskim planinama, pisala je Isidora. Uvek okrenuta svome narodu nastojala je da ga ohrabri u vremenu velikih nedaća i beznadežnosti, da probije strašni oklop kojim je nasilno izolovan od sveta, pripovedajući o čudesnim krajevima kao što su naše brižne majke ili slučajni putnici na konaku činili stolećima. Sve ono što je bilo nepristupačno Isidora je donela svojim knjigama. Čitajući ih običan čovek postajao je građanin sveta, istraživač avenija Njujorka i dokova Kazablanke, opušteni pušač kubanskih cigara pored vodopada Iguasu, voajer bizarnih ljubavnika ili degustator rakova posoljenih suzama nesrećne konobarice. Originalni senzibilitet je i ovaj put bio arhimedovska tačka prodora njenog stvaralaštva.
Život i literatura Isidore Bjelice vremenom su se stapali u jedno, u danima radosti i u danima patnje kada ju je pre sedam godina natkrilila neumoljiva bolest. Kao što je bilo sasvim u njenom etosu da podeli vedrinu koju je donosila sa svojih duhovnih i geografskih putovanja, tako je svoja najdublja i strašna iskustva sa kojima se nosila u teškim danima između nade i posustajanja, podelila sa svojim vernim i neodustajnim čitaocima u dve poslednje knjige. Ako je tačno da je svako književno delo uvek pomalo autobiografsko, onda je opus Isidore Bjelice detaljni dnevnički zapis jednog časnog, kreativnog i uzbudljivog života!
    </div>
    <div id="ekonomija">
„Mlekoproduktu” i „Mlekari Ub” dozvole za izvoz u Kinu
Dva proizvođača iz Srbije, „Mlekoprodukt” iz Zrenjanina i „Mlekara Ub”, dobila su sertifikate za izvoz u Kinu. Od pre nekoliko dana te kompanije su na listi izvoznika ove države i na kinesko tržište će, kontejnerskim saobraćajem, isporučivati mlečne proizvode i mleko za bebe, rekao je za „Politiku” Branislav Nedimović, ministar poljoprivrede.
Kako je istakao, Srbija za razliku od nekih drugih država u okruženju nema probleme u sektoru mlekarstva i najviše izvozimo u Bosnu, Makedoniju, Crnu Goru i Kosovo, a da je ovo prvi put da naši mlečni proizvodi mogu da se izvoze u Kinu.
U Srbiji se, kako je dodao, gradi i mlekara koja će biti najveća ne samo na Balkanu već u jugoistočnoj Evropi.
Otkupne cena voća koje naša zemlja najviše izvozi ove godine su visoke zbog manjka na evropskom tržištu. Ovo je delom posledica pandemije, ali i loših vremenskih prilika s kojom su se suočili najveći proizvođači poput Poljske. Malinari su zadovoljni, a očekuje se da će tako biti i s proizvođačima jabuke čija berba sledi i koje se najviše izvoze za Rusiju.
Nedimović kaže da je za naš voćarski sektor sada povoljna situacija na tržištu, posebno za one proizvođače koji su konkurentni i da je proces voćarske, ali i povrtarske proizvodnje poslednjih godina intenziviran. Kaže da postoji interesovanje jedne nemačke pokrajine za uvoz voća iz Srbije i, prema najavama, njihova privredna delegacija bi trebalo da dođe u Srbiju u oktobru kako bi ugovorili isporuke za 2021. godinu.
Nedimović je ranije rekao da je ugovor o slobodnoj trgovini između Srbije i Evroazijske unije prilika da se, recimo, poljoprivredni proizvodi druge klase, koji ne mogu da se prodaju kao konzumna roba, prerade i izvezu bez carine. Na primer, rakija od šljive. On je istakao da će ove godine poljoprivreda biti dobar generator rasta BDP-a i smanjenja posledica virusa korona. Prema njegovim rečima, pšenice ima za 23 odsto više nego prošle godine dok je kukuruz na njivama odličan.
I Vukosav Saković iz Udruženja „Žita Srbije” juče je u izjavi za Tanjug rekao da je ovo dobra godina za poljoprivredu, biće dobar rod kod svih ratarskih kultura i kod svih ćemo imati viškove za izvoz, a da oni koji su dali maksimum nemaju razloga da se žale.
Žetva ranih hibrida suncokreta počela ovih dana u južnom Banatu, a očekivani prinosi između tri i 3,2 tone po hektaru. Suncokret je na oko 220.000 hektara, što je dovoljno za naše prerađivače i standardno da izvezemo nešto preko 100.000 tona. Za kukuruz ovo je godina skoro idealnih vremenskih prilika pa Saković očekuje da rod kukuruza bude veći od 10 do 20 posto u odnosu na prethodnu godinu.

Nižu cenu kilovata od nas ima samo Kijev
Među 32 evropska grada Beograd je u julu ove godine imao gotovo najnižu cenu električne energije. Uključujući takse kilovat je koštao 7,55 evrocenti. Jeftinije od nas struju plaćaju samo u Kijevu, i to 3,64 evrocenta. Skuplju struju od Srbije ima i većina bivših jugoslovenskih republika pa je u Podgorici cena s taksom – 10,49 evrocenti, Zagrebu – 13,58, Ljubljani –15,19, pokazuje najnovija studija indeksa cena energije u domaćinstvu koju je radila istraživačka i konsultantska firma za sektor potrošača „Vaasa ETT”.
– Ovo istraživanje pokazuje da je gledajući samo cenu kilovata s taksama cena u Beogradu (i Srbiji) na začelju. To i jeste tačno budući da se energija građanima prodaje ispod tržišne cene, a i da je vrednost ostalih taksa (u prvom redu takse za obnovljive izvore energije i takse za energetsku efikasnost) neuporedivo manja u odnosu na pojedine zemlje Evropske unije – kaže Željko Marković, lider sektora energetike i resursa u „Dilojitu” i bivši direktor EPS snabdevanja.
S druge strane, situacija za prosečnog srpskog domaćina i nije baš bajkovita. Ona se umnogome menja kada se cene kilovata električne energije iskazuju u odnosu na kupovnu moć stanovnika. U tom slučaju Srbija uopšte nema najjeftinije kilovate. Naprotiv, kilovat-čas košta 14,49 evrocenti.
U odnosu na kupovnu moć stanovnika jeftinija je električna energija za potrošače u Helsinkiju, Bernu, Amsterdamu, Stokholmu, tamo gde u plate neuporedivo veće od srpskih, a gde je za maj prosečna zarada iznosila 58.892 dinara bruto.
– Uporednim cenama se vidi drastična promena kada se posmatra samo cena struje s taksama i kada se kilovat-čas preračuna prema standardu građana. Za prosečno domaćinstvo u Beogradu cena kilovat-časa je, kada se gleda njen apsolutni iznos, niža skoro upola u odnosu na Amsterdam. Ali, u situaciji kada se uporede njihova mesečna primanja, domaćinstvo u Beogradu treba da izdvoji 15 odsto više para nego domaćinstvo u Amsterdamu za istu količinu robe – kaže Marković.
Za gradove u Srbiji, ističe, gde su prosečne zarade još manje, cena kilovat-časa je još viša, u skladu s primenjenom metodologijom.
Pa tako je cena kilovata prema kupovnoj moći građana u Beogradu 14,49 evrocenti, dok je u Stokholmu 14,38, a najjeftiniji je u Helsinkiju i košta 11,71 evrocent.
– Ukoliko se upoređuju cene prema kupovnoj moći stanovništva, istraživanje pokazuje da su cene najviše u Varšavi, Pragu i Berlinu. Takođe vidimo da većina zemalja centralne i istočne Evrope na kraju ima cene električne energije koje su relativno visoke u poređenju s opštim nivoom cena u zemlji i iznad evropskog proseka. Kada se cene električne energije izraze u odnosu na kupovnu moć stanovništva one se zapravo pokazuju u odnosu na troškove drugih dobara i usluga. Razlike u cenama u različitim zemljama znače da je za istu robu i usluge potrebne izdvojiti različite sume novca – kaže Marković.
Pariteti kupovne moći su pokazatelji razlike u nivou cena u pojedinim zemljama. Oni govore koliko određena količina robe ili usluga košta u jedinicama valute u različitim zemljama. Pariteti kupovne moći dobijaju se upoređivanjem nivoa cena za korpu uporedivih roba i usluga koje su izabrane da budu reprezentativne za obrazac potrošnje u različitim zemljama. Pariteti verno odražavaju razlike u kupovnoj moći stanovništva, najčešće domaćinstava, objašnjava ovaj stručnjak.

Šalteri Fonda PIO od ponedeljka ponovo rade sa strankama
Fond za penzijsko i invalidsko osiguranje obavestio je danas sugrađane da od ponedeljka, 17. avgusta 2020. godine, sve organizacione jedinice direkcije, filijale, službe i ispostave, ponovo počinju sa prijemom stranaka u šalter salama, kancelarijama i na medicinsko veštačenje.
Neophodno je da građani koji dolaze u prostorije Fonda poštuju mere i preporuke Kriznog štaba Vlade za suzbijanje zarazne bolesti Kovid -19, što podrazumeva obavezno nošenje zaštitnih maski u prostorijama Fonda, dezinfekciju ruku na ulazu u prostorije Fonda, merenje temperature na ulazu u prostorije Fonda i poštovanje mera sigurne distance od dva metra.
Poslovi medicinskog veštačenja podrazumevaju maksimalno pet pregleda dnevno po lekaru, pozivanje na pregled telefonom, uz molbu da ne dolaze podnosioci zahteva koji imaju neki od simptoma infekcije ili su skoro bili u direktnom kontaktu sa kovid pozitivnom osobom.
Pozivi će biti na jedan sat razmaka, kako bi se izbegle gužve u čekaonicama, a zabranjuje se ulaz pratiocima, osim u slučajevima kada su pratnja nepokretnih i teško pokretnih lica. U sobama za veštačenje sprovodiće se sve mere epidemiološke zaštite stranaka i zaposlenih, potvrdili su iz Fonda PIO.
    </div>
    <div id="vesti">
Pucano na muškarca u Jajincima, napadač uhapšen
Muškarac u Jajincima upucan je, a kako je potvrđeno Tanjugu u MUP-u napadač je uhapšen.
Kako navode u MUP-u, muškarac koji je upucan je prevezen na VMA.
Uviđaj je u toku.
Prema nezvaničnim informacijama, muškarac je upucan u noge, prenosi Tanjug.

Beograđanin optužen za pomorsku nesreću
M. S. (17) iz Beograda naći će se 26. avgusta pred sudom u Kotoru pod optužbom da je na otvorenom moru, između Školjića i Mogren plaže, jahtom izazvao nesreću u kojoj je poginula službenica crnogorske policije, Maja Šljivančanin (31). Njen verenik Vladimir Stanišić, koji je bio sa njom na barci prošao je samo sa povredama.
Sud je prihvatio jemstvo od 330.000 evra koje je ponudila porodica, kako bi M. S. bio pušten iz zatvora u Spužu da se tokom postupka brani sa slobode, ali mu je odredio meru zabrane napuštanja teritorije opštine Budva. Maloletnik je optužen za teško delo protiv opšte sigurnosti, počinjeno iz nehata.
Nesreća se dogodila 11. jula, a kako je utvrdilo veštačenje, tome su doprineli M. S. ali i Stanišić, jer se nisu pridržavali propisa o bezbednosti plovidbe na moru. Jahta duga 12 metara  i barka kretale su se od ostrva Sveti Nikola ka Jazu. Jahta je u jednom trenutku prešla preko barke i prepolovila je, nakon čega je barka potonula.
Plovilo „Si Rej Sandenser 395”, kojim je upravljao sedamnaestogodišnjak, neposredno pre sudara kretalo se brzinom od 17,3 čvora što svakako nije sigurnosna brzina, navodi se u nalazu veštaka Aleksandra Božovića, koji prenose crnogorski mediji.
Sedamnaestogodišnjak je, kako je utvrđeno, prekršio pravilo kojim se nalaže da se svaki brod mora kretati sigurnosnom brzinom u cilju preduzimanja pravilne i delotvorne radnje koja bi sprečila sudar.
Veštak Božović pojašnjava da sigurnosna brzina nije propisana, ali je naglasio da ona mora biti prilagođena prilikama u kojima brod plovi, tako da bi se mogao preduzeti prikladan i uspešan manevar radi izbegavanja sudara i da bi brod mogao da se, u slučaju potrebe, zaustavi na odgovarajućoj udaljenosti. M. S, koji tvrdi da nije video barku, morao je da izvidi područje plovidbe kako bi na vreme skrenuo i izbegao sudar, smatra veštak. Uz to, jahta nije imala overenu listu posade u trenutku nesreće.
Kada je reč o odgovornosti Stanišića, u nalazu se navodi da ni on nije savesno osmatrao okolinu. Pored toga, on se nije pridržavao ni pravila o prvenstvu „desne strane” koje važi i za brodove. Analiza oštećenja na barci u koju je udarila jahta kao i snimci pokazali su da Vladimir Stanišić nije osmatrao područje plovidbe i nije se zaustavio kada je video da mu jahta prilazi sa desne strane.
Crnogorski mediji pišu da do danas nije zvanično saopšteno ko je vlasnik jahte, ali se pretpostavlja da pripada ocu M.S, navodno biznismenu iz Novog Sada. Nije poznato ni da li je M. S. imao dozvolu da njom upravlja. Dodaju da je Stanišić pokušao da spase Maju Šljivančanin, ali smrt je bila trenutna. Na jahti je bilo osam osoba u momentu sudara i niko od njih nije povređen.

Uhapšen direktor Zavoda za odrasle „Male pčelice”
Direktor Zavoda za smeštaj odraslih lica „Male pčelice” Vladica Stanojević uhapšen je nakon što je, kako se sumnja koristio nedozvoljene supstance u lečenju štićenika svoje ustanove, pišu beogradski mediji.
Slobode je lišena i doktorka ove ustanove koja je nesavesno lečila stare ljude.
Policija je, navode mediji, dobila prijavu o ovom krivičnom delu koje se stavlja na teret Stojanoviću i brzo ga lišila slobode.
Kako mediji prenose, u Zavodu za smeštaj odraslih lica „Male pčelice” pojavila se šuga i mnogi štićenici su oboleli od ove zaraze. Međutim pojavu šuge u svom objektu direktor Stanojević pokušao je da prikrije tako što je doktorki Zavoda izdao naređenje da obolele leči lekom „Medimectin”.
Lek „Medimectin” namenjen je za stoku, kao što su goveda, ovce, svinje i prema uputstvima ovog leka on se daje kod pojave vaški, šuge, problema sa plućima i slično. Međutim taj lek ne sme nikako da se daje ljudima, jer je opasan po njihovo zdravlje.

Nevreme u Sjenici
Večeras je jako nevreme, koje su pratili i susnežica i grad i kiša koja i dalje pada, u Sjenici napravilo veliki problem žiteljima ove pešterske opštine na 1100 metara nadmorske visine.

Izlila se i reka Grabovica u samom centru Sjenice, dok se voda sa svih strana sliva poput bujice.
O razmerama nevremena svedoči i snimak koji smo večeras dobili iz Sjenice.

Your browser doesn’t support video.
Please download the file: video/youtube

Maska sprečava infekciju, a ne đaka da pohađa školu
Uprkos uverenju da je za celokupan dečji razvoj bolje da se đaci vrate u školske klupe, zbog prednosti nastave u učionici ali i socijalizacije, mnogi roditelji od te mogućnosti odustaju otkako je ozvaničeno da mame i tate odlučuju da li će u epidemiološki nepredvidivom septembru đaci učiti samo na daljinu ili i u školi. Razloga je više. Prednjači opravdan strah u porodicama u čijem je krugu ili bližem okruženju bilo pacijenata koji nisu uspeli da se izbore sa kovidom 19, ili su u domaćinstvu školarca pojedini članovi hronično oboleli, pa i vremešni narušenog zdravlja što ih čini ranjivijim.
Ali, privlači pažnju nepregledna debata u onlajn zajednicama roditelja učenika koja se vodi zbog toga što đaci pod školskim krovom moraju da nose maske. Bez razumevanja značaja i opravdanosti tog pravila, ima roditelja koji ocenjuju da će deca u školama boraviti „kao programirani roboti pod maskama na distanci bez druženja, što nije cilj povratka u klupe” i spremni su da odaberu nastavu na daljinu kojoj se inače protive samo da školarci ne budu pod maskama u kućama znanja „jer na to niko ne može da ih primora”.
− Da li i kada treba da se nose maske pitanje je za stručnjake. Onako kako se epidemiolozi, infektolozi, virusolozi dogovore i preporuče sasvim je u redu da se ponašamo, jer na taj način štitimo sebe i druge − kategoričan je stav Udruženja „Roditelj”.
Nošenje maski maksimalno smanjuje rizik od širenja zaraze, pa i pod pretpostavkom da se u odeljenju nalazi asimptomatski prenosilac infekcije, tvrde epidemiolozi. A nastava se pod školskim krovom mora organizovati tako da osigurava bezbednost i zdravlje učenika i zaposlenih. Svi školski radnici nosiće ih sve vreme dok su u školi. Đaci treba da stave maske na ulazu u školsko zdanje i ne skidaju dok su na nastavi, odmoru i prilikom svakog razgovora. Školarci mogu da odlože masku samo dok ćutke slušaju predavanje i sami sede u klupi u svoja četiri kvadratna metra. Bilo koja zaštitna maska zadovoljavajuća je za boravak u školi: hirurška, epidemiološka ili pamučna za višekratnu upotrebu. Najvažnije je da se deci skreće pažnja da je pravilno nose, da pokriva nos, usta i bradu.
− Roditelji nam moraju biti saveznici, u suprotnom se potpuno vraćamo na TV i onlajn časove što nije dobro. Đak koji se mangupira i namerno skida masku u školi biće opomenut, može biti i ukoren i isključen sa nastave. U ovoj situaciji možemo da pojačamo disciplinske mere  − stav je ministra prosvete Mladena Šarčevića, kao i da će maske za đake kupovati roditelji „jer to je igra ogromnih brojeva”.
Od predškolaca do studenata, kako je obrazložio, to bi značilo nabavku 1.600.000 maski svaki dan, a za to „stvarno nemamo u budžetima”. Rekao je i da će sve škole imati obezbeđen određeni broj maski, za rezervu i da je poslao uput Ministarstvu državne uprave i lokalnim samoupravama „da se sete da su oni odgovorni kada su u pitanju materijalni troškovi za predškolske ustanove, osnovne i srednje škole”. U materijalne troškove, između ostalog, ubraja se i nabavka zaštitnih i sredstva za higijenu i dezinfekciju.
− Ne zaboravimo da su neposredno pre uvođenja vanrednog stanja, kada su škole još bile otvorene a higijenske mere pojačane, mnogi đaci najzad videli sapun u školskom toaletu, a dežurni nastavnici motrili da se ne troši previše jer ga inače nije bilo. Lokalna samouprava koja školama ne kupuje redovno ni sapune, sad treba da nam nabavi sredstva potrebna za pojačanu higijenu, dezinfekciju i zaštitu. A šta će biti ako ne kupe? − nije jasno Jasni Janković, predsednici Unije sindikata prosvetnih radnika Srbije.
Tužbe sudu zbog zaštitnih mera na času
Svega nekoliko dana od početka nove školske godine u pojedinim nemačkim pokrajinama pravnim instancama stiglo je više tužbi protiv obaveze nošenja maski u školama, a podnele su ih porodice koje žele da po ubrzanom postupku dobiju mišljenje suda da li je ta mera po zakonu. Prenoseći ove vesti Tanjug navodi primer porodice iz Ojskirhena u Rajnlandu koja bi da joj sud odgovori da li je u saglasnosti sa zakonom mera obaveznog nošenja maski u školama koju je usvojila Pokrajina Severna Rajna Vestfalija, ali i žalbu đaka koja je višoj instanci prosleđena iz suda u Diseldorfu.

Kosovske vlasti ne menjaju odnos prema Srbima i SPC
Iguman manastira Visoki Dačani Sava (Janjić) ocenio je da poslednja zbivanja koja se tiču tog manastira, kao i slučaj vladike raško-prizrenskog Teodosija kome nije bio dozvoljen ulaz na Kosovo, pokazuju da se odnos prema Srbima i Srpskoj pravoslavnoj crkvi ne menja.
„Vidimo da se ti (kosovski) zakoni krše, da se ne poštuju sudske odluke, vidimo da se svaka prilika koristi da se naš život učini komplikovaniji i teži. Međutim, mi smo čvrsto rešeni da ovde ostanemo, da živimo sa našim narodom kao što smo vekovima živeli”, rekao je iguman Sava za Radio televiziju Srbije.
On je rekao da očekuje od međunarodnih predstavnika i od predstavnika vlasti u Beogradu da preduzmu sve potrebne mere kako bi obavestili nadležne u svetu o kakvom se ponašanju radi i da se ne poštuju osnovni dogovori i pravila.
Kako je podsetio, eparhija je povodom izgradnje puta unutar zaštićene zone manastira, apelovala na predstavnike međunarodne zajednice da utiču na predstavnike kosovske vlade i posebno na lokalnu opštinu koja stoji iza tih radova.
„Koliko sam obavešten i dalje teku nastojanja da se to zaustavi”, rekao je iguman Sava, ističući da je izvođenje ovih radova zabranjeno po Zakonu o specijalnim zaštićenim zonama, i da se ne poštuju manastirska prava potvrđena sudskom odlukom.
On je naveo da je to neprimereno ponašanje prema manastiru, i da to ruši poverenje i ne izgrađuje dobre odnose, prenosi Beta.
„Uvek smo se trudili da imamo korektan odnos prema našim susedima i svima, ali i neprimereno prema međunarodnim predstavnicima, a pokazuje se da kosovske lokalne vlasti, ovde konkretno opštinske, krše i sopstvene zakone”.
On je podsetio i da je episkop Teodosije sinoć vraćen sa punkta Jarinje, kad mu šef kosovske carine u toj smeni „vrlo arogantno” nije dozvolilo da nastavi put u manastir Visoke Dečane sa dve kantice meda, poklon manastiru, vrednosti ispod 150 evra.
„Vladika je pred svima tamo ponižavan, morao je da se vrati i ostavi med, ali su mu kasnije opet pretresli kola”, rekao je iguman Sava, navodeći da takav odnos prema pravoslavnom episkopu na Kosovu nije zabeležen u poslednjih 20 godina.

Unesko se ogradio od Vojina Rakića
Vest da je Unesko tražio od predsednika Srbije Aleksandra Vučića da objasni protivrečne brojke kad je reč o koroni, ali i da reaguje zbog niza krivičnih dela u ustanovama socijalne zaštite, poput krađe beba, nakratko je prošlog vikenda prodrmala deo javnosti. Međutim, ubrzo se ispostavilo da su i predstavnici Uneska prvi put čuli iz ovdašnjih medija da se zalažu za „korenite reforme u sistemu socijalne zaštite” naše zemlje. Naime, saopštenje je u ime „Unesko Katedre za bioetiku Evrope”, kao njen šef, potpisao prof. dr Vojin Rakić, ali u ovoj međunarodnoj organizaciji takva katedra ne postoji.
Dnevnom listu „Politika” direktno iz Uneska je rečeno: „Želimo da potvrdimo da ne postoji Uneskova katedra za bioetiku u Srbiji i Evropi i da profesor Vojin Rakić nije šef”.
– Zaista sam zatečen, ja sam šef i srpske i evropske katedre za bioetiku, koja je deo svetske katedre, a koja je bazirana na Univerzitetu Haifa u Izraelu. To niko juče nije izmislio, već ona postoji od 2001. godine, kao i sajt na kojem se vidi i dobro poznati logo Uneska. Imam i titulu počasnog člana, koja mi je dodeljena na njihovom godišnjem kongresu. Kada sam izabran za evropskog predstavnika Katedre za bioetiku, protiv mog izbora su bili Tirana, Priština i Tetovo. Znam odakle vetar duva. Eto, dajem ideju Aleksandru Vučiću s kim može da se udruži protiv mene – kazao je Vojin Rakić za naš list.
Nesporno je da ova katedra postoji u okviru Univerziteta Haifa, ali nije je moguće naći na zvaničnom sajtu ove organizacije Ujedinjenih nacija. A ako je Unesko ne priznaje, onda ne bi smela da koristi ni logo ni ime ove međunarodne organizacije. Takođe, „Politika” iz pouzdanih izvora saznaje i da su netačni navodi pojedinih beogradskih medija da će Unesko pokrenuti istragu protiv Vojina Rakića.
Ko stoji iza saopštenja koje optužuje socijalne radnike, sudije, službenike resornog ministarstva da učestvuju u zlostavljanju dece, njihovih roditelja, prodaji beba, pa čak i u ubistvima? Sporna katedra ili kontroverzni profesor?
Za Sindikat zaposlenih u zdravstvu i socijalnoj zaštiti nema dileme – posredi su isključivo lični razlozi.
– Osuđujemo potrebu da se zarad ostvarivanja određenih političkih ili drugih ciljeva, kriminalizuju zaposleni na način da se paušalno navode navodna teška krivična dela i poziva na izmene propisa radi određivanja pritvora zaposlenima u centrima za socijalni rad – naveo je strukovni sindikat u saopštenju.
Iako Rakić priznaje da zbog brakorazvodne parnice ima loše iskustvo sa ovim službama, demantuje da je saopštenje pisao iz ogorčenja. Tvrdi da je određeni broj pritužbi građana stigao na adresu Katedre za bioetiku, ali i da se o nepočinstvima socijalnih službi informisao u medijima.
– Iza tog saopštenja stoji sedmoro ljudi sa katedre, ali ne mogu da otkrijem njihova imena, jer ne želim da se provlače kroz tabloide, ako već moram ja. Ujedinjene nacije su hijerarhijska organizacija i mogao sam i sam da napišem to saopštenje, ali tako ne radim, pa sam se konsultovao sa članovima sekretarijata, koji su ga potom jednoglasno usvojili. Nisu svi zaposleni u centrima za socijalni rad loši, znam i poštene ljude, ali će se svi setiti ubistva koje se odigralo ispred novobeogradskog centra, kao i drugih, za koja niko iz centara nije odgovarao. Bez ikakve namere da opravdavam ubice, moram da kažem da su neki od njih prolazili kroz strašna poniženja i kroz pakao – priča Rakić.
Ko je Vojin Rakić – profesor koji je postao žrtva političkih neistomišljenika i sistema socijalne zaštite, kako sam kaže, ili nasilnik koji se krije iza imena zvučne organizacije, kako tvrde tabloidi?
Dok je veza sa Uneskom u najmanju ruku sporna, nesporno je njegovo obrazovanje. Pošto je diplomirao filozofiju u Beogradu, u Češkoj je odbranio jedan magistarski rad, u SAD drugi, a potom je i doktorirao na Fakultetu političkih nauka Univerziteta Rutgers. Budući da se bavi bioetikom i političkom filozofijom, objavio je niz radova u visoko kotiranim međunarodnim naučnim časopisima.
– U Srbiju sam se vratio dvehiljaditih, pa sam u Đinđićevoj vladi bio savetnik UN-a na poslovima vezanim za državnu upravu. Redovni sam profesor, zaposlen na Institutu društvenih nauka. Nisam član nijedne stranke, a politički sam se aktivirao krajem osamdesetih, kada sam, sa još nekoliko ljudi, organizovao prve demonstracije protiv Slobodana Miloševića ispred Narodne skupštine. Od tada čujem da postoji nalog suda da me državne službe prate i da mi prisluškuju telefon, a sada sam i na crnoj listi Aleksandra Vučića, jer sam morao da ukažem na to da su mere preduzete u borbi protiv kovida 19 naglo popuštene kako bi se održali izbori. Tako su ugroženi brojni životi. Do tada sam bio poznat isključivo po svom naučnom radu, a sada sam prošao kroz „toplog zeca” u tabloidnoj štampi i oko mog imena se pletu kontroverze – kaže on.
Naučni rad Vojina Rakića priznaje i Beogradski univerzitet, bar kako on tvrdi. Naime, Centar za bioetičke studije (CBS), organizacija koju je sam osnovao, prema njegovoj verziji, postigla je odlične naučne rezultate, pa je usledio poziv BU da im se priključi. Razlog je taj, objašnjava dalje, što će uz postignuća Centra i sam Univerzitet bolje da se kotira.
Kakva je veza između ove privatne organizacije i državne institucije pokušali smo da saznamo i od aktuelne rektorke Ivanke Popović. U kratkoj poruci je napisala: „Rektorat je na kolektivnom odmoru do 17. avgusta. Postoji veza između UB i Centra iz vremena kada je dr Rakić bio zaposlen u članici UB. Sledeće nedelje bih mogla da vam dam konkretnije informacije”. Budući da Institut društvenih nauka na kojem Rakić danas radi nije član BU, Popovićeva je pojasnila još da je, koliko se seća, reč o Institutu za filozofiju i društvenu teoriju. U Savetodavnom odboru Rakićeve organizacije nalazi se i jedan bivši rektor – akademik Vladimir Bumbaširević, s kojim smo takođe pokušali da razgovaramo o ovoj organizaciji ali juče nije odgovarao na naše pozive.
Uloga CBS-a je, piše na sajtu, istraživanje etičkih i društvenih aspekata različitih pitanja iz oblasti biomedicine. Međutim, detaljnim uvidom u sajt stiče se utisak da je više reč o privatnoj firmi nego o udruženju osnovanom zbog obrazovanja. Status dopisnog člana nudi se po godišnjoj ceni od 50 evra za studente na master i doktorskim studijama, a do 300 evra plaćaju institucije. Da li i Beogradski univerzitet plaća ovu članarinu, pitanje je na koje rektorka juče nije odgovorila.
Uvidom u finansijske izveštaje APR-a, Rakiću baš i ne cvetaju ruže. Poslednje dve godine beleži gubitke, iako je pre toga poslovao u plusu. Prema dostupnim izveštajima, najbolja je bila 2017. godina, kada je ostvario dobit veću od dva miliona dinara, što za samo jednog zaposlenog i nije tako loš rezultat. Ali već naredne godine je prešao u negativnu zonu i zabeležio gubitak od 1,6 miliona dinara.
Da li ime Uneska pomaže da Centar za bioetičke studije lakše dođe do projekata?
– Više je koristi srpska Unesko katedra imala od CBS-a nego obratno. Mogu slobodno da kažem da se ona šlepovala na uspesima Centra. Pošto me sada povezuju s Đilasom, koga jedva poznajem, ne bih se čudio da neko kaže i kako je to tajkunska organizacija. Ali mi se bavimo samo naukom, organizujemo brojne konferencije, i to sa univerzitetom Oksford, Hejstings centrom, Univerzitom u Njujorku, a imamo i saradnju s Univerzitetom Kembridž, čijom radnom grupom za bioetiku rukovodim – dodaje Rakić.
Demanti iz Haife
Medijima je juče stigao i demanti koji potpisuje Amnon Karmi, šef svetske Katedre za bioetiku, koji je rekao da Vojin Rakić sebe verodostojno predstavlja u okviru Unesko Katedre za bioetiku (Haifa) i da sekcija za Srbiju uživa njihovu punu podršku. Međutim, o odnosu Uneska i ove Haifine katedre nema nikakvog objašnjenja.

Savezničke pilote spasili, slomljenih krila ostali
Užice – Za spasavanje savezničkih avijatičara u misiji „Halijard” u Pranjanima, svuda se zna, a zaboravom su sasvim prekrivena slična dešavanja na Zlatiboru 1944. godine. Javnosti je nedovoljno poznato da su četnici i narod na ovoj planini tada spasili šest posada sa ukupno 47 savezničkih vazduhoplovaca. Ali njihovi potomci iz sveta to ni u ovo vreme ne zaboravljaju.
Te pojedinosti rasvetljava knjiga „Slomljena krila Zlatibora”, u izdanju užičkog Istorijskog arhiva, koja narednog meseca (kao dvojezična, srpska i engleska) izlazi iz štampe. Njen autor Užičanin Dejan Đerić, master inženjer elektrotehnike, posvećeno se upustio u istraživanje ovih davnih događaja. Čiju je istinu, kako za „Politiku” on ukazuje, komunistička vlast decenijama namerno prikrivala od naroda:
– U istoriji koju je pobednik pisao nije bilo mesta za priču o spasavanju savezničkih avijatičara na Zlatiboru u toku zime i leta 1944. godine. Ona se odigrala u dramatičnim uslovima građanskog rata, u vreme kada su saveznici konačno otpisali pokret Draže Mihailovića, a svu vojnu pomoć preokrenuli Titovim partizanima. Na taj način je vojni usud, koji je u toku Drugog svetskog rata uvek bio na strani maršala Broza, ostao uz njega i kad se povela reč o spasenim savezničkim avijatičarima posle završetka rata.
Đerić u knjizi „Slomljena krila Zlatibora” opisuje misiju spasavanja i sudbine ljudi koji su u njoj učestvovali. Podseća na prelete savezničke avijacije 1943. i 1944. preko ovih prostora (iz Italije ka Rumuniji).
– Oštećeni dejstvima nemačke PVO saveznički piloti prinudno su se spuštali padobranima na teritoriju Kraljevine Jugoslavije. Veliki broj njih prihvatale su jedinice Jugoslovenske vojske u otadžbini, četnici Draže Mihailovića. Na teritoriji Zlatibora našlo se šest posada sa ukupno 47 avijatičara. U knjizi je svih 47 poimenično popisano i identifikovano na fotografijama, uz vreme i mesto gde su se spustili, ko ih je prihvatao, u koje su kuće smešteni, kako prebacivani ka Pranjanima odakle su avionima evakuisani u Italiju – otkriva autor, dodajući da su najzaslužniji za uspeh zlatiborske operacije istinu sa sobom odneli u grob, a drugima koji su za nju znali nije bilo dozvoljeno da o tome glasno pričaju.
U knjizi su desetine neobjavljenih fotografija (pa i američkih pilota s kokardama na glavama), dokumenata, sećanja. Autor je pregledao fondove Vojnog arhiva u Beogradu, Arhiva Srbije, podatke Instituta američkog raznog vazduhoplovstva, privatnih arhiva. Posebno je značajna sačuvana lična arhiva Milomira Kolarevića, komandanta Zlatiborske brigade JVuO koji je savezničku posadu prihvatio, čuvao i u Pranjane sproveo. Jedan od spasenih pilota, Gas Braun iz Teksasa, pisao je Kolareviću posle rata: „...Jako se dobro osećam zbog toga što je onaj ko je spasao moj život i dalje živ.” Najlepše utiske o ovom boravku nosio je avijatičar Larvin: „Nikada vam se ne mogu odužiti za uslugu koju ste pružili mom komandiru i meni. Imam mnogo lepih uspomena iz Srbije, posebno sa Zlatibora gde ste nas zbrinuli. Divim se vama i vašem narodu koji je ustao tako hrabro protiv Nemaca pod teretom okupacije bez ičije pomoći.”
Recenzent pukovnik Dragan Krmanović ocenjuje da je u knjizi „Slomljena krila Zlatibora” posebno važna rekonstrukcija montiranog sudskog procesa na kome je glavni pokretač i organizator spasilačke misije, general Draža Mihailović, osuđen na smrt između ostalog i zbog navodnog zločina nad savezničkih vazduhoplovcima. U predgovoru dr Ilija Misailović navodi da pobednici u ratu prisvajaju svu slavu za pobedu, dok pobeđeni čekaju protok vremena da ukažu na svoje „nesporne pobede” o kojima govori i ova knjiga.
Ime „Slomljena krila Zlatibora” Đerić ovako obrazlaže: – Saveznički avijatičari, pošto su ostali bez krila, iskočili su na nepoznatu teritoriju. Bili su u strahu da će ih neprijatelji ubiti ili zarobiti. Četnici i narod Zlatibora su ih spasili, nahranili i pomogli im da se vrate u svoje jedinice. Tako je avijatičarima omogućeno da ponovo polete, dok su ljudi koji su ih spasili zauvek ostali „slomljenih krila”.
A u ovoj godini, kad se ta povest objavljuje, preminuo je poslednji živi učesnik ove operacije, pripadnik Zlatiborske brigade Radoje Tucović (1924–2020) zvani Dvobanka. On je početkom godine, pred smrt, dočekao da mu Amerikanac Džon Kapelo, predsednik Fondacije „Misija Halijard”, uruči zahvalnicu za učešće u spasavanju savezničkih avijatičara.
Đerić najavljuje da bi promocija knjige „Slomljena krila Zlatibora” mogla biti u septembru, uoči obeležavanja 76. godišnjice misije „Halijard”. S tim što je ideja da se događaj ubuduće obeležava uz prisustvo predstavnika američke ambasade i potomaka spasenih avijatičara. Nezvanično se čuje da u zlatiborskoj opštini Čajetina postoji dobra volja za podizanje spomenika u Sirogojnu povodom ove operacije spasavanja saveznika.

Čuješ li me, Ivane sine!
Krvave, kružne mrlje na zemlji, ugašena vatra na kojoj se pekao kukuruz, ostavljeni bicikl i mnogo dečje obuće, to je slika sa vira na reci Bistrici u Goraždevcu kod Peći. Pre sedamnaest godina nju je „naslikao” ubica koji je na desetine devojčica i dečaka ispalio 87 metaka i ubio Ivana Jovovića (17) i Panta Dakića (12), a teško ranio Draganu Srbljak, Đorđa Ugrenovića, Bogdana Bukumirića i Marka Bogićevića.
Goraždevac je tog kobnog 13. avgusta 2003. godine bio hermetički zatvoreni geto čuvan od vojnika Kfora koji su imali punktove, patrole, pa čak i baze u njegovoj neposrednoj okolini. Deca nisu prešla granicu geta, to su imanja njihovih očeva, kukuruz koji su pekli oni su sejali. Ubica je pratio život, ušao u zatvoreni svet goraždevačkih Srba i zauvek ga fatalno obeležio.
Mesto igre, idilični vir, reka Bistrica, istražitelji i poruka, tadašnjih, međunarodnih vlasti da će „prevrnuti svaki kamen da pronađu zločince” već odavno ne postoje. Rečni tok su promenili i Bistricu, na drugi kraj, odveli albanski privrednici koji kopaju pesak, istrage nisu dale rezultata,  stranci su otišli, a propala pravda ostavljena je kosovskim vlastima. U visokoj travi samo retki ljudi mogu pronaći kamen na mestu ubistva i reći: „Ovo je mramor Ivana Jovovića!”
Juče je lice njegove majke Senke ličilo na taj kameni beleg. Ona svoj bol od prvog dana nosi gospodski.  Jedino kada nasloni glavu na Ivanov spomenik, vidi se majčino srce, ona počinje da govori samo njemu i to je ta tužbalica, u kojoj se najčešće ponavlja: „Čuješ li me, Ivane sine!? Moj prazni dane! Toliko toga imam da ti kažem, ali kad dođem ovde srce mi se stegne. Plašim se da neću dočekati da vidim ko te ubio.”
Goraždevac je i pre ubistva dece na Bistrici ličio na neku vrstu zatvora, a zločin, posledice i nepravda postali su deo života male izolovane sredine. Spoljni pritisak, jednoličnost, depresija, odsustvo grada, kadrova koji imaju nove ideje i nezaposlenost doveli su ovu zajednicu od 1.000 ljudi u stanje prevelike osetljivosti. Svaka unutrašnja nejednakost, nepravda, korupcija ili neostvarena želja pretvorila se u emotivne sukobe, posvađanost i atmosferu zatvorskog očaja. Nisu se mogli dogovoriti ni oko postavljanja spomen-ploče na mestu ubistva i ranjavanja dece.
Jasno je da se ključ goraždevačkog zatvora nalazi u rukama ubice dece sa Bistrice, ali se ne može poreći da bi svakoj porodici trebalo pružiti prihvatljivo rešenje i minimalnu nadu da žrtve imaju smisla. Za ovu, i spolja i iznutra, izmučenu grupu ljudi, unutrašnja nepravda presuđuje u odluci da li treba ostati ili „pobeći” odavde. Ranjenu devojčicu Draganu Srbljak odavde je izbacivala teška trauma, gips koji su joj na prostrelnu ranu u pećkoj bolnici stavili lekari Albanci, ali je konačno otišla jer nije imao ko da prepozna njene mogućnosti i žrtvu. Ona je diplomirani psiholog i njene usluge u ovom getu bile su dragocene. Na poruku kako si, odgovara: „Samo fizički nisam tamo. Upeklo sunce kao 2003.”, piše iz Beograda. Njena majka Mirjana ispred Crkve Rođenja Presvete Bogorodice kaže da na današnji dan „čuje sirene, vrisku, metež i nesreću”, pamti aplauz i radost kojom su ranjena deca dočekana u bolnici u Peći. Ona se od očaja i zatvorskog života brani radom. Uspešno proizvodi ajvar, slatko od jagoda i pekmez. Ideju o proizvodnji jagoda pokrenuo je ubijeni Oliver Ivanović i iz zatvora brinuo sade li se jagode u Osojanu, Goraždevcu i Metohiji.  Mirjana Srbljak nas do svoje lepe kuće i iznosi slatko od jagoda: „Jagode proizvodi Đorđe, a ja pravim slatko”. Đorđe je Ugrenović, dečak koji je teško ranjen na Bistrici, zajedno sa Draganom Srbljak. On je juče je na parastos i na grobove svojih drugova došao sa ćerkom i suprugom, ima troje dece. Korača pažljivo ispod ogromnih hrastova, nečujan obilazi oko humki i ljubi fotografije svojih drugara. Osedeo je, govori kratkim rečenicama, kao starac: „Napali su na golu i nevinu decu.”
Pandemija virusa korona ove godine je sprečila meštane i goste da u većem broju dođu na parastos koji su ispred hrama služili goraždevački paroh Nenad Našpalić i sveštenik iz Peći Dragan Radovanović. Zamenik direktora Kancelarije za KiM Zoran Bojović prvi je pre parastosa položio venac na spomenik goraždevačkim žrtvama i nije prisustvovao službi i pomenu. Predsednik Privremenog organa Opštine Peć Miloš Dimitrijević je izjavio da je bol težak, da se situacija teško podnosi. „Na sreću ima onih koji misle ovde da žive i opstanu, ali nažalost ima mladih, i to njih 67, koji su otišli da rade u Beograd, za dnevnicu. To je tužno, jer mi nismo mogli da nađemo adekvatno rešenje za te ljude, mlade bračne parove”, kaže Dimitrijević.
Sedamnaest godina geto-života skupilo se u dan nepravde i zločina. Vojnici iz jednih kola Kfora,  čija su lica pokrivena maskama, čekaju da se Srbi raziđu. To su bili jedini stranci na parastosu. Misija Euleksa zadužena za pravdu je 2011. godine pismom obavestila porodice da se istraga obustavlja i od tada je i formalno zatvoren slučaj ubijene dece.
Poslednje sa grobalja odlaze majke Gordana Dakić i Senka Jovović. U rukama nose slatkiše i sve tone u tišinu zatvora i geto sveta koji trpi i čeka mala rešenja i slobodu.

Đacima će pomagati 2.000 apsolvenata učiteljskih fakulteta
Između 1.000 i 2.000 studenata završnih godina učiteljskih fakulteta uključiće se od 1. septembra u proces nastave, kako bi, prema rečima dekana Učiteljskog fakulteta Danimira Mandića, pomagali učiteljima i đacima da ostvare što bolje rezultate u realizaciji nastavnog programa.
Mandić dodaje da će sistem ujedno rasteretiti roditelje koji su uz učitelje sa decom morali najviše da rade.
„Studenti završnih i master studija imaju dovoljno kompetencija i mogu da pomažu deci i učiteljima da realizuju sadržaje na što bolji način, da imaju što više interakcije a đaci što više smislenih zadataka koji će im razvijati kreativnost”, rekao je Mandić za Tanjug povodom najave ministra prosvete da će volonteri biti zaduženi za izradu domaćih zadataka i predmete veština.
Mandić je podsetio da u metod volontiranja postoji od početka vanrednog stanja na inicjiativu Ministarstva, ali da će sada biti i sistemski zasnovan.
Svi učiteljski fakulteti će, kako kaže, pozvati studente završnih godina da se prijave školskim upravama. Tako će se, dodaje, napraviti baza volontera koji će znanjem, trudom i kompetencijama pomoći deci da prebrode i krizu usled pandemije korona virusa, rekao je on.
Prema njegovim rečima, dobra strana volonterskog rada je da će budućim učiteljima deo angažovanja biti priznat, što će steći iskustva i imati prednost zapošljavanja u institucijama u kojima su već volontirali.
Studentima - apsolventima i onima na maser studijama, biće to velika priprema za ulazak u školu, rekao je Mandić i dodao da su oni do sada pomagali đacima na rešavanju zadataka i na razumevanju sadržaja.
Njihova uloga sada će biti važna i za novi predmet digitalni svet, rekao je dekan i dodao da će pomoć biti od velikog značaja jer je teško da jedan učitelj kojima i 30 đaka svakome od njih posveti dovoljnu pažnju.
Sistem će pomoći i da učitelji dobiju što više informacija o svakom đaku, rekao je on i doda da fakulteti školuju učitelje da ne vrednuju i interesovanje i zalaganje, jer ocena nije cilj već znanje, zadovoljstvo i veća motivacija učenika.
Podsetio je da se učitelji školuju i u Subotici, Somobru, Vršcu, Užicu, Vranju, Leposaviću, Novom Pazaru, Jagodini i dodao da ih na završnoj godini i master programu ima između 3.000 i 4.000.
„Izbor poziva, koji je i jedan od najtežih, ne podrazumeva samo davanje činjeničnog znanja već i vaspitni rad, razumevanje njihovih problema i poteškoća a istovremeno je i najlepši jer se stvore neraskidive veze učitelja i dece koji traju ceo život, a što je i jedan od dodatnih razloga koji motiviše studente”, kazao je Mandić.
Cilj je, kako je naveo, da deca budu što uspešnija, što motivisanija za znanjem, ovladavanjem veštinama, da im se podstiče radoznalost i kreativnost koja se nekada, primetio je, i kroz školovanje umanjuje.

U Zrenjeninu 160 radnika gradi najveći rečni tanker na svetu
U brodogradilištu „Šipjard Begej” (Shipyard Begej), u Zrenjaninu gradi se najveći rečni tanker.
Na sastavljanju plovnog objekta koji je naručila naftna kompanija „Šel” radi 160 radnika, piše portal zrenjanindanas.rs, prenosi Tanjug.
Dužina broda je 135 metara, kapacitet je 3.800 m3, težak je 855 tona.
Rok za završetak radova je sredina septembra.adiliste Bege
    </div>
    <div id="zdravlje">
Od testirane 9.383 osobe pozitivno 235, preminula četira lica
U Srbiji su u prethodna 24 časa preminule četiri osobe od posledica infekcije koronavirusom, pa je ukupan broj smrtnih slučajeva od početka epidemije povećan na 665.
Od 9.383 osobe testirane u prethodna 24 časa, prisustvo virusa potvrđeno je kod 235 osoba, objavljeno je na Konferenciji za štampu.
Trenutno je, hospitalizovano 2.128 pacijenata od kojih je 78 na respiratorima.
U Srbiji je od početka epidemije testirano 789.488 osoba od kojih je 29.233 imalo pozitivan nalaz na prisustvo korona virusa.

Zlatiborski okrug: Još 12 obolelih od kovida 19
U poslednja 24 sata u Zlatiborskom okrugu potvrđeno je 12 novoobolelih od kovida 19, saopštio je danas užički Zavod za javno zdravlje, prenosi Tanjug.
Četiri nova slučaja zabeležena su u Užicu, tri u Prijepolju, dva u Priboju i po jedan u Arilju, Novoj Varoši i Kosjeriću.
Juče su zabeležena dva nova slučaja u celom okrugu.
Od početka epidemije do danas ukupno je potvrđeno 2.412 obolelih od kovida 19, od kojih su preminula 64 pacijenta od posledica virusa, podaci su užičkog Zavoda za javno zdravlje.

Srbija uvodi obavezno pi-si-ar  testiranje za građane Hrvatske, Severne Makedonije, Bugarske i Rumunije
Svi građani koji u Srbiju dolaze sa teritorije Hrvatske, Severne Makedonije, Bugarske i Rumunije treba da imaju negativan pi-si-ar test koji nije stariji od 48 sati, odlučeno je danas na sednici Kriznog štaba.
Ta odluka važi od sutra, 15. avgusta, i ne odnosi se na naše građane koji dolaze sa teritorija tih zemalja, rekla je novinarima epidemiolog Darija Kisić Tepavčević nakon sednice Kriznog štaba.
Navela je da je doneta i odluka da za građane Crne Gore više nema restrikcija u pogledu ulaska u našu zremlji i dodala da ta odluka počinje da važi od sutra.
    </div>
    <div id="vreme">
Upozorenje na obilne pljuskove noćas i sutra
Republički hidrometeorološki zavod (RHMZ) izdao je upozorenje za područje Srbije na vremenske nepogode noćas i sutra.
Tokom noći na severu, a sutra i u ostalim krajevima lokalno se očekuju kratkotrajne nepogode - obilni pljuskovi sa količinom kiše većom od 20 milimetara za kratko vreme, grmljavina, grad i olujni vetar.
Prema prognozi vremena za sutra, u Srbiji će biti promenljivo oblačno i malo svežije, sa kišom, pljuskovima i grmljavinom.
Lokalno se očekuju vremenske nepogode sa gradom i obilnijim padavinama, uz slab vetar, promenljiv, pri nepogodama i olujni.
Jutarnja temperatura od 16 do 20 stepeni, najviša dnevna od 26 do 30 stepeni.
I u Beogradu će biti promenljivo oblačno i malo svežije, sa kišom, pljuskovima i grmljavinom, a u pojedinim delovima grada očekuju se vremenske nepogode sa gradom i obilnijim padavinama.
Vetar će uglavnom biti slab, promenljiv, pri nepogodama i olujni.
Jutarnja temperatura oko 20, najviša dnevna oko 27 stepeni.
U nedelju će biti promenljivo oblačno i svežije, mestimično sa kišom i pljuskovima sa grmljavinom. Posle podne i uveče prestanak padavina.
U ponedeljak i utorak u većini mesta pretežno sunčano. U ponedeljak ponegde u planinskim predelima, a u utorak na severu i zapadu, sa lokalnim pljuskovima i grmljavinom, prenosi Tanjug.
Zatim promenljivo oblačno sa kišom, pljuskovima i grmljavinom i malo svežije u odnosu na početak nedelje.
Krajem perioda stabilizacija i toplije vreme.
    </div>
    <div id="vesti">
Telekom najavljuje tužbu protiv Junajted grupe
Telekom Srbije će veoma brzo podneti tužbu protiv Junajted grupe jer je neistinama i lažima vodio kampanju protiv Telekoma kao konkurenta na tržištu koristeći sopstvene resurse, odnosno svoje medije, najavio je danas Vladimir Lučić, koordinator za internet i multimediju Telekom Srbija grupe.
„Smatramo da se radi o jednoj vrsti kampanje protiv nas. Podnećemo tužbu vrlo brzo u Srbiji i pred jednim međunarodnim sudom. To će biti prilika za Junajted da dokažu da je istina ono što su tvrdili, a i mi da pokažemo da se radi o kampanji konkurencije”, objasnio je Lučić na konferenciji za štampu.
Investicije Telekoma daju rezultat, 2011. nije bilo pitanja..
Generalni direktor „Telekoma Srbije” Predrag Ćulibrk rekao je danas da se Telekom zadužio u proteklom periodu kako bi mogao da investira i da ulaganja kroz akvizicije već daju rezultate, dok se 2011. godine ta kompanija zadužila da bi kupila za 380 miliona evra sopstvene akcije, ali o tome tada niko nije pitao i izvodio javne performanse pred Telekomom.
Ćulibrk je na konferenciji za medije na ovaj način odgovorio na pitanje novinara N1, koliko je porastao dug Telekoma prema bankama i na konstataciju da je u pitanju dug od 1,1 milijardu evra, a da je reč o državnoj kompanijni, čiji su akcionari građani.
„Raduje me vaša zabrinutost za Telekom Srbija. Isto ću tako bez problema da kažem, pošto i vas sa televizije N1 doživljavam kao našu konkurenciju, jer ste u stopostotnom vlasništvu Junajted grupe, voleo bih da pogledate poslovne rezultate Junajted grupe, gde ćete videti iznose koji su dramatični”, rekao je Ćulibrk.
Na konstataciju novinara da je Junajted grupa privatna a Telekom državna kompanija, Ćulibrk je upitao:
„Da li se Telekom dodatno zadužio, za sve ove akvizicije za sve ovo što smo radili?” i zatim odgovorio:
„Pa, naravno da se zadužio. Da li ima (Telekom) itekako veliko poverenje bankarskog sektora? Pa naravno da ima, što pokazuju i kamatne stope koje dobijamo od banaka o kojima sad ovde neću da pričam. Da li nešto krijemo? Pa naravno da ne krijemo, Naši finansijski izveštaji su dostupni na sajtu Telekoma Srbija i već ste imali uvid u njih”, rekao je Ćulibrk.
Kaže da bi on isto tako voleo da vidi, kao što mogu da se vide izveštaji te kompanije na sajtu, izveštaje Telekomovih konkurenata, Junajted grupe.
Na taj način bi moglo da se uradi poređenje o tome koji su rezultati poslovanja, rekao je Ćulibrk.
„Mislim da su sve naše investicije zbog kojih smo podigli nivo zaduženosti, i jasno je da smo podigli, dobro tempirane i dobro fokusirane. Itekako već daju rezultate”.
Ovi potezi su bili na korist Telekoma Srbije, rekao je on i dodao „a na čiju štetu, vreme će pokazati ili možda već pokazuje”.
Na pitanje istog novinara na osnovu čega je doneta odluka da se zaduži kompanija na milijardu i 150 milina evra, Ćulibrk je ponovio da se odluke donose na statutarnim organima kompanije, a na osnovu usvojenog strateškog plana za period 2018. - 2021. kao i na osnovu aranžmana koje ta kompanija ima sa bankama, takođe i na osnovu kako je rekao, ispravnih sagledavanja vezanih za telekomunikaciono tržište.
„Da li vi mislite da je ovo jedini put da se Telekom zadužio? Pa Telekom se 2011. godine, a ne sećam se da je iko postavljao to pitanje, potrošio 380 miliona evra da bi kupio 20 posto sopstvenih akcija od Grka i za svih tih 380 miliona, zbog dividendi isplaćenih Grcima, to je bilo preko 400 miliona evra”.
Kada je on, kaže, došao u Telekom 2012. godišnje dug te kompanije je bio preko 700 miliona evra, ali sa infrastrukturom koja nije omogućavala da se Telekom borimo sa konkurencijom.
„Telekom Srbija danas ima superiornu infrastrukturu u mnogim gradovima, Beograd, Novi Sad, Kragujevac, Niš. Mi danas više ne pružamo samo servise na „bakarnim paricama” kada su dužine bile po nekoliko kilometara zato što se nije ulagalo u tom periodu a doneta je odluka da se potroši 380 miliona evra na kupovinu sopstvenih akcija”, naveo je Ćulibrk.
Ne seća se, kaže, da je tada iko ikome postavljao pitanja o tome i pravio performanse vezano za poslovne poteze i za zaduživanje Telekoma.
„Ne brinite, Telekom će svoje dugove itekako da vrati, rezultati to pokazuju”, poručio je Ćulibrk.

Ne može se dobiti rat proterivanjem i uništavanjem sopstvenog naroda
Iza nas je obeležavanje još jedne godišnjice akcije hrvatske vojske „Oluja” čiji je ishod progon više oko 250.000 Srba iz Krajine, još jednom su se u Srbiji oplakivale žrtve, a u Hrvatskoj slavila pobeda, prvi put uz prisustvo predstavnika srpske manjine u Kninu. Mogu li crkve, Srpska pravoslavna i Katolička u Hrvatskoj da pokažu put pomirenja kada i njihovi velikodostojnici tih dana s jedne strane služe opela, a s druge mise zahvalnice. Čini mi se da je pravi čas za ovakav razgovor, s obzirom na mnoštvo otvorenih pitanja, nerešenih problema i mnogih iskušenja, kaže odgovarajući na ovo pitanje u intervjuu za „Politiku” patrijarh srpski Irinej.
– Kada je reč o tzv. Oluji, koju slave naši najbliži susedi, ali i načelno u vezi sa ratnim pobedama uopšte, setimo se kako naš savremeni svetitelj Justin Popović ne misleći samo na Hrvate ili Nemce, na Šiptare, nego i na druge Engleze, Ruse, i nas Srbe kaže: „Ratovi su poraz do poraza, ne pobede. Ljudi ginu, izmislili ratove i ubijanja kao sredstva da pobede zlo u ovome svetu”. A ja dodajem: može li država dobiti rat proterujući i uništavajući sopstveni narod? Naravno da ne može. Siguran sam da je ta euforija opijenosti zlom prošla, osim kod onih najusijanijih glava. Makar kada shvate da je za tih 250.000 Srba krenulo i svakoga dana put zemalja zapada kreću puni vozovi i autobusi mladih. Prazni se, kažu mi, ne samo severna Dalmacija, Lika, Banija, Kordun, nego i prebogata Slavonija. Ima li mesta slavlju kada vam cvet mladosti odlazi da gradi tuđe gradove, ore tuđe njive, leči tuđu decu... Prošlo je više od dve decenije, a tamo oba naroda još uvek žive u posledicama rata: socijalnim, psihološkim, ekonomskim. Neka svako čini svoje, neka slave oni ako misle da imaju šta, ali molim i apelujem na hrvatsko državno i crkveno vođstvo, kao i političke i duhovne vođe našeg naroda, da čine sve što mogu da se iskoreni mržnja i zavlada mir između dva naroda.
Utisak je da se kod hrvatskih vlasti pojavljuju početni znakovi da je moguća i takva njihova politika. Ukoliko je to zaista tako, onda i naši narodni prvaci, kao predstavnici naroda stradalog u genocidu, treba da, čuvajući nacionalnu svest i dostojanstvo svog naroda, prihvate svaku priliku koja može doprineti mirnijem snu i boljem životu našeg naroda u Hrvatskoj. Da desetine sela na Baniji, na Kordunu, Lici i drugde u kojima žive Srbi dobiju električnu energiju. Jedino tamo u čitavoj Evropi postoji mnoštvo sela bez električne energije. To ne znači da treba da sa njima slave, ali saradnja je neophodna sa onima koji žele normalan život i blagostanje za sve ljude. Mi se, ovde u Srbiji, zalažemo i podstičemo naše vlasti, da ispune sve razumne potrebe hrvatske manjine. Isto tako, verujemo da su to i za Vladu Hrvatske dostižni ciljevi, i da srpski predstavnici trebaju da sa njima sarađuju za dobrobit svih – kaže patrijarh srpski Irinej.
Neuspehom su okončani nedavni pregovori predstavnika Episkopskog saveta u Crnoj Gori i crnogorske vlade. Kako ocenjujete poziciju Crkve u ovim pregovorima, ali i njen trenutni položaj u Crnoj Gori?
Na pitanje kakav je položaj naše Crkve najbolje su zimus odgovorili i stari i mladi, po mećavi u Vasojevićima ili po buri u Paštrovićima, širom današnje Republike Crne Gore, noseći na ikonama i u srcu Svetog Savu, Svetog Vasilija Ostroškog ili Svetog Kneza Lazara, i sa uzdignutim trobojnim barjacima Srpske Crkve branili svetinje. I stav Crkve u današnjoj Republici Crnoj Gori, ali i svuda gde ima naših eparhija, crkvenih opština, manastira, hramova i parohija je kristalno jasan. Srpska Pravoslavna Crkva ima svoj Ustav, svoje ustrojstvo, svoje propise koji rešavaju načine regulisanja svih važnih pitanja. U takvim zakonskim i kanonskim okvirima mogu biti rešena i sva otvorena pitanja na tom području. To je stav Svetog Arhijerejskog Sinoda, to je moj stav. Takav je i stav Sabora. A što je isto tako važno, takav stav je nedvosmisleno pokazao i narod u tamošnjim eparhijama. Ova kriza potvrdila je onu latinsku: Vox populi – vox Dei! Ni narod, ni Crkva ne prihvataju raspravu o pitanju: čiji su srpski pravoslavni hramovi? Ni narod, ni Crkva ne pristaju na bilo kakvu promenu ustrojstva, na narušavanje crkvenog i narodnog jedinstva. Patrijarh srpski to pogotovo ne prihvata, sviđalo se to nekom ili ne.
Kada je 1998. godine, doveden u Patrijaršiju, mladi predsednik ili premijer Đukanović, ne sećam se njegove tadašnje funkcije, predstavljen je kao budućnost, snažna perspektiva srpskog naroda. I on je tako tada govorio i obećavao. A danas, tuga me obuzme kada vidim koliko dubok može biti ljudski pad. Sa takvima se godinama dogovarati i pregovarati? Sa takvima tražiti mogućnost kompromisa? U to ne verujem.
Plašite li se mogućnosti da će se crnogorski zakonski model preliti i na svetinje na Kosovu i Metohiji, koje su inače pod konstantnim pretnjama: od fizičkog uništenja do grubog falsifikovanja njihove istorije?
Realna slika  je, nažalost, obrnuta i utoliko još tužnija. Oni koji su se, kao što rekoh, nekada predstavljali kao nada i budućnost srpskog naroda u Crnoj Gori, danas se ponašaju kao da su im „uzor” šiptarski teroristi. Setimo se samo arogantnih izmišljotina da su Visoke Dečane podigli plemići iz porodice Nimani? Ja odlično poznajem i poštujem kosovsko-metohijske Šiptare. U osnovi, to je plemenit narod gorštačkog etosa. Ali, uz svo poštovanje prema njima, ne možemo im ustupiti onaj deo istorije, deo duhovnih i kulturnih spomenika koji im nikada nije pripadao u istoriji. Ili, uzmimo samo još jedan primer: služenje rimokatoličke mise na ostacima pravoslavnog hrama Svetog Nikole u Novom Brdu, poznate zadužbine srednjovekovnih srpskih vladara. Oni, pak, koji bi pomislili da i za milimetar popuste pritiscima Markovića, Đukanovića i njima sličnim, kojima ništa nije sveto i koji nemaju poštovanja čak ni prema sopstvenim precima, imali bi ubrzo novobrdski primer u Morači, Savini i drugde.

(Foto I. Milutinović)
Da li ste razgovarali sa episkopom diseldorfskim i sve nemačke Grigorijem posle njegove izjave kojom je problematizovao izdvajanje budžetskih sredstava za gradnju Hrama Svetog Save  u doba epidemije virusa korona i Vašeg saopštenja u kojem ste naveli da je perjanica antisrpskih i anticrkvenih krugova u Srbiji?
Po tom pitanju još uvek nismo razgovarali. Čuo sam da se tim povodom oglasio preko video-snimka na internetu. Ali arhijereji međusobno tako ne opšte. Zna se kako, i kojim putem, se iznose različiti stavovi, kao i koji su načini da se rešavaju problemi sa kojima je Crkva suočena.
Srpska Pravoslavna Crkva proslavlja ove godine sto godina ujedinjenja Srpske Crkve, a vek postojanja obeležava i Pravoslavni bogoslovski fakultet. Deo akademske zajednice, profesora ovog fakulteta, pa i rukovodstva Univerziteta u Beogradu smatra da Sveti arhijerejski Sinod, kojim predsedavate, ima preveliki uticaj na ovaj fakultet i da narušava njegovu univerzitetsku autonomiju. Kako Vi gledate na ove primedbe?
Pobogu, na Pravoslavnom bogoslovskom fakultetu se školuju, pre svega, budući đakoni, sveštenici i arhijereji Srpske Pravoslavne Crkve, zatim budući pravoslavni veroučitelji, katihete. U Statutu piše da je Fakultet ustanova Srpske Pravoslavne Crkve i države Srbije i da je pod punim duhovnim i kanonskim okriljem Srpske Pravoslavne Crkve. Setimo se samo da je taj isti Statut zbog žalbe nekog ateističkog udruženja već bio na Ustavnom sudu gde je pozitivno ocenjen. I pored toga, neki iz univerzitetske zajednice, koji su se već eksponirali kao politička orijentisana i anticrkveno raspoložena grupica ljudi, prepoznavši se sa par sličnih u fakultetskom sosloviju, iznose sumnje u Statut i time zbunjuju akademsku javnost. I to je problem. Takvi se čujem, isto preko interneta, svakodnevno rugaju svojoj Crkvi, Sinodu, najuglednijim arhijerejima, kolegama profesorima. Tajno snimaju šta govorimo, snimaju kako pale slike najuglednijih vladika, pa to objavljuju... Teško je to razumeti jer im je Crkva dala sve što je mogla, pa i više od toga, a ništa im nije uskratila. Što se statusa fakulteta tiče Sveti Arhijerejski Sinod uzima u obzir različita rešenja i neće žuriti sa odlukom. Pokojni Zoran Đinđić je 2000. godine dao ključni doprinos da se učini ništavnom i nepostojećom odluka komunističkih vlasti o isključenju Fakulteta sa Univerziteta jer je bio mišljenja da Bogoslovski fakultet sa svojom tradicijom i ugledom u svetu čini čast univerzitetskoj porodici. Ali on je bio i Srbin i Evropejac bez kompleksa. A problem svih onih sa Fakulteta kojima je tesna sopstvena koža, rešićemo na dobro Crkve, ali suštinski i na njihovo lično dobro.
Koliko je pandemija virusa korona promenila život Pravoslavne crkve? Da li je, na primer, promenila crkvenu praksu vezanu za Svetu tajnu pričešća, budući da su neke pravoslavne crkve učinile izvesna prilagođavanja prilikom davanja pričešća?
Crkva postoji kroz Evharistiju ili, još preciznije, kao Evharistija. Mi hrišćani jesmo jedno sa Gospodom i među sobom isključivo zato što se u Evharistiji – realno, a ne metaforički ili simvolički – pričešćujemo jednim i jedinstvenim Telom Hristovim. Iz toga sledi i naša vera da je pričešće Lek besmrtnosti, kako ga je već početkom 2. veka po Hristu nazvao sveti Ignjatije Bogonosac, i da ni u kom slučaju ne može biti izvor ili uzrok bolesti, zaraze i smrti. Ako je Bog sa nama, – a u Liturgiji i Pričešću jeste, – ko će protiv nas? Koga da se bojimo? Prema tome, Crkva veruje da verni, postavši pričešćem jedno telo sa Hristom, i došavši tako u dodir sa Njegovim božanskim energijama, ne samo da ne mogu da se zaraze preko svetog Pričešća nego da je ono izvor života i zdravlja. U svoje vreme moj prethodnik, blaženopočivši patrijarh Pavle, koji sigurno nije bogoslovstvovao čisto „akademski”, nego blagodatno-podvižnički, ozarenjem i prosvećenjem od Duha Svetoga, odgovarajući na pitanje da li treba brisati kašičicu posle pričešća svakog vernika, nedvosmisleno je pisao da ne treba. Pritom, se pozivao na svedočenje svetog Jovana Kronštatskog, izuzetnog liturga, čudotvorca i iscelitelja, koje glasi: „Koliko sam puta imao prilike da vidim bolesnike istopljene kao vosak od bolesti, potpuno malaksale, umiruće, a koji su se posle pričešća božanskim Tajnama, po svojoj srdačnoj želji ili po mojoj preporuci, na čudesan način brzo oporavljali.” Za dve hiljade godina hrišćanstva nikad se niko nije zarazio svetim Pričešćem – jer da jeste, to bi neprijateljima hrišćanstva bio „krunski dokaz” protiv njega! Istina, bilo je, ima i biće sveštenoslužitelja koji su umrli zbog zaraze ili neizlečivih bolesti (kardiovaskularnih, kancerogenih, dijabetičarskih i drugih), ali ne usled služenja Liturgije i pričešćivanja nego iz istih razloga iz kojih umiru i drugi ljudi, pogođeni istim ili sličnim boleštinama. Imajući ovu veru i Pravoslavno Predanje na umu, kao poglavar naše pomesne Crkve smatram da bi bilo kakvo uvođenje novine u vekovnu praksu vezanu za način pričešćivanja bilo pogrešno. 
Kako gledate na odluku turskog predsednika Redžepa Taipa Erdogana da Sveta Sofija ponovo postane džamija? Je li to još jedan udarac za podeljeni pravoslavni svet ili novo breme u odnosima hrišćana i muslimana?
Nedavno sam uputio Turskoj apel Svetog Arhijerejskog Sinoda da se pronađe kompromisno rešenje za crkvu Svetu Sofiju, koja je jedan od najvažnijih spomenika kulture i duhovnog nasleđa čitavog čovečanstva. Naravno, predložena rešenja moraju da uvažavaju političku realnost i državni suverenitet. Rekao sam da je moguće da ova crkva ostane muzej ili da se, s obzirom na prostranost i monumentalnost, omoguće povremena bogosluženja za obe vere. Mi se molimo, pre svega, da se sačuva mir i da ova, rekao bih, upotreba vere u političke svrhe ne izazove druge posledice. Nama, pravoslavnim Srbima, Crkva Svete Sofije zauzima posebno mesto u srcu i duši jer preko duhovnog roditeljstva koje ona oličava, stekli smo i svoje duhovno blago koje oličavaju Gračanica, Dečani, Krušedol, Žiča, Krka u Dalmaciji, Hram Svetog Save i svi naši divni hramovi u zemlji, regionu i širom sveta.

Ponovo počinje postupak vantelesne oplodnje o trošku države
Posle prekida od mesec dana obnavlja se postupak vantelesne oplodnje o trošku države za parove koji prirodnim putem ne mogu da ostvare potomstva.
Republički fond za zdravstveno osiguranje (RFZO) i Republička stručna komisiji (RSK) za biomedicinski potpomognutu oplodnju (BMPO) doneli su mišljenje oko ponovnog započinjanja postupaka BMPO.
Preporuka ustanovama je da se sa postupcima BMPO započne najdalje do 1. septembra, a da ustanove koje imaju uslove započnu i ranije sa postupcima BMPO, kao i preporuku da Komisije za BMPO započnu sa radom od 17. avgusta, saopštio je RFZO, prenosi Tanjug.
Osim KC Kragujevac, koji će zbog trenutne epidemiološke situacije i organizacije posla otpočeti sa radom od 1. septembra, u svim drugim ustanovama u Planu mreže zdravstvenih ustanova Komisije za BMPO otpočeće sa radom od 17. avgusta godine, te se osigurana lica mogu javljati ustanovama telefonskim putem radi zakazivanja termina za pregled.

Vladika Teodosije zaustavljen na Jarinju zbog dve kante meda
Vladika raško-prizrenski Teodosije vraćen je sa Jarinja, jer mu nisu dali da prenese med za manastir.
On je sa administrativnog prelaza vraćen sinoć, jer mu službenici kosovske carinske službe nisu dozvolili da prenese dve kante meda za manastir Gračanicu.
Vladika Teodosije izjavio je za RTS da mu se prvi put u 20 godina događa da mu nije dozvoljen prelaz, navodeći da je doživeo neprijatno ophođenje carinika, kao i da mu se nadređeni u carinskoj smeni tokom komuniciranja, unosio na razdaljinu od pola metra bez zaštitne maske.
Nakon zabrane unošenja dve kante meda, vladika ih je vratio u Rašku, a potom se ponovo uputio ka punktu Jarinje.
„Oba puta sam pretresen uz neprijatno ponašanje pripadnika carine u večerašnjoj smeni na Jarinju. Nisam to očekivao, u automobilu sam bio sam, dolazio sam iz centralne Srbije, putovao za manastir Gračanicu. U gepeku sam nosio dve kante meda kao poklon za sestrinstvo”, naveo je vladika Teodosije, preneo je Tanjug.
Kako je rekao, carinici su ga zaustavili, kazali mu da parkira automobil sa strane i da sačeka da dođe njihov šef smene, kome je pokušao da objasni da kante meda ne prelaze vrednost robe dozvoljene za prenos i da je spreman da plati carinu.
Pošto mu je šef smene prišao i počeo komunikaciju bez maske i propisane distance, a na vladikino ukazivanje da ne nosi obaveznu masku, okrenuo se i odmahnuo rukom.
„Osim što se nisu pridržavali preventivnih mera, posebno neprijatno i razočaravajuće je bilo to što sam u njihovom ponašanju večeras osetio određenu dozu animoziteta prema meni”, naveo je vladika koji je nakon takvog odnosa kosovskih carinika stigao u Kosovsku Mitrovicu.

Nastavljena nezakonita gradnja kod manastira Visoki Dečani
DEČANI – Lokalne kosovske vlasti u Dečanima, uz podršku nadležnih u Prištini, krenule su ovih dana sa intenzivnim radovima unutar zaštićene zone manastira Visoki Dečani, uprkos vrlo eksplicitnoj zabrani gradnje magistralnih i tranzitnih puteva kroz specijalne zaštićene zone u kosovskom zakonu o Specijalnim zonama, saopštila je Eparhija raško-prizrenska.
U saopštenju eparhije se navodi da unutar zaštićene zone trenutno aktivno rade teške mašine (bageri, rovokopači, valjak), da se postojeća podzida uklanja i gradi nova, a put znatno proširuje. Teretni kamioni aktivno dovoze krupni šljunak, koji bageri raspoređuju po putu, a valjak poravnava. Put se proširuje za još par metara, u rangu magistralnog puta prve kategorije.
Kako se navodi u saopštenju, nedvosmislen stav Saveta za implementaciju ovog zakona i stava međunarodnih predstavnika na Kosovu je da je gradnja magistralnog puta Dečani-Plav kroz zaštićenu zonu manastira protivzakonit akt, prenosi Tanjug.
Eparhija navodi i da se postavljaju široke cevi za drenažu na nekoliko mesta, a zbog prolaska velikog broja teških građevinskih vozila svakodnevno već su moguća statička oštećenja na samoj crkvi iz 14. veka i manastirskim objektima.
Eparhija navodi da o ovim radovima nije obaveštena ni Komisija za zaštićene zone, ni međunarodni predstavnici, kao ni manastir Visoki Dečani.
„Ovakvo ponašanje kosovskih institucija jasno pokazuje ne samo nespremnost institucija u Prištini da zaštite ovaj značajni manastir i spomenik svetske kulturne baštine, već otvoreno kršenje postojećih kosovskih zakona na štetu ugrožavanja prirodne okoline oko manastira, što će imati nesagledive posledice”, navodi se u saopštenju.
Ukazuje se da ovo nije jedini slučaj kršenja zakona i sudskih odluka na Kosovu na štetu manastira Dečani, jer opštinske vlasti već više od četiri godine odbijaju da izvrše odluku Ustavnog suda u Prištini kojom se garantuju imovinska prava manastira.
Podsećaju da je stav međunarodnih institucija i Saveta za implementaciju zona da se završi ranije započeta zaobilaznica oko zaštićene zone i time izbegne šteta koja se trenutno pravi.
    </div>
    <div id="politika">
I Hoti prihvatio poziv za sastanak u Beloj kući
PRIŠTINA – Premijer privremenih kosovskih institucija Avdulah Hoti, potvrdio je danas da će u Vašingtonu 2. septembra biti održan sastanak sa zvaničnicima Beograda, a na poziv specijalnog izaslanika Donalda Trampa za dijalog Ričarda Grenela.
On je to napisao na svom Fejsbuku i istakao da će tema razgovora biti ekonomija.
„SAD su uvek bile presudne u procesu izgradnje države na Kosovu. Drugog septembra sastajemo se u Beloj kući kako bismo razgovarali sa srpskom stranom, kao dve nezavisne zemlje, o velikim projektima ekonomske saradnje koji će promeniti ekonomsku perspektivu Kosova i regiona. Kosovo je blagosloveno sa prijateljima koje ima”, napisao je Hoti, prenosi Tanjug.

Vučić prihvatio Grenelov poziv za razgovor u Vašingtonu
Predsednik Aleksandar Vučić izjavio je danas da će Beograd učestvovati u razgovorima u Beloj kući, koje je za 2. septembar najavio specijalni izaslanik predsednika SAD Ričard Grenel, i istakao da Srbija nije u poziciji da odbija razgovore.
Naveo je da je razgovarao sa Grenelom i da će teme sastanka biti ekonomske, što su, kaže, važne teme za Srbiju.
„Srbija nije u poziciji, a i ne bi bilo dobro da je u poziciji da odbija razgovore”, rekao je Vučić za TV Pink, prenosi Tanjug.
Dodao je da je pitanje zašto je Grenel upotrebio termin „pregovori”, pitanje za američkog diplomatu.
„Oni su i pre neki dan rekli da podržavaju pregovore pod okriljem EU. Ali, da ne ulazim u njihove odnose. Suviše smo mali da bismo to mogli sebi da dopustimo”, rekao je Vučić.
Dodao je i da SAD, kao i veći deo EU i briselske administracije dijalog uvek posmatrati kao dijalog dve nezavisne zemlje.
Ne naoružavamo se da bismo napadali, nego da sačuvamo mir
Srbija se ne naoružava da bi nekog napadala i sa nekim ratovala, već da bi sačuvala mir i stabilnost, što su za nas najviše vrednosti, izjavio je danas predsednik Srbije Aleksandar Vučić.
Upitan kako komentariše to što su i Albanci nabavili bespilotne letelice kakve imaju SAD, Vučić je gostujući na TV Pink rekao da one nisu baš slične onima koje smo mi nabavili pošto su njihove izviđačke, a naše borbeno - izviđačke, kao i da je Albanija samo poručila te letelice koje će da stignu tek do kraja 2022. godine.
Vučić ističe da se Srbija ne priprema da napada nekog, već da bi sprečila agresiju na našu zemlju, jer će to mnogo teže pasti nekom napamet ako smo dobro naoružani, preneo je Tanjug.
Azerbejdžanu smo prodali 10 puta više oružja nego Jermeniji
Predsednik Srbije Aleksandar Vučić izjavio je danas da je veoma teško suprotstaviti se onima koji žele po svaku cenu da nanesu štetu svojoj zemlji, kao što je to slučaj sa izvozom srpske odbrambene industrije gde je zaposleno oko 17.000 ljudi, čija se egzistencija, kao i njihovi porodica, tako dovodi u pitanje.
Ne razume, kaže, napade na srpsku namensku industriju.
„Kada prodajemo oružje, postavlja se pitanje što smo, recimo, prodali Jermeniji, ranije što smo dali poljskoj firmi kada smo znali da je za Ukrajince”, kazao je Vučić gostujući na Pinku i zapitao da li Srbija treba da ima svoju odbrambenu industriju.
On je rekao da smo Azerbejdžanu prodali 10 puta više oružja nego Jermeniji, preneo je Tanjug.
Ističe da ako želimo da naša odbrambena industrija radi da moramo da nekome da prodajemo naše naoružanje.
Pri tom se, ističe, pridržavamo se svih međunarodnih sertifikata u koje zemlje sme da se izvozi naoružanje.
„Mene interesuju samo naše fabrike i odbrambena industrija i naša vojska. Šta god da uradite nećete udovoljiti ljudima. Ne mogu da razumem da neko radi tu priču o Krušiku, a šta je bila njena suština tog napada, evo ni ja se ne sećam - valjda da je neko dobio kao privatna kompanija to po nešto nižoj ceni nego da je to radila državna firma i rezultat je bio da je prepušten posao bugarskim kompanijama umesto Krušiku”.
Predsednik Srbije dodaje da u Krušiku radi oko 3.000 ljudi i zapitao kako će oni sa uništenom reputacijom da prodaju oružje, kada ljudi sa strane vide da nemaju ugled u svojoj zemlji.
U novu vladu ili SNS sa jednom strankom ili koncentraciona vlada
Predsednik Aleksandar Vučić izjavio je danas da razmišlja o dva koncepta po pitanju vlade – koalicija sa jednom strankom ili koncentraciona vlada, a da je, trenutno, bliži prvom konceptu.
„Jedan je koncept proste koalicije, sa jednom političkom partijom, ali ne bih govorio kojom”, rekao je Vučić.
Drugi je, kaže, zbog kompleksnosti situacije – talasa korone na jesen, pitanja KiM, izlaska iz svetske ekonomske krize – koncentraciona vlada, a da se za godinu i po dana ide na parlamentarne i ostale izbore.
„Trenutno sam bliži prvom konceptu, ali još ću da merim”, naglasio je Vučić, prenosi Tanjug.
Dodao je da „računa”, ali ne matematički, već politički, odnosno razmatra šta se sve dešava u svetu, u Evropi, kako bi bilo doneto najbolje rešenje za zemlju i građane.
Radno vreme ugostitelja biće produženo da bi zaradili više
Predsednik Srbije Aleksandar Vučić najavio je da će ukoliko bude dobra epidemiološka situacija, ne od sutra, već od narednog vikenda biti produžen rad ugostiteljskim objektima do jedan sat, kako bi mogli da zarade više novca.
Zamolio je ugostitelje da plaćaju porez i posebno da izdaju PDV račune, pošto je dobio, kako je rekao, video da su užasni rezultat iz Poreske uprave kada su u pitanju pekare, ugostiteljski objekti i samostalne trgovinske radnje.
„Mnogo smo pomogli, mi smo dali oko 1.150 evra po radniku za pet meseci, a kriza nije baš trajala pet meseci i za to vreme nisu radili možda 20 dana ili tokom trajanja vanrednog stanja. Ne vraća se državi tako što se izbegava plaćanje poreza”, poručio je Vučić, prenosi Tanjug.

Milatović stigao u posetu Srbiji, dočekao ga Dačić
Predsednik Crne Gore Jakov Milatović stigao je danas u zvaničnu dvodnevnu posetu Srbiji, a na aerodromu „Nikola Tesla” u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
„Poželeo sam dobrodošlicu predsedniku Crne Gore Jakovu Milatoviću, koji će boraviti u dvodnevnoj zvaničnoj poseti Republici Srbiji! Radujem se ovom susretu koji će dodatno učvrstiti tradicionalno prijateljske odnose i saradnju naših zemalja”, naveo je Dačić na Instagramu, gde je objavio i fotografije sa Milatovićem.
U čast posete Milatovića, ambasada Crne Gore prirediće večeras svečani prijem u Crnogorskoj kući u Beogradu, navodi se u saopštenju službe za informisanje predsednika Crne Gore.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”.
Poseta Milatovića Srbiji dolazi nakon poseta Briselu i institucijama EU i NATO, a sa ciljem jačanja političkih i ekonomskih odnosa dve države i unapređenja regionalne saradnje, dodaje se u saopštenju predsednika Crne Gore, prenosi Tanjug.

Predstavnici Beograda i Prištine 2. septembra u Beloj kući
VAŠINGTON – Specijalni izaslanik američkog predsednika Donalda Trampa za dijalog Beograda i Prištine, Ričard Grenel, objavio danas da će se predstavnici dve strane sastati 2. septembra u Beloj kući.
„Srećni smo što možemo da objavimo da će se lideri Kosova i Srbije sastati u Beloj kući radi pregovora 2. septembra”, napisao je Grenel na svom Tviteru.
Razgovor zakazan u Beloj kući, koji je trebalo da se održi 27. jula otkazala je prištinska strana, nakon što je Specijalno tužilaštvo u Hagu podnelo Specijalizovanim većima Kosova na ispitivanje optužnicu protiv Hašima Tačija i Kadrija Veseljija zbog ratnih zločina.
    </div>
    <div id="vesti">
EU solidarna sa Grčkom, poziva Tursku na smirivanje tenzija
BRISEL/ATINA - Šefovi diplomatija zemalja članica Evropske unije izrazili su „punu solidarnost” s Grčkom i Kiprom i pozvali Tursku na „hitnu deeskalaciju”, nakon što je turski brod počeo istraživanja nafte i gasa u spornima vodama istočnog Mediterana.
Visoki predstavnik EU za spoljnu politiku i bezbednost Žozep Borel napisao je nakon hitnog sastanka na Tviteru da EU izražava punu solidarnost sa Grčkom i Kiprom i pozvao Tursku na hitnu deeskalaciju i povratak pregovorima.
Ministar spoljnih poslova Grčke Nikos Dendijas, koji se ranije danas u Beču sastao sa američkim državnim sekretarom Majkom Pompeom, rekao je da je „zadovoljan” solidarnošću partnera iz EU i njihovom osudom „nezakonitog ponašanja Turske”.
„Turska je jedina odgovorna za eskalaciju tenzija u istočnom Mediteranu i mora hitno da napusti grčki kontinentalni pojas. To je neophodan uslov za deeskalaciju”, rekao je Dendijas, prenosi Tanjug.
Turski brod „Oruč Reis” počeo je pre dva dana istraživanja u spornom području u istočnom Mediteranu, bogatom naftom i gasom, uprkos protivljenju Grčke, koja tvrdi da se ta oblast preklapa sa njenim kontinentalnim pojasom.
Turski predsednik Redžep Tajip Erdogan ranije je rekao da će Ankara nastaviti istraživačka bušenja do 23. avgusta kao što je planirano, ali je nakon telefonskog razgovora s nemačkom kancelarkom Angelom Merkel nagovestio da su se Ankara i Berlin dogovorili oko „ublažavanja” pozicije kada je reč o datumu.
On je, međutim, rekao u petak da Turska nastavlja rad na istraživanju nafte i gasa u istočnom delu Sredozemnog mora, jer Grčka nije održala obećanja u vezi sa tim aktivnostima u regionu.

Amerika zaplenila iransku naftu na putu ka Venecueli
VAŠINGTON - Američko ministarstvo pravosuđa saopštilo je da je zaplenilo oko 1,1 milion barela nafte na četiri plovila koju su Iranci nameravali da isporuče Venecueli.
Četiri tovara iranske nafte namenjene Venecueli nalaze se u rukama američkih vlasti, koje su na taj način prekinule seriju isporuka nafte vladi u Karakasu. Američki zvaničnici tvrde da je ovo najveća zaplena iranske nafte do sada, ali za sada nema reakcije Teherana i Karakasa, prenosi Tanjug.
Iran i Venecuela postigli su pre nekoliko meseci sporazum o saradnji, prema kojem je Teheran do sada isporučio vladi Nikolasa Madura nekoliko tankera natovarenih naftom, iako su naftne industrije obeju zemalja pod sankcijama SAD.
Iako su Amerikanci najavljivali da tankeri neće prohi do Venecuele, mornarica SAD u prvih nekoliko slučajeva nije reagovala. Ni ovaj put nije jasno ko je i kada presreo tankere, ni gde se brodovi trenutno nalaze.
Vlasnici četiri tankera su se, kako navodi agencija Rojters, složili da nafta iz njihovih brodova bude pretovarena i upućena u SAD.

Belorusija oslobodila 32 ruska državljana
MOSKVA - Belorusija je oslobodila 32 ruska državljana koji su prethodno bili zatočeni na njenoj teritoriji, rekao je danas portparol ruskog Generalnog tužilaštva.
Prema ruskom Generalnom tužilaštvu, ruski državljani pušteni su u saglasnosti s međunarodnim pravom i nacionalnim zakonodavstvom Rusije i Belorusije i u koordinaciji tužilaštava dve zemlje, prenosi Tass.
Belorusija je ranije izvestila da su 33 državljana Rusije, koja su zaposlena u privatnoj stranoj vojnoj kompaniji, privedena u noći 29. jula, prenosi Tanjug.
Prema beloruskom Istražnom komitetu, ovi muškarci su optuženi za „organizovanje masovnih nereda”, a u istom slučaju su optuženi Sergej Tihanovski, suprug predsedničke kandidatkinje Svetlane Tihanovske i Nikolaj Statkevič.
Sekretar za štampu ruskog predsednika Dmitrij Peskov negirao je navode medija da je Moskva te ljude prebacila u Belorusiju kako bi destabilizovala tamošnju situaciju.

Grčka ograničila javna okupljanja na 50 ljudi
ATINA - Grčke vlasti su uvele privremeno ograničenje javnih okupljanja na 50 ljudi, i saopštile da se restorani i barovi u Atini i drugim oblastima moraju zatvoriti do ponoći, jer zemlja nastoji da obuzda nedavni skok u broju infekcija kovid-19.
Zamenik ministra civilne zaštite rekao je da će ograničenje javnih okupljanja trajati do 24. avgusta i da će se uvesti u delovima zemlje u kojima je broj slučajeva porastao, prenosi Rojters.
Premijer Kiriakos Micotakis je prethodno pozvao mlade da nose maske, podsećajući ih da nisu otporni na novi koronavirus i da bi mogli nehotice zaraziti svoje porodice, prenosi Tanjug.
Grčka je u sredu prijavila 262 nove infekcije, što je najviši dnevni zbroj od početka epidemije u zemlji. Još 204 slučaja prijavljena su u četvrtak.
Ukupan broj infekcija u Grčkoj je 6.381 od kraja februara, a smrtnih slučajeva je bilo 216.
U Grčkoj 254 nova slučaja koronavirusa
U Grčkoj je potvrđeno 254 nova slučaja koronavirusa, a preminule su još dve osobe, saopštila je nacionalna zdravstvena organizacija.
Od novih slučajeva 20 je otkriveno na graničnim prelazima, 98 u Atici a 76 u Solunu.
Od početka epidemije zaraženo je 6.632 ljudi, a preminule 223 osobe, prenosi ANA.
Zbog naglog porasta broja novozaraženih u Grčkoj su danas uvedene nove mere koje se odnose na ograničenje javnog okupljanja na 50 lica i ograničenje rada restorana i barova do ponoći, prenosi Tanjug.

Orban spasava Lukašenka od sankcija Evropske unije
Dramatični snimci sukoba policije i demonstranata koji već četvrti dan stižu iz Minska i drugih beloruskih gradova kao mehur od sapunice raspršili su četvrt veka veštački negovan mit o mirnoj i uspešnoj „Švajcarskoj istočnih Slovena”.
Aleksandar Lukašenko je „pobedio” na izborima, ali je na dobrom putu da bude međunarodno izolovan. Zbog represije koju je primenio prema demonstrantima koji su izašli na ulice jer sumnjaju u izbornu krađu, šefovi diplomatije zemalja Evropske unije danas će u Briselu razgovarati o mogućim merama prema beloruskom režimu, koje zagovara Švedska.
„Apsolutno mislim da moramo razmotriti širenje ciljanih sankcija protiv onih koji su odgovorni za nasilje protiv demonstranata i za izbornu prevaru”, izjavila je švedska ministarka spoljnih poslova En Linde.
Ni holandski ministar spoljnih poslova Stefan Blok ne isključuje uvođenja sankcija, ali dodaje da je veoma važno da one ne pogode narod Belorusije. Međutim, da bi kaznene mere prema Minsku stupile na snagu, saglasnost treba da daju svih 27 članica EU.
Iz Budimpešte stižu signali da bi Viktor Orban mogao da stavi veto na ponovno uvođenje sankcija Belorusiji, koje su uglavnom ukinute 2016. godine. Uoči sastanka, mađarski šef diplomatije Peter Sijarto je poručio da njegova zemlja želi da EU nastavi dijalog s Belorusijom kako bi se izbegao ostrakizam.
„Zainteresovani smo za to da EU donosi odluke zasnovane na dijalogu, koje neće sprečiti to da Evropska unija i Belorusija grade svoj odnos u budućnosti ili da uspostave program ’Istočnog partnerstva’”, napisao je Sijarto juče na svojoj stranici na „Fejsbuku”.
Da će Orban uzeti u zaštitu protestima načetog beloruskog autokratu, koga na Zapadu vide kao poslednjeg diktatora sovjetskog kova, bilo je jasno još u junu, tokom njegove posete Belorusiji. Mađarski portal „24” podseća da je Orban tada poručio da EU treba da ukine i preostale sankcije Belorusiji. Posle razgovara s Orbanom, Lukašenko je izjavio da je od svih zemalja u EU Mađarska najbliži partner Belorusiji, jer Budimpešta najbolje razume Minsk.
Za razliku od blagonaklone Mađarske, tri članice EU – Litvanija (zemlja u koju se sklonila Lukašenkova rivalka Svetlana Tihanovska), Letonija i Poljska – pripremile su plan u tri tačke za rešavanje postizborne krize, koji se u Minsku doživljava kao nepristojna ponuda. Pogotovo zato što je beloruski predsednik prozvao Poljsku kao jednog od spoljnih organizatora antivladinih demonstracija.
Litvanski predsednik Gitanas Nauseda traži da vlasti u Belorusiji prestanu s upotrebom sile protiv građana koji protestuju zbog rezultata predsedničkih izbora, da se oslobode svi uhapšeni demonstranti i da započnu pregovori s predstavnicima civilnog društva.
Ono što se krije iza ovog plana objavio je šef litvanske diplomatije Linas Linkevičijus, koji je za ruski radio Eho Moskva rekao da Minsk treba da organizuje nove predsedničke izbore, pošto ovi nisu bili demokratski i slobodni.
Iako je ruski predsednik Vladimir Putin, čestitajući mu izbornu pobedu, Lukašenku ponudio nastavak saradnje koja „ispunjava vitalne interese bratskih naroda”, čini se da je Kremlj još suzdržan u otvorenoj podršci beloruskom predsedniku nakon poslednjih trzavica, uključujući i predizborno hapšenje 33 ruska državljanina, pripadnika ruske plaćeničke vojske „Vagner”, za koje Minsk tvrdi da im je zadatak bio destabilizacija Belorusije.
Ipak, ne ustručavaju se svi ruski političari od kritikovanja događaja u Belorusiji. Konstantin Zatulin, zamenik predsednika Komiteta Dume za odnose sa Zajednicom nezavisnih država, za ruski sajt „Gazeta” rekao je da su izbori u Belorusiji bili falsifikovani i da nije moguće znati koliko je tačno glasova osvojio Lukašenko. Zato Zatulin, koji je i član vladajuće stranke Jedinstvena Rusija, smatra da Moskva ne bi trebalo da prizna rezultate izbora u Belorusiji. 
Uhapšeno 6.700 demonstranata
Belorusko Ministarstvo unutrašnjih poslova saopštilo je juče da je u noći između srede i četvrtka uhapšeno još 700 demonstranata. Time je ukupan broj uhapšenih od početka protesta porastao na 6.700. Prema jučerašnjem saopštenju beloruskog Ministarstva unutrašnjih poslova, koje je preneo Bi-Bi-Si, barem u jednom navratu protiv demonstranata je korišćena i prava municija, u samoodbrani, kako tvrdi taj resor vlade u Minsku.

Kolika je Putinova plata
MOSKVA - Ruski predsednik Vladimir Putin zaradio je 2019. godine 133.400 dolara, a premijer Mihail Mišustin 249.700 dolara, pokazuju zvanični podaci objavljeni na sajtu Kremlja i ruske vlade.
Putin je 2018. godine prijavio prihod od 118.600 dolara. Putinova imovinska karta ostaje nepromenjena. On poseduje stan od 77 kvadrata, garažu od 18 kvadrata, dva stara modela automobila marke Volga GAZ M21, kao i terensko vozilo Niva i kamp prikolicu Skif.
Ruski predsednik trenutno kao šef države koristi stan od 153 kvadrata i garažu od 18 kvadrata. Sva njegova imovina nalazi se u Rusiji.
Kada je reč o prihodu premijera Mišustina, on je stečen tokom rada u Federalnoj poreskoj upravi i na osnovu depozita ranije zarađenih sredstava, javio je Tass a prenosi Tanjug.
Prema objavljenom dokumentu, Mišustin nema sopstvenu imovinu, već koristi državni stan od 141 kvadrata zajedno sa suprugom i maloletnim detetom.

Policija spustila štitove u znak solidarnosti s demonstrantima
MINSK - Pripadnici interventnih jedinica u centru Minska spustili su svoje štitove u znak solidarnosti s demonstrantima tokom protesta.
Nekoliko hiljada demonstranata okupilo se na Trgu nezavisnosti u Minsku zahtevajući ostavku predsednika Belorusije Aleksandra Lukašenka, preneo je TAS S.
U Belorusiji su održani predsednički izbori 9. avgusta, a sadašnji predsednik Aleksandar Lukašenko osigurao je novi mandat sa 80,08 odsto glasova, dok je njegova glavna rivalka Svetlana Tihanovska dobila 10,09 procenata podrške birača.
Nakon objavljivanja rezultata izbora, za koje demonstranti smatraju da su pokradeni, u mnogim gradovima širom zemlje izbili su masovni protesti koji su u nekim slučajevima eskalirali u sukobe sa policijom.
Protesti se održavaju od nedelje.

Borisov spreman da podnese ostavku, ali...
Bugarski premijer Bojko Boriso izjavio je danas da će podneti ostavku ukoliko parlament te zemlje odobri njegov plan za raspisivanje izbora za veliku narodnu Skupštinu, radi promene Ustava.
On je rekao da želi da poboljša pravosuđe i prepolovi broj poslanika, prenosi Rojters.
Kako se navodi, dve trećine od 240 bugarskih poslanika mora da glasa kako bi se raspisali izbori za veliku nacionalnu Skupštinu.
Borisov, koji je pod pritiskom protesta koji se već 37 dana održavaju u Bugarskoj, izjavio je da bi takve izmene pomogle ponovno pokretanje zemlje i njenog preobimnog političkog sistema, prenosi Tanjug.

Sudar grčkog i turskog vojnog broda u Mediteranu
Grčki i turski ratni brodovi sudarili su se u istočnom Mediteranu, saopštilo je danas grčko ministarstvo odbrane, opisujući događaj kao „nezgodu”.
Tokom ove nedelje tenzije na relaciji Atina-Ankara su neprekidno rasle nakon što je Turska uputila jedan istraživački u pratnji vojnih brodova s ciljem da mapira deo mediteranskog dna na kojem su, kako se pretpostavlja, nalazišta nafte i gasa.
Obe zemlje polažu pravo na taj deo Mediterana, pa je zbog toga za danas zakazan sastanak šefova diplomatija zemalja članica EU.
Turski istraživački konvoj kretao se vodama između Kipra i grčkog ostrva Krita, a njihovu plovidbu su pratili i nadzirali grčki vojni brodovi.
U jednom trenutku je tokom manevrisanja došlo do kolizije između jednog grčkog i jednog turskog vojnog broda.
„Bila je to nezgoda”, saopšteno je Rojtersu iz pouzdanog izvora u Grčkoj.
Turska se nije oglasila povodom ovog incidenta u Mediteranu, ali je predsednik Redžep Tajip Erdogan zapretio odmazdom svakome ko bi se usudio da napadne turski istraživački brod, prenosi Tanjug.

Turska i Iran osudile sporazum Emirata sa Izraelom: Nož u leđa svim muslimanima
TEHERAN – Turska i Iran oštro su danas osudili regionalnog rivala Ujedinjene Arapske Emirate (UAE) zbog odluke da normalizuju diplomatske odnose sa Izraelom i prihvate sporazum koje su preložile SAD, optuživši UAE za izdaju palestinskih interesa.
Tursko ministarstvo spoljnih poslova ocenilo je da UAE nemaju kapacitet da sa Izraelom pregovaraju u ime Palestinaca ili da „prave ustupke o pitanjima od vitalnog značaja za Palestinu”, preneo je AP.
Turska je zaključila da narod na Bliskom istoku „nikada neće zaboraviti i oprostiti ovo licemerno ponašanje UAE”.
Reagovalo je i iransko ministarstvo spoljnih poslova i optužilo UAE da su „nepravično zabili nož u leđa palestinskom narodu i svim muslimanima”, preneo je Tanjug.
UAE su saopštili da se sporazumom usporava plan Izraela da unilateralno aneksira delove okupirane Zapadne obale, koje Palestinci smatraju srcem svoje buduće države.
Posle Egipta i Jordana, UAE su ovim sporazumom postali treća arapska zemlja koja će imati pune diplomatske odnose sa Izraelom.
Palestinci su ocenili da ovaj sporazum predstavlja „izdaju” i pozvali arapske i muslimanske zemlje da mu se suprotstave.

Ugledni američki univerzitet optužen za diskriminaciju belih studenata i azijata
Američka vlada saopštila je danas da univerzitet Jejl diskriminiše bele i azijsko-američke podnosioce zahteva, a što je utvrđeno na osnovu dvogodišnje istrage Ministarstva pravosuđa.
Kako se navodi, ustanovljeno je da je univerzitet prekršio zakon o građanskim pravima u procesu upisa na postdiplomske studije, a univerzitet je upozoren da će protiv njega biti podneta tužba ukoliko ne ispravi taj propust, prenosi Bi-Bi-Si.
Kako se navodi, programi, koje je podržao bivši predsednik Barak Obama, teže da pojačaju prijem manje zastupljenih manjina, naročito Hispanoamerikanaca i Afroamerikanaca, preneo je Tanjug.
Univerzitet je demantovao nalaze.

Vlast u Belorusiji počela da oslobađa pritvorene demonstrante
MINSK – Vlada Belorusije počela je da pušta iz pritvora prve od hiljada građana koji su tokom prethodnih dana hapšeni na demonstracijama protiv izborne krađe i pobede predsednika Aleksandra Lukašenka.
Rojters izveštava da je vlada juče izdala saopštenje u kojem se izvinjava građanima, što je retkost u Belorusiji, ali po svemu sudeći izvinjenje je ciljano, da bi smanjilo pritisak s ulica na predsednika Lukašenka koji već punih 26 godina vlada tom zemljom.
Prema tvrdnjama očevidaca, mnogi od oslobođenih pritvorenika imali su masnice i opisivali su da je prostor u kojem su držani bio skučen i neuslovan, kao i da su ih pripadnici snaga reda maltretirali, što je negirao zamenik ministra unutrašnjih poslova Aleksander Barsukov.
Bilans višednevnih demonstracija u Belorusiji je dvoje mrtvih i više od 6.700 uhapšenih, zbog čega Zapad razmatra uvođenje sankcija režimu predsednika Lukašenka, prenosi Tanjug.
Posmatrači ocenjuju da su oslobađanje pritvorenih građana i pomirljiv, pokajnički ton visokih zvaničnika Lukašenkove administracije potvrda koliko je režim u Minsku ranjiv.
„Preuzimam odgovornost i izvinjavam se za nasumično povređivanje građana tokom demonstracija”, izjavio je ministar unutrašnjih poslova Belorusije Jurij Karajev.
Na jučerašnjim demonstracijama građanima su se pridružili i radnici dveju velikih državnih kompanija koje su ponos Lukašenkove privrede organizovane po sovjetskom modelu.
Na video snimcima se mogu videti brojni radnici kako uzvikuju „izbori” i „odlazi”.
U međuvremenu, TAS izveštava da je Marija Kolesnikova, saradnica predsedničke kandidatkinje Svetlane Tihanovskaje uputila apel beloruskim gradonačelnicima da organizuju mirne proteste sa svojim sugrađanima.
„Svi gradonačelnici u Belorusiji bi 15. i 16. avgusta trebalo da organizuju mirne proteste u svojim gradovima. Neka se čuje glas naroda i njihovo mišljenje, ali na miran način”, rekla je Kolesnikova.

Tramp objavio gde će održati govor povodom kandidovanja za predsednika
VAŠINGTON – Američki predsednik Donald Tramp izjavio je da će govor, kojim će na republikanskoj konvenciji prihvatiti nominaciju za predstojeće predsedničke izbore, održati na travnjaku ispred Bele kuće.
To je Tramp rekao za Njujork tajms i dodao da će to uraditi, jer je to odlično mesto, prenosi Rojters.
„To je mesto na kojem se dobro osećam, na kojem se ova zemlja dobro oseća. Moguće je da ćemo to odraditi napolju na jednom od travnjaka. Imamo razne travnjake tako da bismo to, u okolnostima kineskog virusa, mogli napraviti napolju”, rekao je Tramp, preneo je Tanjug.
On je dodao da, pošto je travnjak veliki, govoru može da prisustvuje velika grupa ljudi.
Trampov je govor planiran je poslednjeg dana republikanske konvencije, koja će se održati od 24. do 27. avgusta.
    </div>
  </body>
 </text>
</TEI>