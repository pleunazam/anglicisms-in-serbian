<TEI version="3.3.0" xmlns="http://www.tei-c.org/ns/1.0">
 <teiHeader>
  <fileDesc>
   <titleStmt>
    <title>The shortest TEI Document Imaginable</title>
   </titleStmt>
   <publicationStmt>
    <p>First published as part of TEI P2, this is the P5
         version using a namespace.</p>
   </publicationStmt>
   <sourceDesc>
    <p>No source: this is an original work.</p>
   </sourceDesc>
  </fileDesc>
 </teiHeader>
 <text>
  <body>
Crno-beli strip o Siriji
Povodom teksta „Činjenice govore više od hiljadu reči”, od 12. oktobra
Uz jedno uvijeno priznanje – da sam stavove Rusije o Bašaru el Asadu i sirijskim pobunjenicima predstavio tačnije nego on, kao i uz jedno iskrivljenje istine – ono da je u istočnom Alepu isključivo „prikrivena Al Kaida”, g. Branko Pavlović je potrošio svoj drugi tekst da bi najvećim delom ponovio ono što sam napisao mnogo puta. Ipak, misleći da time poentira i da će me isterati na čistinu, traži od mene da se izjasnim. To sam odavno učinio. Ako ga mrzi da traži moje tekstove na sajtu ili u arhivi „Politike”, da mu olakšam: nikad nisam nijednu lepu reč napisao o Ahrar el Šamu i sličnima, nego sam ih, kao i on, izjednačavao s nesumnjivo terorističkim Nusra frontom. Nisam propustio da navedem kako umerena opozicija paktira s Nusrom i drugim tvrdokornim islamistima. I tako dalje.
Mogao bih g. Pavloviću da uzvratim u sličnom maniru: smatra li on da je Hezbolah, koji pomaže Bašaru el Asadu, teroristička organizacija? Kakav režim u sekularnoj Siriji misli da bi zavelo vojno krilo teokratije u Teheranu, Iranska revolucionarna garda, koja se takođe bori uz Asada?
Suština svega – da se na nju vratim s isleđivanja kojem g. Pavlović nastoji da me podvrgne – jeste u tome što ja ne verujem da u sirijskom ratu postoji savršeno ispravna strana, dok g. Pavlović, laskajući sebi da je „’genetski’ imun na propagandu”, tvrdi suprotno. Nije njemu problem, kako bi se dalo zaključiti iz njegovih tekstova, što ja branim teroriste ili SAD. Kao redovan čitalac „Politike”, može da zna da nije tako, ali mu je tako lakše da pokuša da me diskredituje. G. Pavloviću, izgleda, smeta što ja nisam slepo i po svaku cenu na strani Rusije u svemu što radi. Jer, u Siriji ne može jedino pitanje biti koja će velesila prevagnuti, već i šta će se desiti s civilima koji tamo žive, pateći od svih zaraćenih strana.
G. Pavlović nije reagovao na gomilu mojih tekstova o grozotama koje su na Bliskom istoku počinili Amerikanci – tu mu dokazi nisu bili potrebni jer se vodio savršenom metodološkom logikom da, kako kaže, to „svi znamo”. Nije mi dokaze tražio ni za to što sam u tekstu koji je po njemu sporan uzeo ozbiljno teorije da su Bela kuća ili Pentagon namerno sabotirali primirje u Siriji. Poskočio je tek na konstataciju da grozota ima i u izveštajima UN o bombardovanju istočnog Alepa koje preduzimaju Rusi i Asad, za kojeg se iz naše polemike ispostavilo da g. Pavlović o njemu ima bolje mišljenje i od Vladimira Putina. Samo tu g. Pavlović zahteva i dodatne dokaze da bi svojim pravničkim znanjem raščlanio vrstu municije, veličine kratera, ugao, putanju i ostale detalje za čiju je ozbiljnu analizu nužna vojna forenzika. Ne znam ni zašto kaže da mu je do dodatnih dokaza kad je unapred, u maniru advokata jedne strane, konstatovao da su lažni.
G. Pavlović može sebi da dozvoli crno-beli pogled na svet prikladniji ratu iz nekog stripa nego sirijskoj višestranoj klanici. Ja nisam toliko velikodušan prema svojim predrasudama, niti mi uloga novinara „Politike” to dopušta. Nemam ništa protiv toga da g. Pavlović misli kako je „genetski” obdaren i sposobnošću da odredi koliko civilnih žrtava nije mnogo u ime višeg cilja. Takve božanske moći ja nemam, pa ću se zadovoljiti time da i dalje izveštavam o svim žrtvama, ne određujući koje su „dobre”, a koje „loše”.
Meni nije zabavno, niti je od koristi čitaocima, da ponavljam toliko očigledne istine i stvari koje sam mnogo puta napisao. Plašim se da mi g. Pavlović ne daje razloga da se ovom polemikom i dalje bavim.

Kad Ristić digne prašinu Citat
Pre 33 godine gledala sam mjuzikl, megaspektakl „Tajna Crne ruke”. Isti autor teksta, Mladomir Puriša Đorđević, isti reditelj, Ljubiša Ristić, kompozitor muzike Davor Roko, kao i delovi muzike klasičara Verdija, Vagnera, Štrausa, Čajkovskog... scenograf Miodrag Tabački (sada je pridodato još četvoro), koreografija, kao nekad, Nada Kokotović, grupa balerina KPGT-a koju vodi Ivanka Lukateli, kao i balerine Aje Jung, glumice Rada Đuričin, Tanja Bošković, danas kao i pre tri decenije... i da ne ređam, jer je izvođača oko 70! To može danas samo Ristić!
Nekad Ljuba Tadić, sada Vlasta Velisavljević u ulozi Pašića, pa nekad Radko Polič u trostrukoj ulozi, Inge Apelt... Nekad Tanja Bošković u ulozi Drage Mašin, danas pop-zvezda Nataša Bekvalac, učesnica Evrosonga Bojana Stamenov, nekad Branislav Lečić u ulozi Apisa, sada je mlada zvezda (Granda ili Pinka, ne znam već kog takmičenja), siguran, lep i izvanredno školovanog glasa tenor Dušan Svilar. Pouzdano tvrdim da Beogradska opera nema takvog umetnika – mladog tenora! I u tome je hrabrost reditelja Ristića, da poveri teške glumačko-izvođačko-pevačke zadatke i onima koji za to nisu školovani, a da ga oni slede u svemu što je od njih zahtevao.
Poznato je da reditelj Ristić i ne zove kritičare. Njegov je stav, ko hoće da piše neka kupi kartu, dođe i gleda.
I šta hoćemo onda? Paparaci, TV novinari i kolege, uglavnom su presretali ličnosti iz tabloida i izvođače lakih nota, iako su predstavu gledali i predsednik SANU Vladimir Kostić, i još neki članovi akademije koji, čuli smo, nisu krili oduševljenje predstavom. Ali, njih niko ništa nije pitao. U prvi red se smestio i krepki, u devedeset i nekoj godini Mladomir Puriša Đorđević koji je korakom mladića, u balon-mantilu, ušetao u prepuni Centar „Sava”.
Pišem ovo zato što je poznato na kojim smo niskim granama kad je reč o finansijama za kulturu. Danas je podvig napraviti i duodramu, a kamoli ovakav spektakl s ozbiljnom temom iz naše istorije koja je tokom ove tri decenije dopunjena novim istoriografskim istraživanjima.
Sa zavišću čitam kako su na dva kraja prebogatih zemalja, u Nemačkoj i SAD, izvedene dve neobične predstave. U Berlinu je za predstavu „One grand show” (Jedan veliki šou), bez teme u klasičnom smislu, izdvojeno čak 11 miliona evra i tako je svrstalo u najskuplju produkciju na svetu! Jer, čuveni Žan Pol Gotje kreirao je više od 500 raskošnih kostima. A opet, u Njujorku su bez honorara za kostime u Central parku gole glumice igrale Šekspirovu – „Oluju”! Nije poznato da li je imala reprize.
Ljubiša Ristić za „Tajnu Crne ruke” kaže da nema sponzore. Centar „Sava” je ustupio prostor. Reditelj je angažovao i iskusnog menadžera Ganeta Pecikozu. Reditelj nam tvrdi da bi ovakav projekat kome je izostala bilo kakva pomoć države, Ministarstva kulture ili već nekih drugih institucija koštao više od 100.000 evra!
Nešto posve „ristićevski” pročitali smo i u pozamašnom programu predstave „Tajna Crne ruke”, sa fontom slova ‚‚Politike”– svojevrsni manifest „Alterkult-prilozi za kulturnu strategiju Republike Srbije”.
KPGT mašina ne prestaje da radi. Već dve godine priprema još jedan megahit, opet u Centru „Sava” – ‚‚Hrabri stari svet” – koji će premijerno biti izveden 31. decembra, na doček nove 2017. godine. Baš kao što je pre tri decenije oduševio ljubitelje pozorišta i muzike „Karminom Buranom” Karla Orfa sa kojom smo ušetali, na posve neobičan način, u tada novu 1985. godinu!
Novinar

Regionalizacija
Ustavna promena vršiće se po tradiciji u iznudici, u poslednji čas i uz dva ključna motiva. Jedan će biti spoljnopolitički – verovatno važnost našeg pristupanja EU. Drugi unutrašnji – po svoj prilici potrebe štednje. I ranije je bilo tako, samo su opravdanja bila drugačija. O ustavu nije bilo ozbiljne debate, pravog demokratskog odlučivanja u skupštini ni istinskog referenduma na kome građani odlučuju umesto da potvrđuju.
Regionalizacija je jedno od velikih pitanja koja bi trebalo da razreši novi ustav. Srbija nema tradicije regionalizma. Stare nahije bile su faktor koji je sprečavao stvaranje moderne države. Pokrajine i regionalne zajednice iz vremena socijalizma nisu se pokazale kao uspešne. Prve su razorile državu i onemogućile njeno demokratsko reformisanje, a druge su se pokazale kao nefunkcionalne.
Iako su veliki pravni autoriteti poput akademika Miodraga Jovičića i profesora Pavla Nikolića preporučivali modernu regionalizaciju i predstavljali sasvim detaljne ustavne predloge po uzoru na Španiju i Italiju, političke elite su postojano odbijale i da razmotre ove koncepte. Slepo uverenje da treba očuvati autonomije iz vremena komunističkog režima (jedni su tvrdili da time od Srbije čuvaju „evropsku Vojvodinu”, a drugi da tako čuvaju „srpsko Kosovo”), kao i spremnost da ideja regionalizma bude zloupotrebljena radi očuvanja moći partijske države, ne samo da su onemogućili primenu regionalizacije, već su sprečili da ona postane zbiljna politička tema.
Savremena Srbija, za razliku od vremena novovekovne nezavisnosti od koje nas razdvaja čitav vek, opterećena je velikim regionalnim razlikama. Naša država više nije agrarna republikanska monarhija jednakih, s glavnim gradom u kojem živi svega pet odsto stanovništva. Jugoslovensko iskustvo i socijalizam učinili su da Beograd postane jedna od evropskih prestonica koje se ponajviše razlikuju od ostatka države. Država je danas veća i na svaki način raznolikija nego nekada. Jedna analiza je pokazala da je razlika između najrazvijenijeg i najzaostalijeg dela Srbije najveća na kontinentu – čak 15:1.

Jedna analiza je pokazala da je razlika između najrazvijenijeg i najzaostalijeg dela Srbije najveća na kontinentu – čak 15:1

Jedino smisleno rešenje u tim uslovima jeste uspostava regionalizacije. Međutim, kao i u slučaju demokratizacije ili ekonomske tranzicije, postoji mnogo načina da se pogreši a sasvim malo mogućnosti da ovaj proces bude izveden uspešno. Najveća prepreka regionalizacije jeste nedostatak stručnog i samostalnog kadra širom Srbije. Ako bi regioni postali što i opštine i nemoćni okruzi – bastioni partijske vlasti, birokratije i nestručnosti, onda bi naš problem samo bio uvećan. Takođe, nastojanja URS-a, bivše stranke koja se zalagala za regionalizaciju, pokazala su da naše elite, osim socijalističkog iskustva (rastakanja države, predlog da regioni dobiju ovlašćenja u odbrani države!) i evropskog uzora (pohlepe prema fondovima), nemaju mnogo drugih ideja, težnji ni ideala...
Regionalizacija je moguća samo kao konsenzusom usvojen, planski sproveden proces. Pre svega, Srbiju ne opterećuje to što Bošnjaci nemaju autonomiju na prostoru osmanske administrativne jedinice koja je postojala 15 godina i u kojoj polovina stanovništva ne želi poseban status. Ne tišti je ni to što Kragujevac i Niš nemaju oko sebe državoliku pokrajinu poput Novog Sada. Srbiji treba ravnomerni razvoj i očuvanje stanovništva u svim njenim krajevima. Da bi tako nešto bilo postignuto potrebno je da veći deo državne uprave i lokalne samouprave bude izvan velikih centara, posebno Beograda, i da državni prihodi budu preraspodeljeni tako da prirodno ekonomsko središte i stecište – opet Beograd – ne privuče njihovu u ovolikoj meri pretežnu većinu. Podelu koja u Srbiji istorijski ide linijom sever–jug treba oslabiti i obesmisliti regionalizacijom koja bi uspostavila osu sever–istok. Regionalizaciju treba sprovesti u skladu s ekonomskim i političkim potrebama, po principima subsidijarnosti, bez buđenja starih političkih podela i mržnji, a uz ukidanje ostataka komunističke ustavnosti. Političke i druge elite regiona treba spremati postepeno, školovati ih, u dugom razdoblju prenositi ovlašćenja koja naravno neće ugroziti suverenitet srpske države i jedinstvo nacije. Konačno, pored pitanja granica regiona (koje treba da odredi više faktora, među kojima nijedan nema veze sa Zagrebom, Berlinom ili Briselom) i njihovih ovlašćenja, potrebno je ozbiljno razmotriti kakav treba da bude uticaj regiona na zakonodavnu vlast. Da li je korisno da u okviru reforme i pojeftinjenja rada Narodne skupštine ona konačno dobije i Gornji dom – Senat?
Napredni klub

Povlačenje smartfona „nout 7” „Samsung” košta tri milijarde dolara
Seul – Obustava proizvodnje smartfona „galaksi nout 7”, čije su baterije sklone pregrejavanju i paljenju, koštaće kompaniju „Samsung elektroniks” oko tri milijarde dolara u ovom i narednim kvartalima. To će ukupne troškove opoziva tog uređaja podići na najmanje 5,3 milijarde dolara.
Obustava proizvodnje pametnog telefona „nout 7” koštaće oko 2.000 milijardi vona (1,77 milijardi dolara) u periodu oktobar–decembar ove godine, i više od 1.000 milijardi vona (884 miliona dolara) u kvartalu januar–mart 2017, navedeno je u saopštenju kompanije, prenela je agencija AP.
„Samsung” je ranije ove sedmice već snizio prognozu dobiti za treći kvartal na 2,6 milijardi dolara, što je iznos koji bi mogao da izbriše ceo profit iz njegove delatnosti s mobilnim uređajima. U taj iznos nisu uključeni troškovi „Samsungovog” prvog kruga povlačenja uređaja, koje analitičari procenjuju na 1.000 milijardi vona (884 miliona dolara) do 2.000 milijardi vona (1,77 milijardi dolara).
Iz kompanije su poručili da imaju dovoljno novca i prihode iz drugih delatnosti, što im omogućava da apsorbuju udarac koji im je zadalo povlačenje telefona „nout 7”.
Očekuju da će generisati 5.200 milijardi vona (4,6 milijardi dolara) operativnih prihoda u trećem tromesečju, nakon troškova opoziva. Analitičari ističu da će najveći deo prihoda doći od prodaje naprednih displeja i poluprovodnika, prenosi Tanjug.
Više od 2,5 miliona smartfona „galaksi nout 7” povučeno je s tržišta zbog neobjašnjivih problema s pregrejavanjem baterija, pre nego što je „Samsung” obustavio proizvod početkom ove sedmice, samo dva meseca nakon što je lansirao novi uređaj u avgustu, podsetio je AP.

„Viva voks” u polufinalu talent šou programa u Austriji
BEČ – Hor „Viva voks” plasirao se u polufinale najgledanijeg TV programa u Austriji za horove i pevačke sastave „ Die große Chance der Chor”, kao jedini učesnici van nemačkog govornog područja.
Emisija je projekat Javnog servisa Austrije - ORF, a žiri čine zvezda iz Nemačke i Austrije: pevač i koreograf Rameš Nair, glumac, komičar i voditelj Oliver Poher, soul-pevačica Doreta Kartel i glumica Misi Mej.
Oni su prvi put imali prilike da čuju najpopularniji hor iz Srbije, koji ih je ostavio bez daha.
„Viva voks” je izveo sada več čuvenu obradu „Du hast” nemačkog metal benda „Ramštajn”, što je, pored žirija, oduševilo i mnogobroju publiku u studiju.
Uz komentare žirija da nikada nisu čuli obradu sličnu njihovoj, uz pohvale za uigranost, koreografiju, kostime i energiju koja je jedinstvena, „Viva voks” je napustio scenu sa sva četiri glasa „za” i direktno se plasirao u polufinale takmičenja.
„Oduševljeni smo reakcijom austrijskog žirija i publike. Pre nekoliko meseci dobili smo poziv od organizatora sa ORF-a i ideja nam se svidela. Ovo je bila sjajna prilika da se, nakon koncerta 2012. u Beču, još jednom pojavimo pred austrijskom publikom”, izjavili su članovi hora.
Od polufinalnih emisija, osim žirija, i publika će moći da glasa za svog favorita u borbi za finale.
Velika dijaspora iz Srbije, koja živi u Austriji, prvi put u ovom šou programu će imati i svog predstavnika za kojeg može da navija.
Prvo polufinale, u kojem nastupa „Viva voks”, na programu je 11. novembra, prenosi Tanjug.

Majkl Džekson najviše zarađuje „iz groba”
Već četvrtu godinu uzastopno Majklu Džeksonu po zaradi niko nije ni „do kolena”...
I na najnovijoj „Forbsovoj” listi pokojnika iz sveta šou-biznisa koji najviše zarađuju Džekson, svojevremeno nazivan „kraljem popa”, opet je prvi. Džekson je „iz groba” zaradio neverovatnih 825 miliona dolara u periodu od 1. oktobra prošle godine do početka ovog meseca.
Na tradicionalnoj „Forbsovoj” listi od 13 najunosnijih pokojnika nalazi se 11 muškaraca i samo dve žene, a najviše je muzičara, čak šest.
Za svoje mesto u ovom turobnom izboru, nažalost, „izborila” su se i dvojica nenadmašnih muzičkih umetnika, čija je smrt u razmaku od samo četiri meseca zapanjila svet.
To su Dejvid Bouvi, koji je 10. januara u 69. godini izgubio bitku sa rakom jetre, i Prins, koji je preminuo od slučajnog trovanja fentinilom 21. aprila u 57. godini.
Bouvi se našao na 11. mestu liste, ispred holivudskih ikona Stiva Mekvina i Elizabet Tejlor, sa zaradom od 10,5 miliona dolara. Više novca inkasirali su: model Beti Pejdž, naučnik Albert Ajnštajn, osnivač „Bitlsa” Džon Lenon, književnik Teodor Gajzl i još jedan muzičar – Bob Marli.

„Soni/ATV” je platio Džekovim naslednicima čak 750 miliona dolara, ne samo za njegov muzički katalog već i za katalog „Bitlsa”, za koji je američki pevač devedesetih „iskeširao” oko 400 miliona dolara

Prins je na petom mestu „Forbsove” liste sa „bogatstvom” od 25 miliona dolara. U vrhu je još jedan muzičar, koji iako je preminuo pre 39 godina, i dalje „pravi” novac – Elvis Prisli, a tu je i golf igrač Arnold Palmer.
Tvorac Čarlija Brauna i Snupija, odnosno stripa „Pinats” – Prinsov sugrađanin iz Mineapolisa, u Minesoti, Čarls Šulc popeo se za jedno mesto i sada je drugi, jer je za proteklih 12 meseci inkasirao 48 miliona dolara.
Ali, ukupna zarada svih ovih pokojnika sa liste zbirno ne može da se meri sa enormnom količinom novca koja „stoji” pored imena Majkla Džeksona. To je, kako je naveo magazin „Forbs” – „ubedljivo najveća zarada jedne ličnosti iz sveta šou-biznisa u jednoj godini”.
„Bogatstvu” američkog pevača, koji je preminuo 2009. u 50. godini, najviše je doprinela jedna od najvećih transakcija u svetu diskografije.
Naime, diskografska kuća „Soni/ATV”, koja je još proletos najavila da će od Džeksonovih naslednika otkupiti više od 50 odsto njegovog udela u ovoj kompaniji, okončala je kupovinu prošle sedmice.
A cifra koju su platili Džekovim naslednicima, ne samo za njegov muzički katalog već i za katalog „Bitlsa”, za koji je američki pevač devedesetih „iskeširao” oko 400 miliona dolara, iznosi čak 750 miliona dolara!



S obzirom na to da su preminuli pre koji mesec, tek se očekuje da će Prins i Bouvi „obrtati” novac. Za razliku od Džeksona, koji poslednjih godina svoje karijere nije bio naročito produktivan, Dejvid Bouvi i Prins Rodžers Nelson radili su praktično dok nisu izdahnuli.
Engleski umetnik je dva dana uoči smrti objavio novi album, a radio je, iz bolesničkog kreveta, kako su izjavljivali njegovi saradnici, na minimum još jednom izdanju, a neobjavljenog materijala ima podosta.
A ono što je Prins ostavio iza sebe teško je opisati. Još za njegova života ispredao se mit o podrumu u njegovoj kući Pejsli park u predgrađu Mineapolisa, nazvanom „vault”, u kome se nalazi „okean” neobjavljene muzike, video-materijala, filmova, snimaka koncerata...
Primera radi, muzički dragulji koje je stvorio, poput pesama „Electric Intercourse”, „Purple Music” ili „Rebirth of the Flesh”, nikada nisu zvanično ugledali „svetlost dana”.
Pošto je živeo za muziku, i ako nije nastupao, stalno je komponovao, snimao, producirao, procenjeno je da tu ima dovoljno „mesa” za nove albume do kraja 21. veka. Kako je preneo magazin „Bilbord”, pozivajući se na izvor iz muzičke industrije, diskografski giganti su trenutno u pregovorima oko kupovine Prinsovog blaga iz podruma za basnoslovnu cifru.
„Bilbord” je objavio i da će se do kraja godine pojaviti i kompilacija najvećih hitova, a da se već 2017. očekuje objavljivanje deluks izdanja remek-dela iz 1984. „Purple Rain”, kao i „nova” muzika.

Strasti i snovi italijanske mode u Beogradu
Izložba visoke italijanske mode pod nazivom „Strasti i snovi italijanske mode: kreativnost, stil i istraživanje” biće izložena u Beogradu od 18. oktobra do 6. novembra u Konaku kneginje Ljubice, u organizaciji Italijanskog instituta za kulturu u Beogradu.
Na izložbi će biti predstavljen talenat, umetnički izraz i zanatska savršenost italijanske mode kao kulturnog i ekonomskog nasleđa jedne zemlje.
Posetioci u Beogradu imaće priliku da uživaju u kreacijama slavnih modnih brendova i kreatora, među kojima su Đanfranko Fere, Marela Ferera, Gaj Matiolo, Gatinoni, sestre Fontana, Đorđo Armani, Enriko Koveri, Laura Bjađoti, Versaće, Valentino, Fendi, Renato Balestra.
Među eksponatima naći će se i Armanijeva haljina koju je nosila Sofija Loren na crvenom tepihu povodom proslave sedam decenija postojanja filmskog studija „Činečita”, haljina sestara Fontana koju je nosila Ava Gardner u filmu „Bosonoga kontesa”, a zatim je moderniju verziju imala Anita Ekberg u Felinijevom filmu „Dolče vita”.
Posetioci će videti i haljinu „Skuola di moda Ida Feri”, koja će biti prikazana dok je još uvek u izradi, pa se na njoj može videti sam krojački proces, kao i muški sako „Luka Litriko” koji je delimično završen pa se na njemu vidi proces rada, a isti takav model kreirao je Anđelo Litriko za Ričarda Bartona.
Izložba se održava kao deo 16. Nedelje italijanskog jezika u svetu, što je događaj koji se organizuje svake godine u oktobru u cilju promocije italijanskog jezika kao velikog jezika klasične i savremene kulture i njegovih veza sa umetnošću, naukom, kulturom. Ovogodišnje izdanje je posvećeno italijanskoj kreativnosti i njenim brendovima, a posebno sektorima mode, odeće i dizajna, pod naslovom „Italijanski jezik i kreativnost: brendovi i odeća, moda i dizajn”.

Božidar Đurković novi predsednik Rukometnog saveza Srbije
Božidar Đurković, dugogodišnji generalni sekretar, izabran je za novog predsednika Rukometnog saveza Srbije. On će na tom mestu zameniti Velimira Marjanovića koji je na čelu Saveza bio prethodnih devet godina.
Sednici je prisustvovalo 47 delegata (41 potreban za kvorum i donošenje punopravnih odluka), od kojih je 45 glasalo za Đurkovića, dok su dva bila uzdržana.
Pre Skupštine kandidaturu je povukao Milan Đukić, predsednik Rukometnog kluba Vojvodina, dok je predsednik Skupštine Siniša Lazić podneo ostavku.
Predsednik Rukometnog saveza izabran je iz drugog pokušaja pošto je prethodna sednica, koja je održana početkom septembra, prekinuta zbog pritisaka na pojedine delegate.
Đurković je rekao da će potpredsednici Saveza biti Mirko Butulija i Dragan Škrbić, dok će u Upravnom odboru biti i Saša Marković, Nenad Nikolić, Dragoslav Pavlović, Branko Kokir, Dejan Stojčić, Dejan Stanojević, Mirko Rajić, Miki Zlatković, Milena Delić i Vojislav Andrić.
Postoji šansa da odbor bude proširen za još šest mesta ukoliko predstavnici Vojvodine i Kosova i Metohije budu želeli da učestvuju u radu Upravnog odbora.
Pred sednicu je bilo dosta bure pošto su delegati iz Rukometnog saveza Vojvodine najavili da se neće pojaviti na sednici zbog „dugotrajne, neshvatljivo negativne i neprimerene medijske kampanje, raznih pritisaka, pretnji, ucena i uvreda koje su trpeli delegati, te zbog neprijatnosti kojima su bili izloženi na prethodnoj sednici Skupštine, a na kraju i zbog fizičkog napada i povređivanja predsednika Skupštine RSS“.
Slične razloge su naveli i predstavnici Rukometnog saveza Kosova i Metohije koji su rekli da neće prisustvovati Skupštini zbog „ pritisaka i narušavanja elementarnog ljudskog dostojanstva kojima su delegati Rukometnog saveza Kosova i Metohije bili izloženi u proteklom periodu, kao i u cilju opstanka rukometa na našem području“.
- Od prethodne sednice se desilo dosta ružnih stvari. Bilo je dosta spletki, ali nisam dozvolio da me „uvuku u blato“. O svom protivkandidatu Đukiću mislim sve najbolje, nisam o njemu rekao nijednu ružnu reč. Moj zadatak će biti da u narednom periodu vratimo rukomet gde i pripada. Prioritet će biti rezultati reprezentativnih selekcija preko kojih najpre možemo da se vratimo na staze stare slave. Potrebno je menjati dosta stvari pre svega statut. Potrebna je veća uloga klubova u odlučivanju, ojačavanje klubova, ojačavanje lige, povratak klubova u SEHA ligu... – rekao je Đurković.
On se osvrnuo i na nedolazak skoro polovine delegata.
- Ne znam koji je razlog što predstavnici Vojvodine i Kosova i Metohije nisu došli na Skupštinu. Želim da ih ubedim da je ovo prava priča i da ubuduće zajedno radimo kako bismo ostvarili jedinstvo. Ne želim da kao ranije sve odlučuje samo jedan čovek ili mala grupa ljudi. U prethodnom periodu je dosta stvari „gurano pod tepih“. Predstoji nam ozbiljan i mukotrpan rad. Posle svega što se dešavalo u prethodnom periodu poverenje ovih 45 ljudi je velika stvar za mene – zaključio je Đurković.
Prethodni predsednik Velimir Marjanović se sa tog mesta povukao u martu prošle godine nakon devet godina na čelu Saveza.
Kao razlog je naveo da posle osvojenih medalja u muškoj i ženskoj konkurenciji i organizacije tri velika takmičenja nije došlo do promene odnosa prema rukometu i većih ulaganja.
Dodao je da je Savez priznatiji u Evropi i svetu, kao i da su potrebni ljudi koji će doneti novu energiju. Rekao je i da želi da se posveti radu u Srpskoj narodnoj partiji, čiji je jedan od osnivača.
Marjanović je često bio na meti bivših asova koji su ga videli kao glavnog krivca što su klubovi počeli da se gase, što je liga neregularna i što su muška i ženska reprezentacija osvojile medalje na domaćem terenu, dok su na ostalim takmičenjima ostvarivali loše rezultate.

Janković preokretom u polufinale Hong Konga
HONG KONG– Najbolja srpska teniserka Jelena Janković plasirala se danas u polufinale turnira u Hong Kongu, gde brani titulu, posle pobede nad Francuskinjom Aliz Korne 3:6, 6:4, 6:2.
Jankovićeva, sedmi nosilac u Hong Kongu, uspela je da se izdigne posle gubitka prvog seta i za skoro dva i po sata igre savlada 49. teniserku sveta.
U borbi za finale sastaće se sa Karolinom Voznijacki iz Danske, sa kojom ima izjednačen međusobni skor 5:5.
Turnir u Hong Kongu igra se za ukupan nagradni fond od 226.750 dolara.(Tanjug)

Neobičnim putevima do polufinala
Kada u četvrtfinalu jednog masters turnira igra prvi reket sveta, u čijem je vlasništvu 30 pehara tog nivoa, protiv 110. na ATP listi, kome je taj meč najveći uspeh u karijeri, nije vest ulazak Novaka Đokovića u polufinale Šangaja, nego prilika koju je dobio i propustio Mihail Zverev.
Stariji i slabiji brat Aleksandra Zvereva dobio je prvi set protiv slavnog vršnjaka sa 6:3, načinivši samo četiri greške, a u drugom imao brejk prednosti i dve meč-lopte, sve do pada u taj-brejku (7:4) i potom u završnom setu: 6:3.
Sa druge strane, Đoković je u prve dve trećine delovao neprepoznatljivo, kako igrom tako i ponašanjem, ničim ne pokazujući da je dobio najlakšeg protivnika u četvrtfinalu, tenisera koji je do drugog četvrtfinala na masters turnirima u karijeri stigao iz kvalifikacija.
I posle svega, razliku su načinili startni biografski podaci. Na ivici poraza, u odbrojavanju do sedam poena, šampion Šangaja je izjednačio u setovima, a meč je odmah potom ušao u očekivane tokove, prema razlici u klasi: 3:6, 7:6 (7:4), 6:3.
Uprkos 37 načinjenih grešaka i šest duplih na servisu, Đoković nije praznio bes na reketu niti vikao prema svom boksu, nego se kiselo smešio na greške i na kraju sve iznenadio pevušeći, što je najviše zabavilo novinare:
– Umesto besa, ispuštao sam taj zvuk koji se postepeno pretvarao u jednu poznatu pesmu, sada sam zaboravio koju, to mi je pomagalo da ne mislim na propuste…
A, bilo ih je dosta:
– Nisam udarao lopticu dobro, nisam se kretao kako valja, mogao je da me šeta sa osnovne linije. Igrao je borbeno često izlazeći na mrežu, bio je sabran. Dao je sve od sebe i bio na nekoliko poena od pobede.
Današnji Đokovićev protivnik (od 10 časova), Španac Roberto Bautista Agut, dostigao je u Šangaju, kao i Mihail Zverev, svoj najbolji rezultat u karijeri plasmanom u polufinale. Do sada je igrao vrlo sigurno, a koga je iznenadila njegova pobeda protiv Troickog, još više se čudio ubedljivoj pobedi protiv Conge: 6:3, 6:4. Za Đokovića to nije novost:
– Gledao sam ga protiv Conge, igra sjajno. Dobro gradi poene sa osnovne linije i agresivniji je nego ranije.
U drugom polufinalu sastaju se dosad nemilosrdni Endi Mari i povratnik na veliku scenu Žil Simon. Škot je i Davidu Gofanu prepustio samo dva gema (6:2, 6:2), a Francuz ogromnom borbenošću preokrenuo duel sa Džekom Sokom: 4:6, 6:4, 7:6 (7:5).
Rezultati četvrtfinala: Đoković – M. Zverev 3:6, 7:6 (7:4), 6:3, Mari – Gofan 6:2, 6:2, Bautista – Conga 6:3, 6:4, Simon – Sok 4:6, 6:4, 7:6 (7:5).
Parovi polufinala: Đoković – Bautista i Mari – Simon.

Ksenijin „Spomenar”
Mnogima će biti čudan spoj toliko nespojivih ljudi, ideološki i politički, sa tolikim različitim prošlostima, koji su napisali svoje posvete Kseniji Vučić. Tako je skup njihovih uspomena, priča, eseja i fotografija postao „Spomenar”, bezazleni medij detinjstva iz daleke prošlosti. Nešto poput „Instagrama”, „Fejsbuka” ili „Tiktoka” koje na posebnom mestu čuvaju matorci.
U svakom od tih tekstova različitih žanrova otkrivaju se detalji iz njenog profesionalnog i ličnog života, a kako je njen život posmatran kroz posebnu dioptriju, kao bivše supruge i majke dece najmoćnijeg političara u Srbiji Aleksandra Vučića, nema te predrasude i kontroverze koju joj sa posebnom strašću nije nalepila cinična beogradska čaršija.
Zato je knjiga „Ksenija” izuzetno dragoceno štivo ne samo za porodicu Ksenije Vučić već i za buduće istraživače koji će pokušati da dešifruju događaje od devedestih godina naovamo. Izdavač „Spomenara” je Institut za javnu politiku Vladimira Beba Popovića, bliskog Ksenijinog prijatelja koji se nalazio ne samo na suprotnom političkom spektru već i u različitom političkom univerzumu od onoga u kojem je lebdela Ksenija. Ali, te razlike su ih zbližile, umesto da ih dodatno udalje, što je Popović detaljno i za njega neuobičajeno emotivno opisao u svom tekstu „Šolja čaja”.
Pokazujući da ume da spaja nespojivo, makar za srpsku svakodnevicu, Ksenija Vučić je očigledno posedovala dar i da svoje prijatelje okupi na jednom mestu i posle svoje smrti, poput urednika knjige Petra V. Arbutine, književnog kritičara i esejiste, koji je uređivao knjige i sarađivao na izdanjima velikana poput Milorada Pavića, Mome Kapora, Vladete Jerotića, Milovana Vitezovića. Ima ih još.
Ako tom krugu dodamo i Aleksandra Čotrića, aforističara i pisca, najbližeg saradnika lidera SPO Vuka Draškovića, koji je prve korake u novinarstvu pravio upravo sa Ksenijom Vučić u „Srpskoj reči”, nekadašnjem opozicionom glasilu Srpskog pokreta obnove, pohvataćemo detalje iz novinarske biografije Ksenije Vučić koji su promakli i koji su gotovo nepoznati.
Kako smo mi inače nacija koja pamti kraće od kokoši, dakle, najduže nekoliko dana, o decenijama je izlišno govoriti jer su za Srbe to vekovi – čime su uspeli da demantuju čak i Milankovićev kalendar – drago mi je što će oni koji to žele, a trebalo bi, imati priliku da se uvere da je ona, bez ikakve sumnje, bila jedna od najtalentovanijih novinara svog vremena.
Završivši Istoriju umetnosti na Filozofskom fakultetu u Beogradu, sa obrazovanjem koje se smatra aristokratskim, ona se ne bavi Modiljanijem ili Dalijem, već zaranja u mistični svet srpske politike. Devojka sa Dorćola, iz ugledne porodice koja je takođe ideološki raspolućena, a tako je bilo oduvek i tako će biti zauvek u Srba, Ksenija traži svoj put između desničarskog i monarhističkog glasila i alternativnog Radio Indeksa, koji emituje nove talase mladalačkog bunta generacije koja je imala svoje nade, snove i ideale. Radila je i za VIN produkciju Gordane Suše, koja je bila na suprotnom polu Ksenijinih desničarskih stavova, ali je to nije remetilo da uradi neke od nezaboravnih priloga koja je ta produkcija stvorila. Sa Indeksa je otišla na Studio B, najvažniji medij beogradske čaršije tokom devedesetih. Kada je Zoran Đinđić postao gradonačelnik Beograda, prvi intervju dao je novinarki Studija B – Kseniji Vučić.
Prihvatio sam ideju Bebe Popovića da iščitam stare tekstove „Srpske reči”, koju mi je poslao Čotrić, ali sam robovao predrasudama. Znao sam da je pravila odlične televizijske intervjue na Televiziji Pink sa Edijem Ramom, Nikolom Gruevskim i još nekoliko krupnih političkih zverki iz domaće radinosti. I to je to. Kako u „Spomenaru” ima izuzetnih i emotivnih priloga Elme Zukorlić, Jelene Trivan, Aleksandre Janković, Vladimira Đukanovića, Vanje Udovičića, kao svedočanstvo o njihovom bliskom odnosu bilo mi je zaista dragoceno da pročitam njene davne intervjue iz „Srpske reči”. Nizali su se razgovori sa jednim od osnivača Demokratske stranke filozofom Slobodanom Inićem, rediteljem i predsednikom JUL-a Ljubišom Ristićem, bivšim šefom komunista Dražom Markovićem, glumačkom gromadom Ljubom Tadićem, dramskim piscem Aleksandrom Popovićem...
Zato je veoma važno Ksenijino pisanje posmatrati u tom istorijskom kontekstu nekada velike zemlje, gde vladaju lude šeširdžije u zemlji čuda, na samoj svetskoj granici ideologija, vera i galaksija. Energična, vedra i razborita devojka, još novinarski devojčurak, želi da odgonetne tajnu sedmog pečata, ali srpskog. Ulazi u redakciju gde pišu profesori univerziteta, pisci i intelektualci koji su za kralja i otadžbinu, ali ne samo oni već i novinari sa drugačijom ideološkom matricom. Od žestoke Dane Drašković, matematičara Milana Božića, akademika desne orijentacije Nikole Miloševića i Koste Čavoškog, predsednice Građanskog saveza Vesne Pešić. U tu šaroliku galeriju ličnosti i likova umešali su se i Gordana Suša, Nadežda Gaće, Radivoj Cvetićanin, Mihajlo Kovač, Ejub Štitkovac, tako da su se, i pored dominacije stavova SPO, mogle videti i drugačije političke boje, po principu do tada nepoznatog umetničko-političkog pravca, srpskog kubizma.
Ksenija odmah kreće u akciju, ne dozvoljava da je zvučna imena prestrave, već se nameće upravo intervjuima koji značajno podižu rejting krunskog dvonedeljnika u Republici. Jedna od najboljih reportaža iz tog vremena je upravo njena, opis neuspelog intervjua sa tadašnjim gospodarem života i smrti u Srbiji, Željkom Ražnatovićem Arkanom u Erdutu. Trebalo je mnogo hrabrosti za takav tekst i ona ga je imala.
Ponovo treba staviti Ksenijin novinarski angažman u novi kontekst, a to je njena veza i brak sa Aleksandrom Vučićem, zato što je mačističko društvo poput našeg, robujući stereotipima o supruzi tadašnje mlade političke zvezde u usponu, a kasnije i najmoćnije političke figure u Srbiji, po automatizmu Kseniju smestilo u otrcani kliše Vučićeve supruge. I kod većine je tamo ostala i kada su okončali bračnu zajednicu. Takva vrsta olakog klasifikovanja žena – „ma daj, da nije bilo Vučića” – jedna je od najvećih nepravdi učinjenih prema nekoj koleginici u srpskom novinarstvu.
Iako se tada nije moglo ni naslutiti dokle će Vučić dogurati, etiketa joj je prilepljena po starom običajnom pravu, a samo je uži krug novinarskog esnafa znao koliko je Ksenija bila svoja, talentovana i autentična. Nisam bio njen prijatelj, već kolega. Kako sam za njen novinarski forsaž saznao tokom sklapanja ove knjige, a ona je imala sve resurse da to odavno razglasi na sva zvona, sada mi je mnogo jasnije zašto je imala toliko raznobojnih prijatelja upisanih u „Spomenar”.

„Njujork tajms”: Amerika šalje Ukrajini stare modele kasetne municije - ne eksplodira odmah
SAD planiraju da Ukrajini pošalju stare modele kasetne municije koje u 14 odsto slučajeva ne detoniraju odmah, piše „Njujork tajms”.
Prema podacima lista, Pentagon uverava da su modernizovali model. Međutim, poboljšan je samo domet projektila, koji još uvek sadrži granate, čiji procenat neispravnosti je američki vojni resor opisao kao neprihvatljivo visok.
Prema pisanju „Njujork tajmsa”, pukovnik vojske u penziji Al Vosburg, koji je prošao obuku za uklanjanje eksplozivnih ubojnih sredstava, rekao je da će proces čišćenja područja nakon upotrebe ovakvih projektila potrajati, jer se ne mogu ručno pomerati. Pored toga, biće potrebna edukativna kampanja za stanovništvo koje će se vratiti na ove teritorije i koje bi moglo da strada od neeksplodiranih granata.
Savetnik za nacionalnu bezbednost američkog predsednika Džejk Salivan saopštio je 7. jula da su SAD odlučile da isporuče kasetnu municiju Ukrajini, čijoj se upotrebi UN protive. On je takođe napomenuo da je Kijev Vašingtonu dao pisane garancije za minimiziranje rizika za civile prilikom upotrebe ove vrste municije.

Tri osobe povređene u lančanom sudaru na auto-putu Beograd-Zagreb
Tri osobe su povređene večeras u lančanom sudaru na auto-putu Beograd-Zagreb u smeru ka gradu kod Zmajeve pumpe, rečeno je Tanjugu u MUP-u.
U sudaru su učestvovala dva putnička vozila i jedan kamion, a tri osobe koje su se žalile na povrede zbrinule su ekipe hitne pomoći.
Automobil SUV marke ''audi'' i drugo vozilo su od siline udara u potpunosti uništeni, dok je na kamionu pričinjena manja materijalna šteta.
Zbog sudara je na tom delu auto-puta formirana dugačka kolona, prenosi Tanjug.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Neću da nam reprezentacije opet budu izbačene iz sveta
Nenad Golijanin je decenijama bio uzoran čovek, sportista i privrednik. Ali od kako se kao predstavnik Srbije uzdržao od glasanja kada se odlučivalo o prijemu Kosova na kongresu Svetske odbojkaške federacije (FIVB) u Argentini na njega se različito gleda.
Poslednjih dana su vrlo glasni oni koji traže da napusti dužnost predsednika Odbojkaškog saveza Srbije. On, međutim, ostavku neće da da, nego želi da odluku donese odbojkaška organizacija i zato je sazvao vanrednu sednicu Skupštine OSS za 25. oktobar.
Da li ste izdali nacionalne interese kao predsednik nacionalnog odbojkaškog saveza?
Očigledno postoji nerazumevanje između onoga što sam uradio i što je predstavljeno u javnosti. Sada, kada gledam iz ovog ugla, ja čak mislim da sam uradio najčasniju stvar koju sam u životu mogao da uradim.
A to je?
Na kongresu sa toliko zemalja koliko ni Ujedinjene nacije ne mogu da skupe, posle glasanja o Kosovu sam ustao i rekao otprilike ovo: Ja sam iz Srbije i kao Srbin nikada u svojoj duši neću da priznam Republiku Kosovo.
Ali niste glasali protiv prijema njenog saveza u svetsku odbojkašku organizaciju?
Rekao sam da sam u sportu da afirmišem samo ono što je pozitivno. Jedna od tih stvari je da nikome ne zabranjujem, bez obzira na bilo kakve okolnosti, da se bavi sportom i takmiči. I zato je moj glas, ili glas Srbije, uzdržan.
Očekivali ste da to svi prihvate?
Moglo je to, verovatno, i drugačije da se kaže. Ali, kao častan čovek nemam uopšte nameru da iz toga izađem. Kad sam to rekao ceo Kongres mi je aplaudirao.
I šta od toga ima naša odbojka?
Za ovih šest meseci koliko sam predsednik naši odbojkaši su osvojili, prvi put, Svetsku ligu, a odbojkašice prvi put olimpijsku medalju i to srebrnu. Srbija je malo tržište za tako velike trofeje i zbog toga smetamo.
U čemu je tu opasnost?
Mogu da nas uklone. Zato ne treba da im pružimo povod. Neću da dozvolim da naše reprezentacije administrativnim putem budu uklonjene iz sveta.
U Srbiji niste dobili aplauze?
Ovde su mi se desile i pozitivne i negativne stvari. Vlada me je krajem septembra, svojom odlukom, koju je potpisao premijer Vučić, imenovala za predsednika Upravnog odbora Zavoda za medicinu i sport.
Njegovo konstituisanje sam ranije zakazao i na sednici, gde su bili članovi i starog i novog upravnog odbora, rekao sam: Ljudi, od sazivanja sastanka mnoge su se ovde vrlo značajne stvari desile i ja sam trenutno u vrlo delikatnoj priči...
Međutim, svi su me prekinuli i rekli: „Ovo nije politička organizacija, nego sportska. Nama je čast što ste ovde.” To je vrlo pozitivno iznenađenje. Tu ima ljudi iz ministarstva sporta, ima ih koji su dugo u sportu, iz drugih sportskih organizacija. I jednoglasno su me podržali, mada ta funkcija ima svoj značaj. Podržali su me i iskreni prijatelji.
A javni zahtevi da podnesete ostavku kao predsednik OSS?
Iako smo izašli s jedinstvenim stavom sa Izvršnog odbora OSS razočaran sam, jer sam tada prvi put video pravo lice i onih koje nisam dobro poznavao ili ih uopšte nisam poznavao kao što je Bogunović, predsednik Odbojkaškog saveza Vojvodine, a i onih koje jesam.
Moram da budem personalno jasan da ne bi bilo dileme šta sam hteo da kažem. Na sastanku su bili i predstavnici sudijske i trenerske organizacije i udruženja klubova. Ja ne znam da li su zaista preneli stav većine članova ili su izneli svoje lične stavove ili kako su već došli do njih.
Oni su želeli da iskoče iz okvira naših legalnih organa i da urade nešto što je izgledalo kao puč. A tome su i skloni.
Tako je Gradinski došao na vlast u sudijskoj organizaciji. Ne znam da li je Mamuzić preneo mišljenje većine iz udruženja klubova. Sretenović u ime trenerske organizcije, koji je moj dugogodišnji prijatelj, posramio me je time što je gledajući u patos rekao da se slaže s njima.
Kao da sam imao na toj sednici protivničku ekipu koja želi da mi otkine glavu. Odnosno, imao sam utisak da su instruirani da se krene u rasturanje Odbojkaškog saveza Srbije.
E, tako ne može. Očigledno sam velikim budakom udario po tankom ledu iz koga su izleteli mali vazali, koji podrivaju ono što su istinske vrednosti, i koji nisu iz moje okoline. Mene će da smeni ili će da mi da poverenje Skupština koja me je i izabrala.
U čemu je razlika između ostavke i smene?
Važno je da naša odbojkaška organizacija ostane jedinstvena, a to se postiže samo legalnim putem, pa i kad su smene u pitanju.
A kakvi su bili ostali iz Izvršnog odbora OSS?
Vladimir Grbić će uvek biti veliki, kao i Aleksandar Vlahović. Oni su imali čiste motive gledajući na ovaj problem u koji sam ja upao, a i savez, sa sportskog gledišta i doživaljavajući to kao težak trenutak za odbojku.
Vi, međutim, niste na meti zbog sportskih stvari, nego političkih...
Mislim da sam svojim stavom dao i jednu političku poruku i mislim da je ona afirmativna, da je realna i da je – preuranjena. Možda sam mogao da sačekam da neko drugi tu poruku prenese.
Odbojkaški savez je svih ovih 25 godina sarađivao sa politikom i bio blizak politici samo onoliko koliko je bilo neophodno za normalno funkcionisanje našeg saveza. Moja odanost narodu i zemlji je dokazana već bezbroj puta, tako da mi nisu potrebni kvazipatriotski saveti.

Partizan u Žarkovu, Zvezda dočekuje Borčane
Žarkovčanima koji su izborili plasman među 16 najboljih ekipa u Srbiji, sigurno se ispunila želja. Naime, njihov glavni finanijer nije krio želju posle trijumfa nad Metalcem iz Gornjeg Milanovca da se klub iz Vodovodske ulice u sledećoj rundi takmičenja sastane sa „večitima”.
Tako će 26. oktobra na renoviranom stadionu u Žarkovu domaćin dočekati branioca trofeja ekipu Partizana. Čini se da težak zadatak neće imati i Crvena zvezda koja na našem najvećem stadionu dočekuje BSK iz Borče, ekipu koja je u šesnaestini finala savladala niški Radnički.
– Iskreno mislim da naš plasman među osam najboljih ne bi trebalo da dolazi u pitanje. Poštujemo amicije svake ekipe, ali naš cilj je jasan. Želimo da odbranimo trofej u Kupu, kazao je posle žreba sportski direktor „crno-belih” Ivica Ilijev.
Novi Pazar će kod kuće dočekati starog sportskog rivala novosadsku Vojvodinu, dok Čukarički dočekuje ivanjički Javor.
Fudbaleri Rada odlaze u goste Lučancima, a Borac iz Čačka pokušaće da savlada prvoligaša iz Jagodine. Izabranici Bratislava Živkovića odmeriće snagu protiv subotičkog Spartaka a u Surdulici veruju da mogu da savladaju užičku Slobodu, mada treba imati u vidu da ova ekipa predvođena Predragom Ristanovićem igra sjajno u prvom delu šampionata.
– Iskreno, sve snage smo usmerili na prvenstvo jer želimo da se vratimo u Super ligu. Ipak, nećemo otići u Surdulicu na izlet, kaže trener Slobode.
Parove osmine finala u Staroj Pazovi izvlačio je Mitar Mrkela, koordinator  svih mlađih selekcija u FSS.

Sa Norveškom u baražu
Poslednji rival našoj mladoj fudbalskoj reprezentaciji na putu ka završnom turniru u Poljskoj (od 16. do 30. juna) biće selekcija Norveške, odlučeno je na žrebu u Nionu.
Iskreno, u taboru naše reprezentacije, koja u poslednje vreme igra sve bolje, priželjkivala se Norveška, koja je bila drugoplasirana u grupi sa Engleskom koja se direktno plasirala na šampionat, Švajcarskom, Kazahstanom i Bosnom i Hercegovnom.
Prva utakmica između Srbije i Norveške na programu je 11. novembra u Beogradu, najverovatnije na stadionu Partizana, dok se revanš igra četiri dana kasnije.
Ceremoniji izvlačenja parova u sedištu Evropske fudbalske unije (Uefa) prisustvovao je i selektor naše mlade reprezentacije Tomislav Sivić.
– Pred nam je svakako dobar protivnik, težak zadatak , pa zbog toga od starta moramo da pristupimo veoma ozbiljno. Naravno, priželjkivao sam Norvešku, koja je objektivno slabija od Španije. Mali problem predstavlja što ćemo revanš igrati na veštačkoj travi. Zato od ovog časa počinju ripreme za ovu važnu utakmicu. Želja nam je da u predstojećem dvomeču potvrdimo kvalitet koji ova generacija igrača poseduje, naglašava selektor Srbije. 
Slično razmišlja i koordinator naših mlađih selekcija Mitar Mrkela.
– Mislim da su Norvežani rival po meri. Verujem da ćemo do prve utakmice uspeti da sakupimo što više informacija, kazao je Mrkela.
Drugi par u baražu čine Španija i Austrija, a samo će pobednici steći pravo učešća na šampionatu u Poljskoj, gde su se pored domaćina još plasirale i Češka, Danska, Engleska, Makedonija, Nemačka, Italija, Portugalija, Slovačka, Švedska.

Konstituisan Hrvatski sabor, Božo Petrov predsednik
ZAGREB– U Zagrebu je danas konstituisan 9. saziv Sabora, a za predsednika je u prve dve godine mandata, kako je i predviđeno koalicionim dogovorom, izabran lider Mosta Božo Petrov.
On je rekao da su vanredni parlamentarni izbori u Hrvatskoj potvrdili opredeljenje birača da se napokom obezbede reforme koje će zaustaviti iseljavanje.
„To je moguće samo uz konstruktivne kritike, argumentirane rasprave, usklađivanje interesa i zrelog političkog odlučivanja, uz odbacivanje nepotrebnih podela svake vrste”, rekao je Petrov u svom obraćanju poslanicima.
Obećao je da će posao obavljati časno, pošteno i objektivno.
„Smatram da postoji veliki dodatni prostor za promovisanje hrvatskih spoljnopolitičkih interesa, pre svega promovisanje interesa hrvatske privrede u inostranstvu ću koristiti u svim susretima”, rekao je Petrov.
Petrov je bio jedini kandidat, a od 145 prisutnih za Petrova je glasalo132 zastupnika, dok je 12 bilo protiv.
Konstitutivnoj sednici Sabora prisustvovala je predsednica Kolinda Grabar Kitarović, tehnički premijer Tihomir Orešković, mandatar za sastavljanje nove vlade Andrej Plenković, predsednici Ustavnog i Vrhovnog suda Miroslav Šeparović i Branko Hrvatin, načelnik Glavnog stožera OS RH Mirko Šundov.., javili su hrvatski mediji, prenosi Tanjug.

Duraković priznao pobedu Grujičića
Sarajevo – Još uvek aktuelni načelnik Srebrenice Ćamil Duraković je priznao da ga je na proteklim lokalnim izborima pobedio Mladen Grujičić, kandidat srpskih stranaka za načelnika, i da njemu u narednom četvorogodišnjem mandatu pripada funkcija prvog građanina Srebrenice. Ali, on i dalje ne može da prihvati tu činjenicu i najavljuje mogućnost žalbe na odluku Centralne izborne komisije BiH (CIK).
„Ostalo je još malo glasova da se prebroji iz odsustva, a što se tiče pošte, sve je prebrojano. Računam na još 100 ili 200 glasova iz odsustva, a iako svi glasovi budu za mene, neće biti velikih promena , Grujičić je pobednik sa 600 ili 700 glasova više”, izjavio je Duraković za „Kliks” .
Napomenuo je kako nije očekivao znatno drugačiju situaciju i kako će čekati ponedeljak da se potvrde izborni rezultati, nakon čega će „iskoristiti zakonsko pravo žalbe na određene stvari”.
Prema rezultatima dostupnim na stranici CIK-a koji su ažurirani u 12 časova, Duraković ima 3.897, a Grujičić 4.675 glasova.
Iako je situacija u potpunosti čista, Duraković kaže da će se prvenstveno žaliti na ishod glasova putem pošte.
„Već imamo dokaze da ljudima koji su registrovani za glasanje na taj način nisu poslani listići, potom je bilo ljudi koji su se prijavili za glasanje i naveli jednu adresu, a CIK je listiće poslao na drugu. Sve glasove putem pošte koje smo očekivali očito bi otišli nama i pobedili bismo. Treba samo proveriti i podneti pritužbe u zakonskim okvirima te ćemo na taj način osporiti postupak pripadnika policije Ministarstva unutrašnjih poslova Republike Srpske (MUP RS) koji su nezakonito ušli u prostorije opštine Srebrenica”, naveo je on.
Koliko Durakoviću teško pada Grujičićeva pobeda, dokaz je i njegova izjava „kako još uvek ne može priznati poraz dok se ne okonča izborni proces, to jest dok svi ne kažu završnu reč”.

Dodik: Nije važno šta misli Izetbegović
BANjALUKA - Predsednik Republike Srpske Milorad Dodik izjavio je da nije važno mišljenje lidera SDA Bakira Izetbegovića i da ta stranka kao gubitnik na lokalnim izborima u BiH ima pravo da se ljuti, kao i da ponavljanja izbora u Srebrenici neće biti. bez obzira na to koliko je za Bošnjake bolan poraz Ćamila Durakovića.
Komentarišući stav Predsedništva SDA da će pružiti podršku Bošnjacima u Republici Srpskoj da podnesu krivičnu prijavu protiv njega zbog navodnog izazivanja nacionalne, rasne i verske mržnje, predsednik Srpske je rekao da je poznat pristup bošnjačkih političara da treba da budu proganjani političari iz Republike Srpske.
„To je doprinos `sabranim delima` Bakira Izetbegovića. Izetbegović je tek lider jedne partije koja je jaka kod muslimana i ništa više, ima svoje probleme koje pokušava da reši i palo mu je na pamet da sve i svašta ganja, potiskuje ili preporučuje da ganjaju Milorada Dodika”, rekao je predsednik Srpske, koji je lider SNSD-a.
On je poručio da svako ko misli da treba da ga tuži to i uradi, ali da je drugo pitanje ako se time bavi jedna politička partija.
„Ne čitam saopštenja SDA, ali mislim da mi imamo daleko bolje poruke - da je partija na vlasti SNSD zajedno sa koalicionim partnerima (DNS i SP) odneo maestralnu pobedu”, istakao je Dodik, prenele su banjalučki mediji.
On je naveo da su SNSD i koalicioni partneri osvojili načelnička mesta u mnogim opštinama, te ponovio da neće biti ponovljenih izbora u Srebrenici.
„Znam da je za njih bolno da njihova vedeta (Ćamil) Duraković, koji je mislio da je perjanica politike Bošnjaka na ovim prostorima, izgubi izbore od dobrog momka Mladena Grujičića, anonimnog za opseg onoga što je Duraković gradio za sebe i izgubio izbore, što govori da nije čak uspeo da pređe ni Srebrenicu kao prag u političkom smislu”, rekao je Dodik novinarima u Banjaluci.
On je dodao da je prisustvo policije u srebreničkoj opštini, dok se tamo nalazio izborni materijal, bilo isključivo po nalogu tužioca, te da je u tom smislu sve jasno.
Dodik je naveo da je i SNSD razočaran zloupotrebom izbornog procesa u Bijeljini, ali da čeka odluku nadležnih organa.
„Činjenica je da su prvi ljudi SDS-a uzimali lične karte od Roma i glasali za njih, što govori o zloupotrebi procesa”, istakao je Dodik, javlja Tanjug.
Predsednik Republike Srpske Milorad Dodik, izjavio je danas da ne dolazi u obzir nikakvo ponavljanje izbora u Srebrenici, prenosi Fena.
Dodik je u izjavi novinarima u Banjaluci rekao da je Centralna izborna komisija (CIK) BiH saopštila zvanične rezultate izbora u Srebrenici i pobedu srpskog kandidata Mladena Grujučića.
To što Stranka demokratske akcije (SDA) ne priznaje te rezultate za Dodika nije problem i ističe da „nikakvo ponavljanje izbora ne dolazi u obzir, iako je i SNSD razočaran situacijom u nekim mestima, kao što je Bijeljina”.
Dodik kaže da je njegova stranka, s koalicionim partnerima, postigla kolosalnu pobedu na lokalnim izborima.
„Oni koji su izgubili, mogu da se ljute”, naveo je Dodik.(Tanjug)

Đukanović: Moskva želi da ugrozi put Crne Gore u NATO
PODGORICA – Rusija zasipa novcem predizbornu kampanju u Crnoj Gori kako bi poremetila napredovanje ka članstvu u NATO, izjavio je crnogorski premijer Milo Đukanović u intervjuu za Rojters, tri dana pre održavanja parlamentarnih izbora.
Milo Đukanović, nakon 25 godina na mestu predsednika ili premijera ove, kako navodi Rojters, „vrlo male balkanske države”, suočava sa nejvećim izbornim izazovom.
Aktuelni premijer je izjavio da opozicione partije finansira Moskva koja parlamentarne izbore vidi kao poslednju šansu da zaustavi integraciju balkanskog regiona u EU ili NATO.
„Rusija je angažovala ozbiljna finansijska sredstva koja su, predpostavljam, omogućena preko njihovih oligarha i kanalisana tajnim putevima kroz Srbiju i Republiku Srpsku”, rekao je Đukanović i dodao da je „tradicionalna pro-srpska opozicija ovim postala zagovornik ruskih interesa na Balkanu”.
Rusija i opozicione partije su za Rojters negirali navode da je Moskva intervenisala u predizbornoj kampanji, iako je ruski ministar inostranih poslova rekao da je planirano pristupanje Crne Gore NATO-u „neodgovorno”, navodi agencija.
Rojters navodi da su najveći konkurenti Đukanovića na izborima zakazanim za ovu nedelju, dva opoziciona saveza od kojih je jedan pro-srpski a drugi pro-zapadni.
Najsnažniji aduti opozicije protiv Đukanovića, prema Rojtersu, predstavljaju optužbe da se premijer služi taktikom zastrašivanja, nepotizam, optužbe da Crnu Goru tretira kao lično vlasništvo kao i to da su interesi Rusije u Crnoj Gori povećani upravo za vreme negove vlasti.
Đukanović se u intervjuu za Rojters ogradio od, kako navodi agencija, „jakih ekonomskih i tradicionalnih veza Rusije i ove jadranske države sa 650.000, takođe većinski pravoslavnih građana”.
Prema njegovim rečima, „Crna Gora sada mora da gleda ka Zapadu”.
Rojters navodi da je pitanje članstva Crne Gore u NATO ipak osetljivo, jer je alijansa 1999. godine bombardovala Crnu Goru koja je tada bila u sastavu Srbije i Crne Gore.
Bez obzira na to, Rojters ističe da je proces pristupanja pri kraju jer je deset država već ratifikovalo ovaj sporazum. (Tanjug)

Protivzakonito gladni
Sve što je bilo, više ne sme postojati. Tako je neko odlučio, pa je došao red i na kragujevačku „Zastavu”, taj poslednji bastion samoupravnog socijalizma.
Od dolaska „Fijata”, „Zastava” postoji samo na papiru, ali je sada, najkasnije do kraja godine, treba izbrisati i sa „papira”. Ako to neće da učine radnici, svojim dobrovoljnim odlaskom iz preostalih pogona, to će, umesto njih, uraditi država, već pomalo nervozna što „mrtvac” još diše.
To je tako, samo što to još niko nije saopštio proleterima, koji se bune i traže pomoć države, misleći da ih ona i dalje štiti, kao što ih je štitila nekad. Ne znaju da je „svemu” došao kraj, pa su, čak, započeli i štrajk glađu.
Štrajkuje glađu 28 radnika „Zastave inpro”, invalidi drugog i trećeg stepena koji su se u ovoj zaštitnoj radionici zaposlili 2008. po dolasku „Fijata” u Kragujevac, Tu su prebačeni po nalogu države, koja je, u skladu sa zatamnjenim klauzulama ugovora, njihovu matičnu fabriku – „Zastava automobili” izbrisala sa spiska aktivnih privrednih subjekata.
Nisu imali izbora, kao što se toj odluci nije mogao usprotiviti ni direktor „Zastave inpro” Branko Veljović, iako je znao, i upozoravao, da u fabrici nema dovoljno posla ni za radnike koji su tu već bili zaposleni. Invalidi „Zastava automobila” bili su „višak” i pre no što će sada, zvanično, biti proglašeni tehnološkim viškom.
Umesto da na adekvatan način reši problem, zbrine invalide onako kako se to radi svuda u svetu, kroz radni angažman i socijalnu pomoć, država je u „Zastavu inpro” poslala svog inspektora, koji je radnicima saopštio da nemaju pravo na štrajk glađu, pošto taj vid protesta naši zakoni ne prepoznaju.
Mučeći se kako da ljudsku muku ipak podvede pod neki paragraf, ovaj činovnik je potpuno izgubio iz vida šta se, zapravo, dešava u fabrici: da su radnici gladni i bolesni, da im je pomoć hitno potrebna i da prvo treba rešavati njihove egzistencijalne probleme, pa posle pisati zapisnik.
Ali zar državni službenik može da se ponaša drugačije nego njegov poslodavac. Konkretno u ovom slučaju, to je Ministarstvo rada i ministar Aleksandar Vulin.
Čitav ovaj problem iniciralo je jedno drugo ministarstvo – Ministarstvo privrede, pod vođstvom Gorana Kneževića, koje je letos francuskoj kompaniji „Trigano” prodalo najprofitabilniji deo „Zastave inpro”.
Od izvoza automobilskih prikolica ova zaštitna radionica je uspevala da inkasira oko četiri miliona evra godišnje, ali preduzeće nije privatizovano kao pravni subjekt, nego po modelu prodaje imovine, pa je kupac preuzeo posao za svega 287.000 evra, koliko su ga koštale fabričke mašine.
Radnici traže da se ova privatizacija preispita, a štrajk glađu su započeli, zamislite koliko je tek to protivzakonito, zato što su ostali bez sredstava za rad.

Defile centrom grada i svečana akademija za Dan oslobođenja Beograda
Dan oslobođenja Beograda u Drugom svetskom ratu, 20. oktobar biće obeležen defileom od Londona do Palate Albanija, kao i svecanom akademijom u Narodnom pozorištu, najavio je danas predsednik Skupštine grada Nikola Nikodijević.
„Čeka nas nešto što do sada Beograđani nisu videli kad je u pitanju obeležavanje 20. oktobra”, rekao je Tanjugu Nikodijević, navodeći da je 20. oktobar veoma značajan datum u istoriji Beograda jer tada slavimo našu slobodu i oslobađanje od okupatora, te da su to datumi koje treba da obeležavamo na dostojanstven način.
Kako je najavio, defile od Londona do Palate Albanija, u kome će učestvovati i predstavnici Ministarstva odbrane i Ministarstva unutrašnjih poslova, te gradska organizacija SUBNOR-a, biće podsećanje na one dane 1944. kada je naša vojska ušla tada u gotovo razrušeni Beograd.
„Imaćete priliku da vidite i postavku originalnih fotografija Ulice kralja Milana, ondosno Srpskih vladara, kako je izgledala u tom trenutku, kako je izgledao prolaz ispred Starog dvora, kako je izgledala Palata Albanije, kako su izgledali bunkeri i utvrđenja u trenutku kada je vojska ušla u grad”, kaže Nikodijević koji je pozvao građane da se u četvrtak, 20. oktobra u što većem broju priključe defileu povodom obeležavanja 72 godine od oslobođenja grada.
Prema njegovim rečima, na Trgu Republike građani će moći da vide kako su izgledale mobilne bolnice i oružje koje se koristilo u Drugom svetskom ratu.
„Želimo da građanima na što verodostojniji način dočaramo kako su ti zaista herojski dani za slobodu ovoga grada izgledali. To je nešto što se do sada nije radilo, to je nešto čime nismo pridavali veliki značaj, a smatramo da je izuzetno važno da negujemo tradiciju narodnooslobodilačke borbe”, rekao je Nikodijević.
Nažalost, kaže Nikodijević, prethodnih decenija bilo je sramota reći da je Srbija bila na strani antifašizma i da je bila na strani sila pobednica u Drugom svetskom ratu.
„To su stvari koje ne treba da prećutimo. Čitav svet slavi svoju slobodu pa će tako ubuduće biti i u Beogradu”, rekao je Nikodijević navodeći da će obeležavanjem 20. oktobra ove godine biti na način kakav do sada nije bila praksa.
„Želimo pre svega da se još jednom podsetimo na herojske dane naše narodnooslobodilačke vojske, ali i Crvene armije, koje su zajedno oslobađale Beograd u beogradskoj operaciji. Želimo da se zahvalimo svim onim učesnicima u ratu i želimo da to postane jedna tradicionalna manifestacija u Beogradu”, istakao je Nikodijević i poručio da mladim generacijama treba približiti i dočarati ta vremena.
Nikodijević kaže da će u četvrtak, 20. oktobra saobraćaj u Ulici kralja Milana od 9 do 14 časova biti zatvoren, te da veruje da to neće predstavljati problem u Beogradu.
„Takvi datumi ipak zaslužuju da se obeleže na jedan dostojanstven način tako da iako bude manjih gužvi u nekoliko sati mislim da to neće biti problem za Beograđane s obzirom da slavimo slobodu Beograda, što na ponos treba da služi svim građanima”, kaže Nikodijević i dodaje da je predviđeno i obraćanje zvaničnika Grada i Vlade Srbije, te da su u toku završni dogovori kada je reč o programu obeležavanja 20. oktobra. (Tanjug)

Čileanci menjaju koren maline
Čačak – Iako su i dalje među vodećim proizvođačima maline u svetu, Čileanci su se suočili sa višegodišnjim padom ukupnog prinosa. Od rekordne 2011. godine, kada je rod u zemlji ispod Anda dostigao 50.000 tona, usledila je nizbrdica na 40.000 pa i manje od toga.
– Naša roba je i dalje veoma cenjena u inostranstvu, delimično i zbog strateškog položaja na tržištu maline, jer smo vodeći proizvođač u južnoj hemisferi i time obezbeđujemo glavne isporuke Severnoj Americi u kontrasezoni, kad praktično i nemamo konkurenciju. Ali, veoma smo zabrinuti zbog malog ukupnog prinosa u Čileu, prošle i ove sezone. Zato država preduzima korake koji će za dve ili tri godine obezbediti nove zasade i veći rod – kaže za „Politiku” Antonio Domingez, predsednik Svetske organizacije proizvođača maline (IRO), osnovane 1998. godine, koja okuplja 12 država čiji prinos iznosi 85 odsto svetske proizvodnje.
Čileanci su i 2015. isporučili istu količinu zamrznute maline kupcima u inostranstvu kao i prethodne godine. Plasman je dostigao 31.085 tona proizvoda iz hladnjače u ukupnoj vrednosti 121 milion dolara, po čemu je Čile izvoznik bez premca iz Latinske Amerike. Od toga je 102 miliona prihod za običnu, a 19 miliona za organsku malinu. Preostali, manji deo roda, prodat je u vidu prerađevina, sokova, konzervisanih ili dehidrisanih malina i ulja.
I pored velikog novca koji im pritiče u zemlju ovim putem, oči svih Čileanaca upućenih u posao sa malinom okrenute su ka Srbiji, koja je lane ponovo preuzela vođstvo u svetu po ukupnim prinosima (79.000 tona), ispred SAD (66.000), Poljske (55.000) i Čilea (39.000). Šta će Latinoamerikanci preduzeti kako bi dostigli malinare s brdovitog Balkana?
– Jedan od glavnih razloga za višegodišnji pad prinosa je nedostatak kvalitetnog sadnog materijala. Već dugo pokušavamo da ubedimo male farmere da ne koriste sadnice iz rodnih zasada za zasnivanje novih plantaža i mislim da su to, konačno, razumeli. U saradnji sa Ministarstvom poljoprivrede Čilea napravili smo plan da u različitim oblastima zemlje zasnujemo nove matičnjake, koristeći samo dobar genetski materijal. Nadam se da ćemo već tokom sledeće berbe imati veći prinos. Pored toga, kapital smo usmerili u podizanje novih malinjaka u nekim od ključnih regiona, kao što je Maule. Prvi program je počeo s ciljem oporavka 300 hektara obradive zemlje do 2017 – kaže Domingez.
Malinari u svetu godišnje prometnu oko 1,2 milijardi evra, pošto su planetarni prinosi uglavnom oko 400.000 tona, a Domingez važi za velikog znalca u ovom poslu pa ga, recimo, uvoznici u SAD, nazivaju gospodin Malina (Mr Raspberry). Kako kaže, u proizvodnji ovog voća više koriste mašine, a kontrola zdravstvene ispravnosti je pooštrena.
– Kada imate previše farmera, teško je kontrolisati kvalitet. U SAD je posebnu brigu izazvala pojava listerije, više nego zbog norovirusa ili hepatitisa. Ali, proizvodnja hrane nikada neće moći biti apsolutno sigurna, uvek će postojati neki rizik. Mi želimo da ga svedemo na najmanju meru. Ubeđujemo farmere da se to čini usvajanjem dobre poljoprivredne prakse, i trudimo se da svi poboljšaju ponašanje u lancu proizvodnje. To podrazumeva da, pored brige o čistoći tokom branja, postavimo stroža pravila ne samo na farmi, nego i u hladnjači. Jar, vagon je lako kontrolisati. Takođe, pojavili su se i problemi sa pesticidima, naročito u koncentratu.
Predsednik Svetske organizacije za malinu ističe da je cena koncentrata za sok od ovog voća otišla „u nebo”, ocenivši da to nije dobro:
– Osam ili devet dolara po kilogramu je mnogo i ubija tražnju. Govorili smo farmerima da visoka cena nije nužno dobra stvar. Bolje je imati niži, ali dugoročno pouzdan prihod od prodaje maline na svetskom tržištu.
Kad je o poslu reč, Čileancima Evropa može da bude čak dostupnija nego tržište SAD, kome su tradicionalno posvećeni.
– Sve više ćemo se okretati Evropi, jer su poslovi u SAD najviše usmereni ka maloprodaji, a to nije specijalnost moje kompanije, ni većine čileanskih. Pored toga, novi američki zakon protiv terorizma znatno je povećao odgovornost uvoznika robe u tu veliku zemlju, a to otežava i naš posao – navodi Domingez.

Ksenijin „Spomenar”
Mnogima će biti čudan spoj toliko nespojivih ljudi, ideološki i politički, sa tolikim različitim prošlostima, koji su napisali svoje posvete Kseniji Vučić. Tako je skup njihovih uspomena, priča, eseja i fotografija postao „Spomenar”, bezazleni medij detinjstva iz daleke prošlosti. Nešto poput „Instagrama”, „Fejsbuka” ili „Tiktoka” koje na posebnom mestu čuvaju matorci.
U svakom od tih tekstova različitih žanrova otkrivaju se detalji iz njenog profesionalnog i ličnog života, a kako je njen život posmatran kroz posebnu dioptriju, kao bivše supruge i majke dece najmoćnijeg političara u Srbiji Aleksandra Vučića, nema te predrasude i kontroverze koju joj sa posebnom strašću nije nalepila cinična beogradska čaršija.
Zato je knjiga „Ksenija” izuzetno dragoceno štivo ne samo za porodicu Ksenije Vučić već i za buduće istraživače koji će pokušati da dešifruju događaje od devedestih godina naovamo. Izdavač „Spomenara” je Institut za javnu politiku Vladimira Beba Popovića, bliskog Ksenijinog prijatelja koji se nalazio ne samo na suprotnom političkom spektru već i u različitom političkom univerzumu od onoga u kojem je lebdela Ksenija. Ali, te razlike su ih zbližile, umesto da ih dodatno udalje, što je Popović detaljno i za njega neuobičajeno emotivno opisao u svom tekstu „Šolja čaja”.
Pokazujući da ume da spaja nespojivo, makar za srpsku svakodnevicu, Ksenija Vučić je očigledno posedovala dar i da svoje prijatelje okupi na jednom mestu i posle svoje smrti, poput urednika knjige Petra V. Arbutine, književnog kritičara i esejiste, koji je uređivao knjige i sarađivao na izdanjima velikana poput Milorada Pavića, Mome Kapora, Vladete Jerotića, Milovana Vitezovića. Ima ih još.
Ako tom krugu dodamo i Aleksandra Čotrića, aforističara i pisca, najbližeg saradnika lidera SPO Vuka Draškovića, koji je prve korake u novinarstvu pravio upravo sa Ksenijom Vučić u „Srpskoj reči”, nekadašnjem opozicionom glasilu Srpskog pokreta obnove, pohvataćemo detalje iz novinarske biografije Ksenije Vučić koji su promakli i koji su gotovo nepoznati.
Kako smo mi inače nacija koja pamti kraće od kokoši, dakle, najduže nekoliko dana, o decenijama je izlišno govoriti jer su za Srbe to vekovi – čime su uspeli da demantuju čak i Milankovićev kalendar – drago mi je što će oni koji to žele, a trebalo bi, imati priliku da se uvere da je ona, bez ikakve sumnje, bila jedna od najtalentovanijih novinara svog vremena.
Završivši Istoriju umetnosti na Filozofskom fakultetu u Beogradu, sa obrazovanjem koje se smatra aristokratskim, ona se ne bavi Modiljanijem ili Dalijem, već zaranja u mistični svet srpske politike. Devojka sa Dorćola, iz ugledne porodice koja je takođe ideološki raspolućena, a tako je bilo oduvek i tako će biti zauvek u Srba, Ksenija traži svoj put između desničarskog i monarhističkog glasila i alternativnog Radio Indeksa, koji emituje nove talase mladalačkog bunta generacije koja je imala svoje nade, snove i ideale. Radila je i za VIN produkciju Gordane Suše, koja je bila na suprotnom polu Ksenijinih desničarskih stavova, ali je to nije remetilo da uradi neke od nezaboravnih priloga koja je ta produkcija stvorila. Sa Indeksa je otišla na Studio B, najvažniji medij beogradske čaršije tokom devedesetih. Kada je Zoran Đinđić postao gradonačelnik Beograda, prvi intervju dao je novinarki Studija B – Kseniji Vučić.
Prihvatio sam ideju Bebe Popovića da iščitam stare tekstove „Srpske reči”, koju mi je poslao Čotrić, ali sam robovao predrasudama. Znao sam da je pravila odlične televizijske intervjue na Televiziji Pink sa Edijem Ramom, Nikolom Gruevskim i još nekoliko krupnih političkih zverki iz domaće radinosti. I to je to. Kako u „Spomenaru” ima izuzetnih i emotivnih priloga Elme Zukorlić, Jelene Trivan, Aleksandre Janković, Vladimira Đukanovića, Vanje Udovičića, kao svedočanstvo o njihovom bliskom odnosu bilo mi je zaista dragoceno da pročitam njene davne intervjue iz „Srpske reči”. Nizali su se razgovori sa jednim od osnivača Demokratske stranke filozofom Slobodanom Inićem, rediteljem i predsednikom JUL-a Ljubišom Ristićem, bivšim šefom komunista Dražom Markovićem, glumačkom gromadom Ljubom Tadićem, dramskim piscem Aleksandrom Popovićem...
Zato je veoma važno Ksenijino pisanje posmatrati u tom istorijskom kontekstu nekada velike zemlje, gde vladaju lude šeširdžije u zemlji čuda, na samoj svetskoj granici ideologija, vera i galaksija. Energična, vedra i razborita devojka, još novinarski devojčurak, želi da odgonetne tajnu sedmog pečata, ali srpskog. Ulazi u redakciju gde pišu profesori univerziteta, pisci i intelektualci koji su za kralja i otadžbinu, ali ne samo oni već i novinari sa drugačijom ideološkom matricom. Od žestoke Dane Drašković, matematičara Milana Božića, akademika desne orijentacije Nikole Miloševića i Koste Čavoškog, predsednice Građanskog saveza Vesne Pešić. U tu šaroliku galeriju ličnosti i likova umešali su se i Gordana Suša, Nadežda Gaće, Radivoj Cvetićanin, Mihajlo Kovač, Ejub Štitkovac, tako da su se, i pored dominacije stavova SPO, mogle videti i drugačije političke boje, po principu do tada nepoznatog umetničko-političkog pravca, srpskog kubizma.
Ksenija odmah kreće u akciju, ne dozvoljava da je zvučna imena prestrave, već se nameće upravo intervjuima koji značajno podižu rejting krunskog dvonedeljnika u Republici. Jedna od najboljih reportaža iz tog vremena je upravo njena, opis neuspelog intervjua sa tadašnjim gospodarem života i smrti u Srbiji, Željkom Ražnatovićem Arkanom u Erdutu. Trebalo je mnogo hrabrosti za takav tekst i ona ga je imala.
Ponovo treba staviti Ksenijin novinarski angažman u novi kontekst, a to je njena veza i brak sa Aleksandrom Vučićem, zato što je mačističko društvo poput našeg, robujući stereotipima o supruzi tadašnje mlade političke zvezde u usponu, a kasnije i najmoćnije političke figure u Srbiji, po automatizmu Kseniju smestilo u otrcani kliše Vučićeve supruge. I kod većine je tamo ostala i kada su okončali bračnu zajednicu. Takva vrsta olakog klasifikovanja žena – „ma daj, da nije bilo Vučića” – jedna je od najvećih nepravdi učinjenih prema nekoj koleginici u srpskom novinarstvu.
Iako se tada nije moglo ni naslutiti dokle će Vučić dogurati, etiketa joj je prilepljena po starom običajnom pravu, a samo je uži krug novinarskog esnafa znao koliko je Ksenija bila svoja, talentovana i autentična. Nisam bio njen prijatelj, već kolega. Kako sam za njen novinarski forsaž saznao tokom sklapanja ove knjige, a ona je imala sve resurse da to odavno razglasi na sva zvona, sada mi je mnogo jasnije zašto je imala toliko raznobojnih prijatelja upisanih u „Spomenar”.

„Njujork tajms”: Amerika šalje Ukrajini stare modele kasetne municije - ne eksplodira odmah
SAD planiraju da Ukrajini pošalju stare modele kasetne municije koje u 14 odsto slučajeva ne detoniraju odmah, piše „Njujork tajms”.
Prema podacima lista, Pentagon uverava da su modernizovali model. Međutim, poboljšan je samo domet projektila, koji još uvek sadrži granate, čiji procenat neispravnosti je američki vojni resor opisao kao neprihvatljivo visok.
Prema pisanju „Njujork tajmsa”, pukovnik vojske u penziji Al Vosburg, koji je prošao obuku za uklanjanje eksplozivnih ubojnih sredstava, rekao je da će proces čišćenja područja nakon upotrebe ovakvih projektila potrajati, jer se ne mogu ručno pomerati. Pored toga, biće potrebna edukativna kampanja za stanovništvo koje će se vratiti na ove teritorije i koje bi moglo da strada od neeksplodiranih granata.
Savetnik za nacionalnu bezbednost američkog predsednika Džejk Salivan saopštio je 7. jula da su SAD odlučile da isporuče kasetnu municiju Ukrajini, čijoj se upotrebi UN protive. On je takođe napomenuo da je Kijev Vašingtonu dao pisane garancije za minimiziranje rizika za civile prilikom upotrebe ove vrste municije.

Tri osobe povređene u lančanom sudaru na auto-putu Beograd-Zagreb
Tri osobe su povređene večeras u lančanom sudaru na auto-putu Beograd-Zagreb u smeru ka gradu kod Zmajeve pumpe, rečeno je Tanjugu u MUP-u.
U sudaru su učestvovala dva putnička vozila i jedan kamion, a tri osobe koje su se žalile na povrede zbrinule su ekipe hitne pomoći.
Automobil SUV marke ''audi'' i drugo vozilo su od siline udara u potpunosti uništeni, dok je na kamionu pričinjena manja materijalna šteta.
Zbog sudara je na tom delu auto-puta formirana dugačka kolona, prenosi Tanjug.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Kraljevčani odali poštu streljanima oktobra 1941.
Kraljevo – Na Lagerskom groblju u Kraljevu, potomci streljanih, predstavnici grada Maribora, društvenih organizacija, udruženja građana su položili vence i palili sveće nad humkama železničara, bravara, kovača, inženjera, lekara, seljaka, tadašnjih izbeglica… koje su oktobra 1941. godine, u znak odmazde, streljali nemački fašisti.  
Tome je prethodila i počast žrtvama na komemorativnoj sednici gradske skupštine na kojoj je Vesna Milojević, profesor istorije, podsetila na to krvavo vreme pre 75 godina, kada je ovaj grad zadesila najveća nesreća.
Za pet dana oktobra 1941. godine, kao osveta za borbene akcije boraca za slobodu, četnika i partizana, prema fašističkom pravilu – sto za jednoga ovde je streljano najmanje 2.190 nedužnih civila.
To nije konačan broj, jer se tačan popis žrtava još utvrđuje. Tadašnja varoš od oko 13.000 stanovnika zavijena je u crno, a među streljanima je bilo i onih iz Slovenije koji su bežali od fašista. Među nedužno ubijenima bilo je i dece i 29 žena.
Nakon odavanja pošte uz zvuke sirena i počasni plotun, sveštenici žičke eparhije su na groblju održali parastos. Predrag Terzić, gradonačelnik Kraljeva, obratio se okupljenom narodu i đacima porukom:
– Dužni smo da sa ovog mesta u nezaborav šaljemo poruku mira. Da pominjemo i poštujemo one koji su, za nas, za produžetak naše loze, svoje ime u večni pomen utkali. Učite, dragi sugrađani, svoju decu, unučiće da znaju to, da razumeju, da poštuju i prenose. Dužnost nam je to – naglasio je gradonačelnik Terzić.
U poetsko-muzičkom programu pod nazivom „Balada o njima”, prema izboru tekstova Miodraga Dinulovića, učestvovali su glumci kraljevačkog pozorišta, profesori i učenici ovdašnje muzičke škole.

Zdravlje lošije, zahtevi brojniji
Kragujevac – Zdravstveno stanje 28 radnika zaštitne radionice „Zastava inpro” koji od utorka štrajkuju glađu sve je lošije. Prema rečima Stevana Pušonje, predsednika Štrajkačkog odbora, pojedini imaju ozbiljne probleme sa krvnim pritiskom, žale se na bolove u grudima, stomaku, nogama. Uprkos tome, lista zahteva je sve šira. Osim isplate avgustovske plate, radnici sada traže smenu direktora Branka Veljovića i preispitivanje privatizacije dela preduzeća za proizvodnju automobilskih prikolica, koje je pre dva meseca kupio francuski „Trigano”.
– I zdrav čovek bi teško podneo da ne jede dva ili tri dana, a mi smo svi invalidi drugog i trećeg stepena. Hitna pomoć dolazi nekoliko puta dnevno, ljudi se guše, povraćaju, daje im se infuzija, u fabrici je hladno. Tražićemo od Crvenog krsta ležajeve, da možemo malo da se opružimo – kaže Pušonja, navodeći da radnici, uprkos zdravstvenim problemima, ne odustaju od zahteva.
Kompanija „Trigano”, višegodišnji partner „Zastave inpro”, bila je jedini ponuđač na letošnjem konkursu Ministarstva privrede, a privatizacija je obavljena po modelu prodaje pokretne imovine. Od izvoza automobilskih prikolica ova kragujevačka zaštitna radionica je uspevala da inkasira oko četiri miliona evra godišnje, a Francuzi su taj posao preuzeli za samo 287.000, koliko su ih koštale fabričke mašine.
– Ne samo da nas je država prodala za male pare, već smo ostali i bez sredstava za rad, a bilo je rečeno da će neprivatizovani deo fabrike nastaviti da radi i posle dolaska kupca. Džaba to što piše da mašine čine samo 20 odsto imovine preduzeća, kada mi više nemamo čime da radimo – rezigniran je Pušonja koji napominje da je direktor Veljović, odmah po potpisivanju ugovora sa francuskim „Triganoom”, postao savetnik u novoosnovanoj srpskoj firmi „Trigano prikolice”.
Objašnjavajući da zaštitne radionice u društvenom vlasništvu, po Zakonu o privatizaciji, ne mogu da se prodaju kao privredni subjekt, direktor „Zastave inpro” podseća da je francuska kompanija preuzela i 160 radnika. Protestuju, kaže, samo oni koji su se „prepoznali” kao tehnološki višak u planu reorganizacije preduzeća.
– Prodajom dela imovine sačuvali smo 160 radnih mesta i ostavili u životu druge pogone „Zastave inpro”, krojačnicu, štampariju, metalnu galanteriju. Tu imamo 100 zaposlenih, a prekobrojni su samo oni čija radna mesta, u dogovoru sa državom, moramo da ukinemo. Onima koji će biti proglašeni tehnološkim viškom ponudićemo socijalni program i otpremnine – kaže Branko Veljović, koji je nedavno imenovan i za predsednika Socijalno-ekonomskog saveta grada, tela koje treba da štiti interese kragujevačkih radnika.
Radnike „Zastave inpro” koji štrajkuju podržao je Ujedinjeni granski sindikat „Nezavisnost”. U toj organizaciji kažu da bi socijalni program bio prihvatljiv ukoliko bi otpremnine bile primerene socijalno-radnom statusu invalida drugog i trećeg stepena.
– To je osetljiva grupa koja teško dolazi do posla. Ako se ukidaju njihova radna mesta, oni moraju biti adekvatno zbrinuti, dok ne steknu uslov za penziju. U svakom slučaju, država ne sme dozvoliti da završe na ulici – poručuje Nenad Matić iz UGS „Nezavisnost”.
Zaštitne radionice u Srbiji, koje zapošljavaju osobe sa invaliditetom, trebalo je odavno podržaviti, smatra direktor Veljović, koji je upozorio da će, ukoliko se taj proces ne sprovede do kraja, u stečaju završiti samo neprivatizovani deo „Zastave inpro”.

Poslednja želja Danila Kiša
Haj­te pred­lo­ži­te Me­nju­hi­nu da pro­me­ni svog „stra­di­va­ri­ju­sa” za kla­vir be­sen­dor­fer na ko­jem svi­ra osred­nje i bez ra­do­sti, od­go­va­rao je Da­ni­lo Kiš ka­da su se ču­di­li za­što ovaj pi­sac po­li­glo­ta ko­ji je pre­vo­dio po­e­zi­ju i pro­zu sa ma­đar­skog, fran­cu­skog i ru­skog je­zi­ka, pi­še na srp­skom je­zi­ku. Kao što kla­vir ne mo­že da za­me­ni vi­o­li­nu, ta­ko je i za Da­ni­la Ki­ša srp­ski je­zik je­di­ni in­stru­ment na ko­me pi­še.
„Čo­vek sa­mo je­dan je­zik mo­že po­zna­va­ti istin­ski, onaj na ko­me pi­še... Mo­gu re­ći da istin­ski do­bro znam sa­mo je­dan je­zik: srp­ski i da na tom je­zi­ku pi­šem i u Pa­ri­zu”, na­pi­sao je u ese­ju „Po­sled­nje pri­be­ži­šte zdra­vog ra­zu­ma“ ko­ji je ob­ja­vljen post­hum­no 1990. go­di­ne.
Da­ni­lo Kiš umro je na da­na­šnji dan pre dva­de­set se­dam go­di­na, a iz knji­ge Mi­li­vo­ja Pa­vlo­vi­ća „Ve­nac od tr­nja za Da­ni­la Ki­ša“ (iz­da­nje „Slu­žbe­nog gla­sni­ka”) mo­že se vi­de­ti ko­li­ko to­ga iz nje­go­vog ži­vo­ta i de­la još ni­je pro­tu­ma­če­no, i ko­li­ko smo osta­li du­žni jed­nom od naj­ve­ćih mo­der­nih pi­sa­ca sa na­ših pro­sto­ra.
Pa­vlo­vi­ćev pro­je­kat, u ko­ji je uklju­čio 35 naj­u­gled­ni­jih is­tra­ži­va­ča i lju­di ko­ji su po­zna­va­li Ki­ša i nje­go­vo de­lo, je­ste ne­ka vr­sta vir­tu­el­ne za­me­ne za sim­po­zi­ju­me i okru­gle sto­lo­ve ko­jih po­vo­dom Ki­šo­vih go­di­šnji­ca ni­je bi­lo. Me­đu broj­nim do­ku­men­ti­ma is­ti­ču se i oni ko­ji su ob­ja­vlje­ni pr­vi put.
Pi­smo ko­je je Da­ni­lo Kiš upu­tio Mi­ro­sla­vu Kr­le­ži 30. sep­tem­bra 1976. go­di­ne autor knji­ge je na­šao me­đu ne­ko­li­ko hi­lja­da pi­sa­ma u Kr­le­ži­noj za­o­stav­šti­ni u Za­gre­bu ko­ja još ni­je ob­ja­vlje­na. Kiš oba­ve­šta­va Kr­le­žu da su ga po­vo­dom nje­go­ve po­sled­nje knji­ge „Grob­ni­ca za Bo­ri­sa Da­vi­do­vi­ča” op­tu­ži­li za pla­gi­jat, i da je to lja­ga i kle­ve­ta ko­ja se ne mo­že ni­čim spra­ti. On po­mi­nje tekst no­vi­na­ra i jed­nog od ured­ni­ka „Du­ge” Dra­go­lju­ba Go­lu­bo­vi­ća Pi­žo­na „Ni­ska od tu­đih bi­se­ra” ko­jim je ot­po­če­ta haj­ka na Da­ni­la Ki­ša kao „pla­gi­ja­to­ra”.
„Uza­lud sam mu ja, pri­li­kom jed­nog su­sre­ta, do­ka­zi­vao či­nje­ni­cu da ne­pri­po­ve­dač­ki tekst (kao što je onaj o ka­te­dra­li ili, re­ci­mo, od­lo­mak iz ne­kog ku­va­ra) u pri­po­ve­ci za­do­bi­ja ona­kvu funk­ci­ju ka­kvu mu je autor na­me­nio”, pi­še iz­me­đu osta­log Kiš po­ku­ša­va­ju­ći da ob­ja­sni Kr­le­ži do ko­je me­re je po­go­đen ne­pra­ved­nom haj­kom. Ali Go­lu­bo­vi­ćev tekst bio je tek po­čet­na ka­pi­sla is­pa­lje­na pro­tiv Ki­šo­vog „Bo­ri­sa Da­vi­do­vi­ča”.
Na­pa­da­li su ga po­je­di­ni knji­žev­ni­ci , osla­nja­ju­ći se naj­če­šće na ide­o­lo­gi­ju, bez knji­žev­nih ar­gu­me­na­ta. Kao od­go­vor na haj­ku Kiš je 1978. go­di­ne na­pi­sao knji­gu „Čas ana­to­mi­je”, ko­je je Pre­drag Pa­la­ve­stra svr­stao u „jed­no od naj­zna­čaj­ni­jih de­la no­vi­je srp­ske knji­žev­ne kri­ti­ke”. Ki­ša je po­seb­no za­bri­nu­lo pre­me­šta­nje po­le­mi­ke sa knji­žev­no­te­o­rij­skog na po­li­tič­ki plan. Mno­gi po­zna­va­o­ci Ki­šo­vog de­la sma­tra­ju da je zbog ove haj­ke Kiš od­lu­čio da se traj­no pre­se­li u Fran­cu­sku.
Ni te­sta­ment Da­ni­la Ki­ša, či­ji fak­si­mil je pr­vi put ob­ja­vljen u knji­zi Mi­li­vo­ja Pa­vlo­vi­ća, ni­je is­po­što­van u pot­pu­no­sti. Na­pi­sao ga je u Pa­ri­zu 17. sep­tem­bra 1989, ne­pu­nih me­sec da­na pre ne­go što je pre­mi­nuo. Sve­do­ci pri­li­kom ove­re su bi­li Stan­ko Ce­ro­vić i De­san­ka Ras­po­po­vić.
Že­lim da bu­dem sa­hra­njen u Be­o­gra­du, po pra­vo­slav­nom cr­kve­nom ri­tu­a­lu. Bez go­vo­ran­ci­je, na­pi­sao je iz­me­đu osta­log u tom krat­kom te­sta­men­tu.
Bi­la je to lič­na od­lu­ka, ko­ju ne­ki nje­go­vi pri­ja­te­lji ni­su raz­u­me­li. Iako je na­pi­sao da že­li sa­hra­nu bez go­vo­ran­ci­ja, Am­fi­lo­hi­je Ra­do­vić krat­ko je go­vo­rio na nje­go­vom gro­bu, ali je već u uvod­noj re­če­ni­ci re­kao da je „nje­go­vo po­sled­nje za­ve­šta­nje o ću­ta­nju nad njim na dan po­gre­ba du­blje od svih re­či”.
Su­de­ći po od­go­vo­ru, Kr­le­ža ni­je ozbilj­no shva­tio Ki­šo­ve ja­de.
„Pu­sti­te tu olu­ji­cu (u ča­ši vo­de) ne­ka pro­hu­ji, a da se po­žu­ri­te is­pred ru­da, na vrat na nos, ne­ma smi­sla!”, na­pi­sao je u od­go­vo­ru Mi­ro­slav Kr­le­ža. Bu­ra ko­ja se di­gla da­le­ko je pre­va­zi­šla olu­ji­cu u ča­ši vo­de, i du­go po­što je na­pi­sao „Grob­ni­cu za Bo­ri­sa Da­vi­do­vi­ča” ni­je pro­hu­ja­la kle­ve­ta o Da­ni­lu Ki­šu.

Slika sveta i vrednosni sistem
Rad na izradi velikog Rečnika Srpske akademije nauka i umetnosti kao i sve veće interesovanje mladih istraživača za leksikologiju (nauku o značenju reči), naveli su neke kolege iz Instituta za srpski jezik SANU da izaberu teme svojih doktorskih disertacija koje povezuju njihovo leksikografsko iskustvo stečeno u radu na rečniku sa leksikološkim teorijama, koje su naučili na Filološkom fakultetu Univerziteta u Beogradu.
Čitaoci „Politike“ će u narednim danima imati priliku da pročitaju seriju tekstova saradnika ovog instituta, koji su inspirisani njihovim doktorskim disertacijama, a prilagođeni širokoj publici. Ovi tekstovi predstavljaju retku priliku da se šira publika na pristupačan način upozna sa sadržajem naučnih radova članova jedne uvažene naučne institucije kao što je Institut za srpski jezik SANU, a čiji su rezultati verifikovani u drugoj značajnoj naučnoj instituciji – na Filološkom fakultetu Univerziteta u Beogradu. U vremenu lake i brze zabave u kojem živimo, bilo bi dobro da ovakvih pokušaja ima više, u svim naukama i naučnim središtima, kako bi se u građanstvu širilo interesovanje za nauku i popularizovale prave vrednosti. Naučne institucije, pored ostalog, imaju obavezu i odgovornost da svoje rezultate i dostignuća približe širim masama, a ne da ih predstavljaju samo u uskim, zatvorenim naučnim krugovima. Autori nekih od ovih članaka žalili su se da im je za njihovo pisanje bilo potrebno više koncentracije i truda nego za priloge u naučnim časopisima. Ovo je razumljivo, jer nije lako iznositi naučne činjenice svima razumljivim jezikom. Zbog toga ovaj trud na popularizaciji nauke valja uvažavati bar delimično onoliko koliko i rad u elitnoj nauci. Svi ovi tekstovi, kao i neki drugi, biće objavljeni u knjizi „Reči pod lupom“, u izdanju izdavačke kuće Tanesi.   
Čitaoci zainteresovani za jezička pitanja upoznaće se sa rečima koje imaju najviše značenja u srpskom jeziku. Saznaće da u te reči spadaju imenice vatra, glava, kuća, pridev oštar, glagoli ići, doneti, držati. Jezik čuva mnoge dokaze o tome koliko je kuća važna u srpskoj kulturi. Mnogobrojna značenja, izvedenice i frazemi (ustaljeni izrazi od dveju ili više reči, čije značenje obično ne proizlazi iz značenja sastavnih delova) u to nas uveravaju – držati otvorenu kuću, biti kao kod svoje kuće, moja kućica, moja slobodica! Među rečima koje imaju mnogo značenja spadaju i one koje označavaju životinje. Zbog toga će biti pomena i o lavovima, gorilama, macama, zmijama, kada označavaju ljude, kao i o bubi, mečki, mišu, zmaju, kada se odnose na predmete. Saznaćemo da je sat najčešći imenički turcizam u srpskom jeziku, ali ćemo se upoznati i sa ostalim najučestalijim turcizmima. U tekstu koji otkriva poreklo naziva za jela koja se pripremaju u srpskoj kuhinji biće reči o tome da polovina naziva (pa samim tim i polovina jela) spada u pozajmljene, a među njima je najviše turcizama, što znači da je turska kuhinja najviše uticala na srpsku i da se taj uticaj oseća i do danas. Upoznaćemo se sa jabukama petrovačom, pamuklijom, šimširkom, kruškama jagodnjačom, ječmenjačom, lubeničarkom i drugim nazivima za autohtone srpske voćke koje polako nestaju, pa je trebalo sakupiti njihove nazive i sačuvati ih od zaborava. Među zanimljive reči našeg jezika spadaju glagoli sa više prefiksa (poispreprodavati, iznarazgovarati se), kao i zbirne imenice (žgepčad, prosjačad, mangupčad, sitnež, pilež, mladež), pa će i njima biti posvećena odgovarajuća pažnja. Mnogobrojna istraživanja pokazala su da smo skloniji u kreiranju naziva za ljude nepoželjnih nego poželjnih osobina, pa će se u nekim testovima osvetliti pejorativi koji se u srpskom jeziku koriste za stara lica, za pripadnike različitih društvenih grupa ili pojedinaca.
Sve veću pažnju u leksikološkim istraživanjima privlače reči kojima se iskazuju apstraktni pojmovi. Upoznaćemo se sa podatkom da žene i muškarci imaju različite prototipične emocije i da za žene u tu grupu spadaju radost, tuga i ljubav, a za muškarce tuga, žalost i mržnja. Dobićemo odgovor na pitanja kako i zašto emocije prerastaju u osobine i da li je hrabrost emocija ili osobina. Razmislićemo o tome da li hrabrost podrazumeva strah i može li se biti hrabar, a ne biti uplašen? Saznaćemo kako u našoj naivnoj slici sveta nekoga zavolimo, zaljubimo se i zamrzimo i kako apstraktno značenje predloga ne možemo razumeti dok ih ne konkretizujemo u prostornim dimenzijama.
Upoznaćemo se i sa zastarelim izrazima koje danas delimično ili u celini više ne upotrebljavamo i sa starim izrazima biblijskog porekla koji su u živoj upotrebi, a ne poznajemo njihova izvorna značenja.
Osnovna poruka svih ovih tekstova jeste da reči koje svakodnevno koristimo i koje su zabeležene u Rečniku SANU, rečnicima Matice srpske i drugim rečnicima srpskog jezika otkrivaju sliku sveta i sistem vrednosti govornika srpskog jezika.
Fi­lo­lo­ški fa­kul­tet Uni­ver­zi­te­ta u Be­o­gra­du

NBS: Devizne rezerve u septembru 9,55 milijardi evra
Devizne rezerve Narodne banke Srbije iznosile su na kraju septembra 2016. godine 9,55 milijardi evra, što je za 32,3 miliona evra manje nego u avgustu, saopštila je NBS.
Septembarski iznos deviznih rezervi obezbeđuje pokrivenost novčane mase (M1) od 211 odsto i šest meseci uvoza robe i usluga.
Neto devizne rezerve (ukupne rezerve umanjene za devizna sredstva banaka) na kraju septembra iznosile su 7,94 milijarde i bile su manje za 20 miliona evra u odnosu na prethodni mesec. Prilivi u ukupnom iznosu od 148,8 miliona evra, koji su ostvareni intervencijama NBS kupovinom deviza i neto zaduženjima Srbije na domaćem finansijskom tržištu putem deviznih hartija od vrednosti, pokrili su najveći deo odliva deviza (167 miliona evra) realizovanih za neto otplate kredita.
Po osnovu upravljanja deviznim rezervama u otežanim uslovima plasiranja sredstava na međunarodnom tržištu, i po drugim osnovama, ostvareni su prilivi od 48,4 miliona evra, i oni su u najvećoj meri nadomestili odlive po osnovu neto smanjenja devizne obavezne rezerve banaka i servisiranja stare devizne štednje, čiji je ukupan iznos bio 62,5 miliona evra.
Obim realizovane trgovine devizama na međubankarskom deviznom tržištu u septembru iznosio je 306,2 miliona evra i bio je za 60,1 milion evra manji nego u prethodnom mesecu. U prvih devet meseci ove godine u međubankarskoj trgovini realizovano je ukupno 4,79 milijardi evra.
U septembru je zabeležena nominalna depresijacija dinara u odnosu na evro od 0,1 odsto, a NBS je u tom mesecu intervenisala na međubankarskom deviznom tržištu kupovinom 30 miliona evra u cilju ublažavanja preteranih dnevnih oscilacija kursa, navodi se u saopštenju, prenosi Tanjug.

Posle dve godine zubarima, advokatima, taksistima stižu rešenja za porez
Preduzetnici koji dve godine čekaju da im Poreska uprava pošalje nova rešenja za plaćanje poreza na paušalno utvrđen prihod, mogli bi ih uskoro i dočekati. Iako je bilo reči da je razlog ovog zastoja od dve godine, od kada su rešenja prestala da stižu na adrese 250.000 samostalaca, to što se čeka nova uredba vlade po kojoj će se porez obračunavati, poreznici su izgleda digli ruke od čekanja.
Tako će do donošenja nove uredbe, za koju se ne zna kada će biti usvojena, slati rešenja s obračunatim paušalnim porezom za 2015–2016. godinu, u skladu sa starom uredbom. Zbog ovoga država gubi više od pola milijarde evra.
U Poreskoj upravi Srbije, za „Politiku” kažu da su dok čekaju donošenja nove uredbe za paušalno oporezivanje počeli da utvrđuju visinu paušalnog prihoda i donose rešenja u skladu sa postojećom uredbom.
Poreska uprava, kako potvrđuju, prioritet će dati onim paušalcima koji su započeli samostalnu delatnost u 2015., odnosno 2016. godini, kao i da će isto važiti i za obveznike koji su odjavili samostalnu delatnost u ovoj i prethodnoj godini, s obzirom na to da su ostale kategorije obveznika morale da plaćaju akontacije utvrđene prethodnim rešenjem.
Inače, limit za paušalno oporezivanje za preduzetnike je šest miliona dinara, a za ulazak u sistem PDV-a osam miliona dinara. Paušalci su svi preduzetnici koji iz nekog razloga nisu u mogućnosti da vode poslovne knjige, pa im poreznici paušalno određuju iznos poreza na prihode od samostalne delatnosti.
Među paušalcima su advokati, zubari, lekari u privatnoj praksi, taksisti, Spekuliše se da glavni razlog ovolikog kašnjenja nije u novoj uredbi, već to što bi ovaj porez država trebalo da smanji, jer je manja osnovica za obračun poreza, s obzirom na to da su u međuvremenu smanjene plate i penzije. Zvanični podaci potvrđuju da je iznos neto zarade na kraju 2014. godine bio 380 evra, a 2015. manji 368 evra.
Budući da, kako kažu naši dobro upućeni sagovornici, iskustva s plaćanjem manjeg poreza do sada nisu imali, očekuju da će im nova rešenja stići tek pošto se povećavaju plate i penzije kako bi i osnovice za plaćanje poreza na paušalno utvrđen prihod bile veće.
Đerđ Pap, jedan od bivših direktora u Poreskoj upravi Srbije i poreski stručnjak, kaže, da je dobro što će poreznici prioritet dati preduzetnicima – paušalcima koji su započeli biznis 1. januara 2015. ili 2016. godine, jer oni bez ovog rešenja praktično mogli samo da overe zdravstvene knjižice.
– Samostalci koji će tek sada prvi put dobiti rešenje, imali su problem da dobiju kredit od banke, jer nisu imali utvrđenu osnovicu poreza za utvrđivanje kreditne sposobnosti – kaže Pap.
Posebno pitanje je, kaže on, kako su prošle porodilje i po kojoj osnovici su njima obračunavane naknade za porodiljsko bolovanje.
Pap, kaže, da oni koji su tek osnovali firmu nisu imali obavezu plaćanja poreza, pa je pitanje kako će sada platiti sve odjednom.
– Primera radi, ako je neko 1. januara 2015. godine otvorio firmu i nije do danas dobio rešenje, pa nije ni plaćao porez, a mesečne obaveze su mu oko 20.000 do 25.000 dinara, kada se to pomnoži s 22 meseca za koliko treba da plati porez, dobije se prilično veliki iznos, pa je pitanje koliko njih će to moći sada da plati, upozorava naš sagovornik.
Na pitanje da li zna za sličan slučaj u bilo kojoj drugoj zemlji, Pap priznaje da nije čuo koja to država dve godine ne plaćaju porez, i puni budžet.
Da to nije mala stavka potkrepljuje činjenicom da ako se uzme u obzir da je od januara prošle godine do danas na APR prijavljeno primera radi 500 novih samostalaca i to pomnoži s 25.000 dinara poreza da je jasno da je taj minus u državnoj kasi negde morao da se vidi.
Inače, poreznici rešenjem određuju fiksan iznos poreza i doprinosa, koji paušalci plaćaju bez obzira na to kako posluju. Ono što razlikuje paušalca od onog ko vodi poslovne knjige je što ovaj prvi plaća iznos koji mu je razrezala Poreska uprava, bez obzira na to koliko je zaradio tokom godine. Recimo da je njegova mesečna obaveza za poreze i doprinose po rešenju 37.000 dinara. On će ovaj iznos plaćati i ako tokom godine zaradi 2.000.000 dinara i ako zaradi 2.000 dinara.

Promena kursa ne može biti razlog za raskid ugovora
Raskid ugovora o kreditu nije rešenje problema zaduženih u švajcarskim francima. Ukoliko sud na zahtev korisnika kredita i nađe da su ispunjeni uslovi za raskid ugovora zbog promenjenih okolnosti, ostaje obaveza korisnika kredita da vrati iznos koji je primio od banke, u dinarskoj protivvrednosti, iskazanog u švajcarskim francima. Banka je u obavezi da korisniku kredita vrati ono što je od njega primila. U slučaju raskida ugovora banka ne gubi automatski hipoteku koju može da aktivira i naplati dugovanje. A to koliko ko kome treba da vrati, biće predmet posebnog sudskog postupka, imajući u vidu da u postupku po tužbi za raskid  sud samo odlučuje o raskidu ugovora, ali ne i o posledicama, kaže za „Politiku” Zoran Petrović, predsednik Izvršnog odbora Rajfajzen banke, jedine banke koja je pristala da govori na ovu temu. „Politika” je inače juče od šest banaka tražila komentar povodom izjave Dragiše Slijepčevića, sudije Ustavnog suda, da raskid ugovora o kreditu zbog promenjenih okolnosti i narušene ravnoteže davanja i primanja može biti rešenje za oko 20.000 korisnika ovih kredita.
Da li je ovaj predlog izvodljiv?
Da bi uopšte neka okolnost mogla da bude razlog za raskid ugovora, pored ostalog, mora da bude takva da korisnik kredita nije mogao znati da ona može nastupiti, što treba i da dokaže. Promena kursa po našem mišljenju sigurno nije takva okolnost, pošto su i banka i korisnici kredita svesni da kursevi variraju i da kurs uvek može da se promeni kako na štetu banke, tako i na štetu korisnika kredita. Treba dodati i da banka, u slučaju da sud raskine ugovor na zahtev korisnika kredita, po zakonu ima pravo na naknadu štete. Dakle, jasno je da ovo ne samo da nije rešenje problema kredita indeksiranih u švajcarskim francima, već otvara nove probleme i troškove za korisnike kredita. Jedinu korist imaće samo pravni zastupnici.
Ako do raskida ugovora ipak dođe, kako će banke postupati?
Za sada nismo imali takve zahteve, ni sudske postupke po tom osnovu. Ako pak dođe do sudskog postupka, banka će isticati da promena kursa nije okolnost zbog koje se može tražiti raskid ugovora zbog promenjenih okolnosti, kao i zahtevati naknadu štete ako do raskida dođe.
A ekstraprofit koji ste ostvarili po osnovu ovih kredita?
Možemo biti kritični prema bankama po raznim pitanjima, ali je neistina da su ostvarile ekstraprofit po ovom osnovu. Banke su na tržištu posrednici između onih koji imaju novac i onih kojima je novac potreban. Pošto taj posao podrazumeva i određene rizike, moraju, pored ostalog, da imaju i adekvatan kapital. U konkretnom slučaju, oni koji imaju švajcarski franak za banke su na strani izvora finansiranja u švajcarcima i kod njih su banke zadužene kako po osnovu kredita, tako i primljenih depozita. Dakle, banke imaju obaveze prema svojim kreditorima, štedišama i deponentima u toj valuti, i to su izvori iz kojih su banke kreditirale građane sa CHF indeksiranom klauzulom.
Na primer?
Naša banka trenutno ima kredite indeksirane u švajcarskom franku u vrednosti od 70 miliona, ali i 67 miliona obaveza prema štedišama u istoj valuti. Deo je finansiran i depozitom strane banke. Na temu finansiranja banaka u švajcarskim francima, saopštenje je izdala i NBS u januaru prošle godine. Sve i da su banke htele da ekstra profitiraju, to nije bilo moguće jer NBS, poput svih centralnih banaka na svetu, oštro ograničava izloženost banaka riziku od promene kursa u odnosu na kapital. Kamatne stope na kredite indeksirane u švajcarcima bile su niže u odnosu na one u evrima. Dakle, nema mesta priči o ekstraprofitu banaka.
Valutna klauzula je dozvoljena, ali ne kao sredstvo uvećanja glavnice, što se zbog promenjenih okolnosti dogodilo u slučaju ovih kredita?
Ovde i jeste reč o očuvanju datog. Nema tu nikakvog uvećanja glavnice – kredit koji je dat u dinarskoj protivvrednosti od recimo 100 švajcarskih franaka treba i vratiti u tom iznosu, u dinarskoj protivvrednosti na dan otplate. Kurs ovde služi za očuvanje datog i obračunatog. Da li bi građani i kreditori koji su bankama poverili štednju i kredite u švajcarskim francima pristali da im iste vratimo po nekom istorijskom kursu dinara u odnosu na švajcarac? Šta da kažemo svi mi koji smo se zaduživali u evro klauzuli, po višim kamatnim stopama kada je recimo u avgustu 2008. evro vredeo 75 dinara, a sada vredi 123 dinara? Gde je tu granica za „promenjenu okolnost”?
Tvrdite da bi ovakvo rešenje dovelo u pitanje stabilnost finansijskog sistema. Zašto?
Ako bismo rekli da je došlo do promenjenih okolnosti, imajući u vidu da je dve trećine kredita u finansijskom sistemu indeksirano u stranoj valuti, i da usled teškog nasleđa gotovo samo štedimo u stranoj valuti, sigurno bismo doveli u pitanje stabilnost finansijskog sistema.
Zašto banke ćute?
Banke nisu estrada i mislim da se samo primereno ponašaju u skladu sa situacijom u kojoj se nalaze građani i privreda zemlje u tranziciji. Udruženje banaka se oglašavalo povodom pitanja kredita indeksiranih u švajcarskim francima i ranije.

Trasiran put za saradnju sa Albanijom
Niš – Jedan od najvećih skupova privrednika u ovoj godini u zemljama zapadnog Balkana, „Biznis forum Srbije i Albanije”, okupio je u Nišu nekoliko stotina poslovnih ljudi iz obe zemlje.
U prepunoj velikoj sali niškog Oficirskog doma, međutim, nije bilo mesta za sve i značajnom sastanku, na kojem je pokrenuta inicijativa i potpisan memorandum za osnivanje albansko-srpske trgovinske i industrijske komore, prisustvovalo je samo oko 350 biznismena. 
Posle pozdravnih reči predsednika Privredne komore Srbije Marka Čadeža i predsednika Asocijacije „Biznis Albanija” Luana Bregazija, premijer Srbije Aleksandar Vučić izrazio je posebno zadovoljstvo što se ovaj skup održava na jugu i jugoistoku Srbije, u Nišu koji ne samo da je raskrsnica puteva, već i raskrsnica dobrog biznisa i mesto koje će predstavljati središte razvoja i Srbije i celog regiona.
– Najvažnije će biti da se ponašamo racionalno, jer smo bez obzira na određene političke razlike uspeli da izgradimo izvesnu vrstu poverenja i da iskreno želimo prijateljstvo između dva naroda, srpskog i albanskog, i dobre odnose između Srbije i Albanije. Ono što nas povezuje je činjenica da je članstvo u Evropskoj uniji strateško opredeljenje i Srbije i Albanije. Unapređenje odnosa sa Albanijom je dobro i za građane naše, a verujem i za građane ove zemlje, što dokazuje da Berlinski proces i te kako ima smisla i da donosi mnogo toga i novog i dobrog ljudima u našem regionu – rekao je Vučić.
On je naglasio da pokretač budućeg rasta moraju da budu investicije, izvozna orijentacija i poboljšanje produktivnosti kako bismo svi zajedno povećali konkurentnost i proizvodne kapacitete.
Predsednik srpske vlade posebno je istakao da je Srbija napravila određen pomak, ali i da još nije zadovoljna trgovinskom razmenom. Najveću trgovinsku razmenu imamo sa zemljama EU i državama u regionu.
Ta razmena sa zemljama CEFTE je 2,6 milijardi, ali je sa Albanijom samo oko 3,3 do 3,5 odsto, ili svega 102 miliona evra.
– Mi želimo da tu trgovinsku razmenu dramatično uvećamo jer vidimo ogroman potencijal u regionu zapadnog Balkana. Samo do pre dve ili tri godine sumnjičavo smo gledali jedni na druge misleći da oni drugi ne pripadaju našem društvu. Danas već takve probleme nemamo jer smo shvatili da mnoge stvari možemo da radimo bolje i od nekih u Evropskoj uniji. Zato moramo mnogo više da radimo i da se povezujemo. Verujem da možemo mnoge barijere da prebrodimo i tada će biti mnogo lakše i srpskim, ali i albanskim biznismenima – rekao je Vučić.
Okvire saradnje ne treba da određuju drugi, niti da se odluke o tome donose u Briselu ili na nekom drugom mestu, rekao je albanski premijer Edi Rama.
– Naše dve zemlje napravile su veliki i istorijski preskok za ljude u funkciji ekonomskog razvoja i zato verujem da sadašnje granice koje nas dele možemo pretvoriti u mostove koji će nas povezivati. Na ovom zajedničkom evropskom putu moramo da se integrišemo, da integrišemo naše ekonomije. Moramo što pre da oživimo veliko zajedničko tržište koje će biti privlačno i za preduzetnike iz Albanije i Srbije, ali i za investicije Evropske unije – rekao je Edi Rama. – Želimo da svako ko investira u Tirani, Beogradu, Nišu, Prištini ili Podgorici i drugim gradovima na zapadnom Balkanu, ne ostane unutar granica tog malog tržišta, već da ulaže i investira, a samim tim bude značajan na jednom mnogo širem i većem regionalnom tržištu. Da bismo došli do toga moramo eliminisati sve prepreke, posebno carinske tarife, ali i da povećamo cirkulaciju ljudi i robe. Zato je najbolja vest da smo dobro započeli ovaj put i da stvaramo uslove da realizujemo sve dogovore o privrednoj, ali i svakoj drugoj saradnji.
Na skupu u Nišu učestvovala je i regionalni direktor Svetske banke za zapadni Balkan Elen Goldstin.
Ona je posebno govorila o početku priprema regionalnih aktivnosti Svetske banke koje će, istakla je, doneti olakšanje trgovine i transporta u ovom delu Evrope.
Sve predstojeće aktivnosti predstavljaju veliku podršku zajedničkom Akcionom planu za zemlje zapadnobalkanske šestorke, ukazala je Elen Goldstin.

Država poreske dugove svojih preduzeća pretvara u vlasništvo
Najnoviji spisak najvećih poreskih dužnika, koji je Poreska uprava Srbije objavila zaključno s 30. junom ove godine, ne razlikuje se bitnije od onog od prošle godine. Promena je jedino u tome što je „Zastava oružje” s dugom od 8,1 milijardu dinara prešla na spisak firmi kojima će država konvertovati dug u kapital, pa se na čelu liste dužnika sada nalazi kompanija „Borba AD” – 1,96 milijardi dinara, koja je lane bila peta na listi. Potom sledi „Lola livnica” 1,04 milijarde dinara, treća je „Mera invest”, Marka Miškovića, sina Miroslava Miškovića, 952 miliona, što je u odnosu na isti period prošle godine 41 milion dinara više.
Na istom spisku je u Auto-moto savez Srbije koji duguje 763,5 miliona dinara, „Novosti AD” 338,9 miliona dinara, Fudbalski klub „Obilić” 96,4 miliona dinara, „Gemah” vlasnika Đorđa Antelja 94,6 miliona, Košarkaški klub „Partizan” 64,9 miliona (s tim što je dug u postupku reprograma).
Na spisku 358 najvećih dužnika nalazi se i „Rudnap grup” biznismena Vojina Lazarevića, koja duguje 147,2 miliona, „Fond Kraljevski dvor” 43,8 miliona dinara (uz napomenu poreznika da je u postupku razrešenje imovine).
Među 96 firmi u postupku privatizacije ubedljivo najveći dug ima Javno preduzeće za podzemnu eksploataciju „Resavica” 6,4 milijarde dinara, „Zastava kamioni” 2,5 milijardi dinara, „Jumko” dve milijarde, „Industrija obuće” 1,2 milijarde dinara, „Lasta” milijardu, „Simpo Vranje” 869 miliona dinara, „Galenika” 845, „Politika AD” 513 miliona dinara.
Osim „Zastave oružje” država će, kako se vidi na sajtu Poreske uprave, konvertovati dugove u kapital i „Krušika Valjevo” 2,5 milijardi dinara, „Namenske” iz Trstenika 2,2 milijarde, „Slobode” iz Čačka 1,5 milijardi, preduzeća „Milan Blagojević” 616 miliona dinara. Dugovi svih ovih firmi prošle godine su za milijardu dinara bili manji nego danas, kada iznose 15,1 milijardu dinara.
Beogradska „Mostogradnja” je najveći dužnik na spisku preduzeća koja su u postupku reorganizacije i ima neizmirene obaveze od 4,05 milijardi dinara, zatim FAP Priboj 3,39 milijardi, IMR 3,10 milijardi, „Trajal korporacija” iz Kruševca 2,19 milijardi, „RTB Bor” 1,30 milijardi.
Najveći dužnici među preduzećima u stečaju su „Beobanka” čiji je dug 31,57 milijardi, i Investbanka koja duguje 23,68 milijardi dinara. Na toj listi su i „Magnohrom”, „Farmakom”, BIP, „Beohemija”, „Zekstra”, „Agroživ”.
Na spisku poreskih dužnika je 1.181 preduzetnik, a najveći dug ima Dragana Čičić, vlasnica proizvodno-trgovinske radnje „Drvoplast” iz Kraljeva, čiji je dug 123,6 miliona dinara.
Konverzija dugova – mač s dve oštrice
Upitan da prokomentariše šta znači kada država dugove neke firme konvertuje u svoj kapital, Ljubodrag Savić, profesor Ekonomskog fakulteta za naš list, kaže da to može imati i dobre i loše stane, s tim što pozdravlja svaki napor države da neku firmu izvuče iz dugova i postavi na zdrave noge.
– Po jednom scenariju, država se odlučuje na konverziju dugova, ukoliko je neka od loše stojećih firmi dobila veliki posao. Kad završi taj posao i naplati ga, ona može da plati poreze i doprinose i tu je država pomogla, kaže on.
Ukoliko, međutim, kao što je to slučaj sa „Simpom”, gde se sipalo i šakom i kapom, ili PKB-om država konverzijom duga prolongira celu stvar bez željenog efekta da se firma oporavi, tu će dugovi biti sve veći i platiće ih poreski obveznici, zaključuje prof. Savić.
 
Prinudnom naplatom naplaćuju dugove
S obzirom na to da Poreska uprava Srbije teško može da naplati dugove najvećih poreskih obveznika, u cilju što efikasnije naplate poreskim obveznicima, koji za to ispunjavaju uslove, ponuđena je mogućnost reprograma. Odnosno, isplate duga u jednakim ratama od 60 meseci.
Za one koji nisu u stanju da redovno izmiruju poreske obaveze, preduzete su mere prinudne naplate i to kod svih dužnika kod kojih nema zakonskih zabrana za to. Poreska uprava je u prethodnom periodu donela 937.139 opomena poreskim dužnicima.
Za neplaćeni dug iz donetih opomena, pokrenuta je prinudna naplata poreskog duga, donošenjem 264.007 rešenja, i to iz svih predmeta prinudne naplate, navodi se u saopštenju Poreske uprave.

Panjević: Karić je svuda slobodan čovek, sem u Srbiji
Bogoljub Karić je u svim državama sveta slobodan čovek, sem u Srbiji, saopštio je danas Karićev advokat Milorad Panjević povodom nedavnog susreta njegovog klijenta sa predsednikom Tomislavom Nikolićem u Moskvi.
Tu tvrdnju potkrepio je time što su Interpol i Stejt department zaključili da delo za koje se tereti Karić nije krivično, već da je reč o političkom progonu, a Evropski parlament zatražio da se član zakona o zloupotrebi službenog položaja ne primenjuje na odgovorna lica u privatnim preduzecima.
U saopštenju se precizira da je predmet istrage protiv Karića, koja se vodi pred Tužilaštvom za organizovani kriminal, pitanje vrednosti opreme koja je pre 22 godine uneta u prvo preduzeće mobilne telefonije u ovom delu sveta, što bi eventualno moglo da bude predmet nekog građanskog postupka, koji nikada niko nije pokrenuo.
Panjević je dodao da , dok se u Srbiji prikupljaju dokazi „koji se odnose na prošli vek, od kojih je veliki deo u inostranstvu”, Karić u svim državama sveta slobodan čovek.
„Karić je slobodan jer je Generalni sekretarijat Međunarodne kriminalističke policije Interpol ukinuo međunarodnu poternicu koju su protiv njega raspisali domaći organi. To znaci da je Interpol, u skladu sa svojim pravilnicima, zaključio da delo za koje se on tereti nije krivično delo i da je u pitanju politicki progon. Isti stav o tom krivičnom postupku izrazili su Stejt department i Evropski Parlament”, naveo je Panjević u pismu, prenosi Tanjug.
On precizira da je „EP u rezolucijama koje je doneo u postupku pridruživanja Srbije EU ukazao da se krivično zakonodavstvo u Srbiji zloupotrebljava radi obračuna sa političkim protivnicima i ucenjivanja poslovnih ljudi, zbog čega je zahtevao da se član 359 Krivičnog zakonika – zloupotreba službenog položaja prestane primenjivati na odgovorna lica u privatnim preduzećima, što je i učinjeno”.
Advokat naglašva da je EP naročito zahtevao da se obustave krivični postupci protiv vlasnika stranih preduzeća van Srbije i odgovornih lica u tim preduzećima, kao što je Karić, a da je otvaranjem poglavalja 23 i 24 primena rezolucija tog parlamenta postala je obavezujuća.
„Brojni političari, ugledne javne ličnosti i strukovna udruženja su osudili politički motivisani progon Karića i postupke tadašnje vlasti koja je bez ijedne sudske odluke, uz pomoć brigade do zuba naoružane policije i civila u fantomkama nasilno likvidirala sve kompanije te porodice u Srbiji, među kojima su prva privatna telvizija BK Televizija, prva privatna banka u Srbiji Astra banka, prvo privatno osiguravajue društvo Evropa osiguranje, kompanija Astra simit i druge”, piše u saopštenju advokata.

Ksenijin „Spomenar”
Mnogima će biti čudan spoj toliko nespojivih ljudi, ideološki i politički, sa tolikim različitim prošlostima, koji su napisali svoje posvete Kseniji Vučić. Tako je skup njihovih uspomena, priča, eseja i fotografija postao „Spomenar”, bezazleni medij detinjstva iz daleke prošlosti. Nešto poput „Instagrama”, „Fejsbuka” ili „Tiktoka” koje na posebnom mestu čuvaju matorci.
U svakom od tih tekstova različitih žanrova otkrivaju se detalji iz njenog profesionalnog i ličnog života, a kako je njen život posmatran kroz posebnu dioptriju, kao bivše supruge i majke dece najmoćnijeg političara u Srbiji Aleksandra Vučića, nema te predrasude i kontroverze koju joj sa posebnom strašću nije nalepila cinična beogradska čaršija.
Zato je knjiga „Ksenija” izuzetno dragoceno štivo ne samo za porodicu Ksenije Vučić već i za buduće istraživače koji će pokušati da dešifruju događaje od devedestih godina naovamo. Izdavač „Spomenara” je Institut za javnu politiku Vladimira Beba Popovića, bliskog Ksenijinog prijatelja koji se nalazio ne samo na suprotnom političkom spektru već i u različitom političkom univerzumu od onoga u kojem je lebdela Ksenija. Ali, te razlike su ih zbližile, umesto da ih dodatno udalje, što je Popović detaljno i za njega neuobičajeno emotivno opisao u svom tekstu „Šolja čaja”.
Pokazujući da ume da spaja nespojivo, makar za srpsku svakodnevicu, Ksenija Vučić je očigledno posedovala dar i da svoje prijatelje okupi na jednom mestu i posle svoje smrti, poput urednika knjige Petra V. Arbutine, književnog kritičara i esejiste, koji je uređivao knjige i sarađivao na izdanjima velikana poput Milorada Pavića, Mome Kapora, Vladete Jerotića, Milovana Vitezovića. Ima ih još.
Ako tom krugu dodamo i Aleksandra Čotrića, aforističara i pisca, najbližeg saradnika lidera SPO Vuka Draškovića, koji je prve korake u novinarstvu pravio upravo sa Ksenijom Vučić u „Srpskoj reči”, nekadašnjem opozicionom glasilu Srpskog pokreta obnove, pohvataćemo detalje iz novinarske biografije Ksenije Vučić koji su promakli i koji su gotovo nepoznati.
Kako smo mi inače nacija koja pamti kraće od kokoši, dakle, najduže nekoliko dana, o decenijama je izlišno govoriti jer su za Srbe to vekovi – čime su uspeli da demantuju čak i Milankovićev kalendar – drago mi je što će oni koji to žele, a trebalo bi, imati priliku da se uvere da je ona, bez ikakve sumnje, bila jedna od najtalentovanijih novinara svog vremena.
Završivši Istoriju umetnosti na Filozofskom fakultetu u Beogradu, sa obrazovanjem koje se smatra aristokratskim, ona se ne bavi Modiljanijem ili Dalijem, već zaranja u mistični svet srpske politike. Devojka sa Dorćola, iz ugledne porodice koja je takođe ideološki raspolućena, a tako je bilo oduvek i tako će biti zauvek u Srba, Ksenija traži svoj put između desničarskog i monarhističkog glasila i alternativnog Radio Indeksa, koji emituje nove talase mladalačkog bunta generacije koja je imala svoje nade, snove i ideale. Radila je i za VIN produkciju Gordane Suše, koja je bila na suprotnom polu Ksenijinih desničarskih stavova, ali je to nije remetilo da uradi neke od nezaboravnih priloga koja je ta produkcija stvorila. Sa Indeksa je otišla na Studio B, najvažniji medij beogradske čaršije tokom devedesetih. Kada je Zoran Đinđić postao gradonačelnik Beograda, prvi intervju dao je novinarki Studija B – Kseniji Vučić.
Prihvatio sam ideju Bebe Popovića da iščitam stare tekstove „Srpske reči”, koju mi je poslao Čotrić, ali sam robovao predrasudama. Znao sam da je pravila odlične televizijske intervjue na Televiziji Pink sa Edijem Ramom, Nikolom Gruevskim i još nekoliko krupnih političkih zverki iz domaće radinosti. I to je to. Kako u „Spomenaru” ima izuzetnih i emotivnih priloga Elme Zukorlić, Jelene Trivan, Aleksandre Janković, Vladimira Đukanovića, Vanje Udovičića, kao svedočanstvo o njihovom bliskom odnosu bilo mi je zaista dragoceno da pročitam njene davne intervjue iz „Srpske reči”. Nizali su se razgovori sa jednim od osnivača Demokratske stranke filozofom Slobodanom Inićem, rediteljem i predsednikom JUL-a Ljubišom Ristićem, bivšim šefom komunista Dražom Markovićem, glumačkom gromadom Ljubom Tadićem, dramskim piscem Aleksandrom Popovićem...
Zato je veoma važno Ksenijino pisanje posmatrati u tom istorijskom kontekstu nekada velike zemlje, gde vladaju lude šeširdžije u zemlji čuda, na samoj svetskoj granici ideologija, vera i galaksija. Energična, vedra i razborita devojka, još novinarski devojčurak, želi da odgonetne tajnu sedmog pečata, ali srpskog. Ulazi u redakciju gde pišu profesori univerziteta, pisci i intelektualci koji su za kralja i otadžbinu, ali ne samo oni već i novinari sa drugačijom ideološkom matricom. Od žestoke Dane Drašković, matematičara Milana Božića, akademika desne orijentacije Nikole Miloševića i Koste Čavoškog, predsednice Građanskog saveza Vesne Pešić. U tu šaroliku galeriju ličnosti i likova umešali su se i Gordana Suša, Nadežda Gaće, Radivoj Cvetićanin, Mihajlo Kovač, Ejub Štitkovac, tako da su se, i pored dominacije stavova SPO, mogle videti i drugačije političke boje, po principu do tada nepoznatog umetničko-političkog pravca, srpskog kubizma.
Ksenija odmah kreće u akciju, ne dozvoljava da je zvučna imena prestrave, već se nameće upravo intervjuima koji značajno podižu rejting krunskog dvonedeljnika u Republici. Jedna od najboljih reportaža iz tog vremena je upravo njena, opis neuspelog intervjua sa tadašnjim gospodarem života i smrti u Srbiji, Željkom Ražnatovićem Arkanom u Erdutu. Trebalo je mnogo hrabrosti za takav tekst i ona ga je imala.
Ponovo treba staviti Ksenijin novinarski angažman u novi kontekst, a to je njena veza i brak sa Aleksandrom Vučićem, zato što je mačističko društvo poput našeg, robujući stereotipima o supruzi tadašnje mlade političke zvezde u usponu, a kasnije i najmoćnije političke figure u Srbiji, po automatizmu Kseniju smestilo u otrcani kliše Vučićeve supruge. I kod većine je tamo ostala i kada su okončali bračnu zajednicu. Takva vrsta olakog klasifikovanja žena – „ma daj, da nije bilo Vučića” – jedna je od najvećih nepravdi učinjenih prema nekoj koleginici u srpskom novinarstvu.
Iako se tada nije moglo ni naslutiti dokle će Vučić dogurati, etiketa joj je prilepljena po starom običajnom pravu, a samo je uži krug novinarskog esnafa znao koliko je Ksenija bila svoja, talentovana i autentična. Nisam bio njen prijatelj, već kolega. Kako sam za njen novinarski forsaž saznao tokom sklapanja ove knjige, a ona je imala sve resurse da to odavno razglasi na sva zvona, sada mi je mnogo jasnije zašto je imala toliko raznobojnih prijatelja upisanih u „Spomenar”.

„Njujork tajms”: Amerika šalje Ukrajini stare modele kasetne municije - ne eksplodira odmah
SAD planiraju da Ukrajini pošalju stare modele kasetne municije koje u 14 odsto slučajeva ne detoniraju odmah, piše „Njujork tajms”.
Prema podacima lista, Pentagon uverava da su modernizovali model. Međutim, poboljšan je samo domet projektila, koji još uvek sadrži granate, čiji procenat neispravnosti je američki vojni resor opisao kao neprihvatljivo visok.
Prema pisanju „Njujork tajmsa”, pukovnik vojske u penziji Al Vosburg, koji je prošao obuku za uklanjanje eksplozivnih ubojnih sredstava, rekao je da će proces čišćenja područja nakon upotrebe ovakvih projektila potrajati, jer se ne mogu ručno pomerati. Pored toga, biće potrebna edukativna kampanja za stanovništvo koje će se vratiti na ove teritorije i koje bi moglo da strada od neeksplodiranih granata.
Savetnik za nacionalnu bezbednost američkog predsednika Džejk Salivan saopštio je 7. jula da su SAD odlučile da isporuče kasetnu municiju Ukrajini, čijoj se upotrebi UN protive. On je takođe napomenuo da je Kijev Vašingtonu dao pisane garancije za minimiziranje rizika za civile prilikom upotrebe ove vrste municije.

Tri osobe povređene u lančanom sudaru na auto-putu Beograd-Zagreb
Tri osobe su povređene večeras u lančanom sudaru na auto-putu Beograd-Zagreb u smeru ka gradu kod Zmajeve pumpe, rečeno je Tanjugu u MUP-u.
U sudaru su učestvovala dva putnička vozila i jedan kamion, a tri osobe koje su se žalile na povrede zbrinule su ekipe hitne pomoći.
Automobil SUV marke ''audi'' i drugo vozilo su od siline udara u potpunosti uništeni, dok je na kamionu pričinjena manja materijalna šteta.
Zbog sudara je na tom delu auto-puta formirana dugačka kolona, prenosi Tanjug.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Odbijeni predlozi za ukidanje pritvora Nehatu Tačiju
Specijalni sud u Beogradu odbio je predloge odbrane direktora kosovske policije Nehata Tačija da mu se ukine pritvor koji mu je određen krajem septembra u niškom sudu.
„Odlukom sudije za prethodni postupak od 13. oktobra odbijeni su predlozi branilaca okrivljenog za ukidanje pritvora”, rekla je za Tanjug portparol suda Tanja Koljenšić.
Protiv tog rešenja nije dozvoljena žalba, tako da Tači za sada ostaje u pritvoru.
Tači je u pritvoru od 28. septembra kada je uhapšen na osnovu rešenja Višeg suda u Nišu o određivanju pritvora iz 2010. godine.
Tači je potom prebačen u Beograd i 10. oktobra je saslušan u Tužilaštvu za organizovani kriminal koje je pokrenulo istragu protiv njega zbog krivičnog dela terorizma.
Tačija srpsko tužilaštvo tereti da je u julu i decembru 1999. godine, sa još nekoliko osoba pretio čoveku u Lipljanu, kao i njegovoj porodici, posle čega su se oni odselili sa Kosova.
On je to negirao na saslušanju. (Tanjug)

Srbija u ratu protiv crnogorske mafije
Srpska policija objavila je rat protiv mafije, a do kraja godine MUP će biti očišćen od svih koji su sarađivali sa kriminalcima.
To je poručio ministar policije Nebojša Stefanović, a povod za ovu izjavu bilo je ubistvo Aleksandra Stankovića (29) poznatog kao Sale Mutavi, koje se desilo u stilu „mafijaških” obračuna: Stanković je izrešetan u rafalnoj paljbi naočigled zapanjenih prolaznika.
 
Prvi čovek MUP-a rekao je da je srpska policija uhapsila „člana jedne od najorganizovanijih kriminalnih grupa na Balkanu”, osumnjičenog da je učestvovao u ovom ubistvu. Ministar policije nije otkrio o kojoj je grupi reč, ali sve upućuju na crnogorsku mafiju. Policajci su priveli osobu za koju se sumnja da je saizvršilac u ubistvu Stankovića, dok se za još nekoliko ljudi traga.
Stefanović je saopštio i da policija ima informaciju da je u ovom ubistvu učestvovalo „više osoba iz vrha kriminalnih organizacija”. Bezbednosne službe, kazao je, prate one koji su izvršili krivična dela, a nisu na našoj teritoriji.
„Biće teška borba, koju policija i bezbednosne strukture moraju da vode. Ali ovo je borba u kojoj država mora da pobedi”, rekao je Stefanović najavljujući obračun sa kriminalcima iz bivših jugoslovenskih republika.
Vanredna konferencija za novinare koja je zakazana zbog ubistva Saleta Mutavog završena je bez pitanja novinara. Stefanović je „žurio u Niš” da, kako je rekao, premijera Srbije Aleksandra Vučića obavesti o borbi protiv kriminala. Ali mnoga pitanja su ostala bez odgovora.
Ne čujemo prvi put da je crnogorska mafija u sprezi i sukobu sa srpskom. Podsetimo da je krajem juna u Novom Sadu u filmskoj pucnjavi izrešetan crni „audi” cetinjskih registracija u kojem su ranjena dvojica muškaraca. Ovaj obračun pripisan je crnogorskim bandama. Tada je načelnik PU u Novom Sadu Siniša Radaković kazao da policija neće dozvoliti kriminalne obračune na ulici.
Podsetimo da je u ubistvu Nikole Bojovića, brata poznatog kriminalca Luke Bojovića učestvovala crnogorska mafija. Stiče se utisak da nema likvidacije u Beogradu u kojoj nisu umešani kriminalci iz susedne države.
Slične obračune od pre dve i više decenija još se pamte u Beogradu. Da li smo se vratili u devedesete kada gotovo da nije mogla da prođe sedmica bez pucnjave na ulicama glavnog grada, koje policija nije mogla da spreči?
Boro Banjac bivši šef Službe za borbu protiv organizovanog kriminala (SBPOK) kaže za „Politiku” da država mora da se uhvati u koštac sa kriminalcima i huliganima. „Ne može policija sama da reši taj problem”, smatra on. Problem je, kaže Banjac i neefikasnost sudstva i izricanje blagih kazni kriminalcima i huliganima.
Poražavajuća je statistika koje su nadležni izrekli nasilnicima i vođama tih navijačkih grupa. Upravo je ubijeni Sale Mutavi bio jedan od vođa. „Politika” je pisala o tome kako sudije huliganima izriču blage kazne i da su sankcije nesrazmerne sa onim što se dešava na tribinama. Ali problem nasilnika odavno je izašao sa tribina i preselio se na ulice.
 
Ko je bio Aleksandar Stanković
Dosije ubijenog vođe navijača Aleksandra Stankovića, koji je bio poznat po svojoj kriminalnoj prošlosti, „Politika” je više puta tražila od nadležnih ove godine, smatrajući da javnost treba da bude upoznata sa tim informacijama. Papire nismo nikada dobili, jer kako nam je bilo rečeno dosije o njemu štiti Zakon o zaštiti podataka o ličnosti.
Ko je bio Aleksandar Stanković? U medijima je pominjan od 2010. godine, posle hapšenja osmočlane grupe osumnjičene za dva pokušaja ubistva, šverc, prodaju narkotika, eksploziva i oružja. Stanković je navodno bio vođa te grupe. Neki procesi protiv njega su dovedeni do kraja, ali odugovlačio ih je tvrdnjama da je bolestan.
Od 2013. postao je vođa južne tribine FK Partizan i diktirao je ponašanje nekoliko hiljada „navijača”. Nezvanično saznajemo da za ovaj posao vođe navijača dobijaju i više od 3.000 evra. Pre nego što je osvojio Partizanovu južnu tribinu Stanković je bio je navijač Crvene zvezde. Otuda su se povremeno na severu pojavljivali transparenti „Cigani vam vode jug”.
Stanković je vodio grupu navijača poznatu pod imenom „Janičari”. Beogradski mediji prošle godine pisali su kako upravu FK Partizan čuva kriminalna banda. „Uprava napolje!”, skandirala je zapadna tribina Partizanovih navijača.
U zaštitu uprave postrojili su se momci sa juga „Janičari”, predvođeni Stankovićem i policajci. Tada su novinari pitali zašto policija pušta huligane da štite upravu (u to vreme na čelu kluba bio je Zoran Popović)?
Iako je Stanković proteklih godina prozivan u medijima jer je izbegavao odlazak na odsluženje zatvorske kazne zbog trgovine narkoticima, postao je poznat tek kada je objavljen snimak brutalnog prebijanja radnika obezbeđenja FK Partizan na parkingu ispred stadiona.
Snimak ovog prebijanja, koji je na „Jutjubu” gledalo „pola” Srbije, izazvao je zgražavanje javnosti, što zbog činjenice da batinaši nisu prezali ni od kamera pred kojima su brutalno gazili obezbeđenje, što zbog toga jer su protiv njih i ranije vođeni postupci za slična dela.
Slika Saleta Mutavog koja najčešće kruži medijima je upravo „printskrinovana” sa ovog snimka gde on pred kamerama pokazuje srednji prst poručujući time da se ne plaši nikoga.
Vođa navijača tada je bio u društvu Veljka Belivuka Velje i Darka Ristića Mede koji su osuđeni za prebijanje pripadnika obezbeđenja Bože Kumburovića i Nebojše Petkovića.
Batinaši su se nedavno nagodili sa tužilaštvom za kazne: Belivuk za godinu dana kućnog pritvora a Ristić za 21 mesec zatvora, za ovo prebijanje. Ali njima ovo nije bio prvi put da biju. I ranije su osuđivani za slična dela.
U ovom slučaju koji je „Politika” pratila od početka po svoj prilici je čudno što su žrtve odustale od krivičnog gonjenja batinaša. Nisu tražili ni odštetu. Vođa navijača Aleksandar Stanković nikoga nije pipnuo u ovom incidentu, ali na snimku se jasno vidi da je delovao kao autoritet dvojici batinaša.

Oslobođenje falsifikovalo Sputnjik
Redakcija Sputnjika saopštila je večeras da je bosanski portal „Oslobođenje.ba“, a potom i portal „Blic“, preneo neistinitu informaciju da je Sputnjik objavio navodnu izjavu predsednika Srbije Tomislava Nikolića o navodno dogovorenoj uniji Srbije i Crne Gore.
“Pozivamo pomenute medije da obaveste javnost da se radi o očiglednom falsifikatu, što predstavlja krivično delo prema Krivičnom zakoniku, Član 355-358. Ukoliko to ne učine, bićemo prinuđeni da preduzmemo adekvatne mere u skladu sa zakonom. Podsećamo javnost da predsednik Tomislav Nikolić tokom posete Ruskoj Federaciji nije bio u Moskvi, već da je od 11. do 14. boravio u Sankt Peterburgu, gde je otvorio počasni generalni konzulat Srbije, te da ni u jednom od brojnih intervjua koje je dao za domaće i ruske medije nije govorio ni o kakvoj platformi, navodi se u saopštenju Sputnjika.

Od srpskog Regana do srpskog Minhauzena
Američka predsednička kampanja preselila se i u Srbiju i to zahvaljujući intervjuu koji je Donald Tramp navodno dao za „Nedeljnik”. Dok su u četvrtak Srbi pomislili da im se mogući predsednik izvinio zbog bombardovanja Jugoslavije 1999. godine, iz štaba kontroverznog republikanskog kandidata stigao je hladan tuš – Tramp se nije izvinio Srbima ali zato traži izvinjenje od uglednog srpskog nedeljnika.



Mira Adanja Polak: Uvek tražim dokaze 

Novinarka Mira Adanja Polak jedna je od retkih koje je pre četiri godine u svojoj emisiji posumnjala u istinu Rajčićevih reči. Za „Politiku” kaže da se seća tog gostovanja i da nijednog momenta nije verovala u priču, pa je morala gledaocima to i da pokaže.
„Uvek proveravam sve što emitujem ili napišem. Koristim nekoliko izvora, jer danas u vreme interneta postoji mnogo više obmana nego ranije. Tražim dokaze da je ono što govore istina. To sam uvek radila. Kao psiholog mogu da na osnovu govora tela osetim kada osoba ne priča istinu. Mi smo u tranziciji i zato je pojačani oprez preporučljiv”, kaže Mira Adanja Polak. 

Ubrzo se oglasila i redakcija lista u kojem se istražuje da li su upali u „žarište izborne kampanje ili je redakcija prevarena od Vladimira Rajčića”, čoveka koji je trebalo da im posluži kao prečica do Trampa? Potom se Rajčić zakleo u autentičnost intervjua, objasnivši da je sa Trampovim ljudima – medijskom savetnicom Suzan Javorovski i kandidatom za potpredsednika Majkom Pensom dogovarao intervju, ali i da zna kako je došlo do iznenadnog preokreta. Tvrdi da će uskoro sve da obelodani i to ni manje ni više nego na Si-En-Enu.
„U prepisci s glavnim urednikom Rajčić nam je slao svoje slike s potpredsedničkim kandidatom Majkom Pensom i najvažnijim republikancima. I poklonili smo mu poverenje. Rečeno nam je da je Donald Tramp saslušao naša pitanja, da su mu važni glasovi Amerikanaca srpskog porekla iz nekoliko država u kojima bi ishod izbora mogao da bude neizvestan. Insistirali smo da imamo uvid u mejl prepisku, kao i da dobijemo fotografiju i potvrde da Vladimir Rajčić zaista ima kontakte u štabovima Donalda Trampa i Majka Pensa. Sve nam je bilo poslato. Uključujući i fotografije Rajčića i Pensa i Rajčića i Suzan Javorovski”, saopštila je redakcija i dodala da postoji mogućnost da ih je Rajčić zaista prevario.
Da li je Tramp dao nalog svojim saradnicima da se obrati građanima Srbije preko „Nedeljnika” i konačno im kaže ono što toliko žele da čuju – da je bombardovanje Srbije bilo greška i da će učiniti sve da promeni američku spoljnu politiku prema Beogradu, kao i da su Srbi, američki saveznici u dva svetska rata, veoma dobri ljudi?
Magazin je u spornom intervjuu preneo i možda ključnu ocenu: Klintonova administracija nanela je dosta zla Srbiji, ali i čitavom Balkanu od kojeg su napravili haos. Redakcija sumnja i u scenario da je Tramp podlegao negativnim reakcijama američkih medija koji su naklonjeni Hilari Klinton i kao u nekoliko ranijih slučajeva, demantovao sam sebe.
Ali sve i da je Tramp rukom napisao odgovore na „Nedeljnikova” pitanja, pa potom porekao, najsporniji su kredibilitet i novinarski odabir samog Rajčića za posrednika između redakcije i Donaldovog štaba. Ovaj magazin i ranije je imao slična „proklizavanja”.
Ko je zaista Vladimir Rajčić, koji se predstavlja kao producent, glumac, scenarista i čak – kandidat za predsednika Srbije? Da li je on srpski Ronald Regan, kako ga je upravo u intervjuu krstio „Nedeljnik”, ili baron Minhauzen kako ga zovu oni koji su sa njim sarađivali?
Pre nego što je u većini srpskih medija postao „novo lice za bolju Srbiju”, iza sebe je već imao film „Srpski ožiljci”. Osim činjenice da u tom ostvarenju iz 2009. godine igra Majkl Medsen, kritika nije imala reči hvale. Potom se u srpsko medijsko nebo probio zbog želje da snimi film o Nikoli Tesli. Obećavao je da će u Beograd da preseli polovinu holivudske prve lige. Našeg naučnika trebalo je da glumi Nikolas Kejdž, te Kristijan Bejl, pa čak i Novak Đoković. Imao je i graditeljske ambicije – za potrebe filma najavljivao je podizanje kulisa Njujorka usred Beograda. U Srbiju bi stiglo i 50 miliona evra, pa možda i duplo više. Svega je bilo i ideja, i veza, samo je falila još podrška vlasti.
Verovatno zbog toga, Rajčić se sve češće pojavljuje u emisijama u kojima igra novu ulogu – posrednika između stranih investitora i Srbije. Gostovao je redom u dnevnicima, jutarnjim i večernjim programima, zabavnim emisijama tvrdeći da je njegova misija da pomogne Srbiji. Ali u to nije uspeo da ubedi novinarku Miru Adanju Polak, kod koje se raspala u paramparčad njegova priča o grandioznom projektu.
Ali i posle te javne blamaže Rajčić je nastavio da gostuje i obećava nove projekte – nedavno je u jednoj od najgledanijih emisija javnog servisa najavio da će Tramp, ako pobedi, doći u Srbiju da podrži njegovu kandidaturu. Američki predsednik bi tako, prvi put posle Kartera, došao u Beograd ali da podrži jednog od predsedničkih kandidata u Srbiji.
Spisak onih koje je Rajčić prevario nije mali, ali jedan od retkih koji je juče bio raspoložen da razgovara o susretu sa Pećancem koji se pre više od deceniju i po otisnuo preko okeana, je kompozitor Milutin Popović Zahar. Iako je do tada Rajčić tvrdio da je ideja da snimi film o najvećem srpskom geniju njegova, od Zahara saznajemo drugačiju priču.
– Rajčića sam upoznao slučajno, kada je mom sinu, reditelju Milošu Popoviću obećao holivudsku karijeru. U želji da pomognem sinu, a budući da me je Rajčić zamolio da napišem scenario, razmišljao sam ko povezuje Ameriku i Srbiju i dosetio se Tesle. Do tada Rajčić skoro da nije ni imao pojma ko je bio Nikola Tesla – priča Zahar.
Iako je kompozitora uzeo za partnera, u javnosti ubrzo se predstavlja kao scenarista, a do Zahara iz Holivuda stižu potvrde da je reč o čoveku sumnjivog morala. Ipak, Rajčić ne odustaje, pa u jednom od mnogobrojnih mejlova predlaže Zaharu kako bi mogla da izgleda kanadska i američka premijera „Tesle” – sa Sašom Popovićem i Zvezdama granda pojavi na crvenom tepihu. Potom je nudio i glasanje preko kojeg bi „publika širom sveta” putem SMS-a birala glumca ili glumicu za film o Tesli. – To znači, ako je na listi Tanja Savić i, recimo dva meseca pre početka snimanja ona ima najviše glasova, onda bi se ona pojavila u filmu – predlagao je Rajčić Zaharu.
Danas o ovoj poslovnoj katastrofi kompozitor priča kroz osmeh, pa čak ne spori da bi Rajčić bio idealan kandidat za predsednika Srbije, jer „laže ubedljivije nego bilo koji političar”. Nije ga stid ni što ga je, kao čoveka sa ogromnim životnim iskustvom, prevario Rajčić.
– Utešim se kad shvatim da je pored mene prevario Željka Mitrovića koji mu je, verujući u njegove iskrene namere, ustupio avion za posetu evropskim gradovima. Prevario je i patrijarha Irineja, tražeći blagoslov za „Teslu”, ali i većinu srpskih novinara i urednika koji su hroničari svih prevara od Miloševića naovamo. Ali meni smeta što on želi da prevari čitavu Srbiju – kaže Zahar.

Patrijarh anglikancima: Kosovo rešiti na pravedan način
Patrijarh srpski Irinej apelovao je danas u Velikoj Britaniji na poglavara Anglikanske crkve Džastina Velbija da učini nešto da se pitanje Kosova reši na pravedan način.
Patrijarh Irinej nalazi se u dvodnevnoj poseti poglavaru Anglikanske crkve u Velikoj Britaniji, arhiepiskopu kenterberijskom Džastinu Velbiju, duhovnom vođi 80 miliona anglikanaca, prenela je televizija Hram.
„Srpski domovi su okupirani, srpska zemlja oteta, Srbi koji su ostali na svojoj zemlji i u svojim domovima, kada pođu na svoje njive, nikada nisu sigurni da li će se kući vratiti. Pre par godina izašli su na njivu pšenicu da žanju, tada su na njivi njih devet ubili - i nikada se nije saznalo ko je to učinio”, rekao je Patrijarh Irinej anglikanskom poglavaru, navela je TV Hram, prenosi Tanjug.
Irinej je istakao da je život Srba na Kosovu težak i nesiguran, i da se svakodnevno dešavaju zločini, ubistva i paljenja srpskih kuća, a da se nikada ne otkrije ko je to učinio.
Srpski patrijarh je podsetio da je na Kosovu i Metohiji od 1999. godine spaljeno i uništeno 137 pravoslavnih crkava i manastira, i da su monasi u srpskim svetinjama ograničeni u kretanju, skrećući pažnju i na uslove u kojima žive monasi u manastiru Visoki Dečani.
„Na Kosovu postoji manastir Dečani. Monasi su ograničeni u kretanju, ali nikada nisu imali tako brojno monaštvo kao što sada imaju. Naši manastiri su naše oaze koje čuvaju Kosovo i onaj preostali narod srpski na Kosovu i Metohiji”, rekao je patrijarh srpski Irinej, a prenosi Televizija Hram.

U Donbasu poginuo srpski dobrovoljac
DONjECK– Prema informacijama portala ruserbia.com, prošlog petka je u borbama kod mesta Kominternevo u Donbasu, na istoku Ukrajine, poginuo srpski dobrovoljac Vladimir Stanimirović.
Portal je naveo da se Stanimirović borio u vojnim snagama „Donjecke Narodne Republike” i da je u to područje došao u septembru 2014, tu se oženio i pre pola godine dobio sina.
„Vladimir je bio među prvima koji je stigao u Donbas, bio je hrabar i disciplinovan vojnik”, priča o njemu njegov zemljak i saborac Dejan Berić, javlja ruserbia.com, prenosi TAnjug
Ruski portal tvrdi da je, pre dolaska u Donbas, Stanimirović u Srbiji bio na službi u bezbednosnoj zoni, uz administrativnu liniju sa Kosovom, i dodaje da će biti sahranjen u nedelju na groblju u Amevrosijevki.

Šabić: Stroži nadzor nad podacima o porodiljama
Poverenik za informacije od javnog značaja i zaštitu podataka o ličnosti Rodoljub Šabić upozorio je Ministarstvo zdravlja da je neophodno kontinuirano sprovoditi daleko stroži nadzor nad zaštitom ličnih podataka pacijenata i najavio da će o slučaju korišćenja podataka porodilja informisati Republičko javno tužilaštvo.
Poverenik u saopštenju navodi da je nadzor nad primenom Zakona o zaštiti podataka o ličnosti pokrenut povodom u medijima prenetih vesti o mogućoj prodaji ličnih podataka porodilja.
U postupku je utvrđeno, kako se navodi da preduzeće „Medis Pharm” nije koristilo niti raspolagalo bazom ličnih podataka porodilja, već da je distribuiralo svoje materijale preko preduzeća „Care Direct”, koje ih je na osnovu ugovora koje su međusobno zaključili distribuiralo na adrese iz baze ličnih podataka kojom je ono raspolagalo.
Bazu ličnih podataka „Care Direct” je pod nazivom „Evidencija porodilja” prijavilo u Centralni registar zbirki podataka kod Poverenika, gde je naznačeno da je reč o bazi podataka koja se formira na osnovu pristanka lica o čijim podacima se radi, kao i da se prikupljeni podaci ne stavljaju na raspolaganje trećim licima.
„Care Direct”nije podatke o ličnosti stavljao na raspolaganje „Medis Pharm”, odnosno trećim licima, a uvidom u bazu podataka „Care Direct” utvrđeno je da su lični podaci svake od porodilja propraćeni posebnim formularom za pristanak za obradu na kome je, pored ostalog, naglašeno da se podaci mogu koristiti i u svrhe direktnog marketinga.
Ove činjenice, napominje Poverenik, upućuju na zaključak da preduzeća „Care Direct” i  „Medis Pharm” nisu nedozvoljeno obrađivali podatke o ličnosti.
Poverenik je, međutim, najavio da će o utvrđenim činjenicama upoznati druge nadležne organe i zahtevati da i oni reaguju, na prvom mestu Ministarstvo zdravlja, uz upozorenje da je neophodno da ministarstvo organizuje i kontinuirano sprovoditi daleko seriozniji nadzor nad zaštitom ličnih podataka pacijenata, jer je, kako je konstatovano, nadzor potpuno izostao.
Poverenik navodi da je prvo pitanje koje se u vezi sa ovom situacijom nameće je - Kako je „Care direct”, uopšte prikupljao lične podatke porodilja i potom im dostavljao propagandni materijal i poklone?
U postupku nadzora utvrđeno je da je to činio na osnovu ugovora sa medicinskim ustanovama koje su mu obezbeđivale logističku podršku i čiji su radnici za račun „Care direct” distribuirali porodiljama formulare za saglasnost i prikupljali ih popunjene.
U postupku nadzora „Care direct” je dokumentovao postojanje čak 45 ovakvih ugovora sa porodilištima širom Srbije. Utvrđeno je i da su osim ugovora sa medicinskim ustanovama, postojali i ugovori o delu „Care direct”  sa pojedinim radnicima u medicinskim ustanovama.
Poverenik je najavio da će o slučaju informisati i Republičko javno tužilaštvo, očekujući da ono obezbedi angažman nadležnih javnih tužilaštava.
S obzirom da su utvrđene činjenice koje izazivaju sumnju da bi u nemalom broju slučajeva potpisi porodilja na formularima za saglasnost mogli biti neverodostojni, odnosno falsifikovani, a da Poverenik nema ni pravne, ni faktičke mogućnosti da sprovodi kriminalističku istragu, potrebno je da to provere nadležni organi, tužilaštva i po njihovim nalozima policija, navedeno je u saopštenju.
Imajući u vidu sve okolnosti, provera tih sumnji bi mogla potvrditi da se radi o izvršenju velikog broja krivičnih dela, zaključio je Šabić. (FoNet)

Aplauzima protiv Majinog zvona
Tokom glasanja u Skupštini Srbije deo opozicionih poslanika nekoliko puta je aplaudirao pre nego što bi počelo izjašnjavanje, pa ih je Maja Gojković, predsednica parlamenta, upozoravala da to ne čine.
Saša Radulović, lider DJB-a, objasnio je, međutim, novinarima da su opozicionari aplaudirali zbog toga što je predsednica svaki put zvonom upozoravala poslanike kad treba da glasaju, „što je veliko ponižavanje poslanika.”
Radulović je kazao: „Mislim da smo dotakli novo dno. Vladajuća većina, odnosno pojedini poslanici, ne znaju kako treba da glasaju, tako da predsednica Skupštine, kad treba da se glasa ’za’, pre glasanja pritisne zvonce. Kad se zvonce ne oglasi, oni ne glasaju uopšte. Bilo je šest kandidata za članove REM-a, prilikom glasanja za dva kandidata oglasilo se zvono, za ostale kandidate za koje vladajuća većina nije htela da glasa, nije bilo zvona. Zvono se oglasilo i kad je trebalo glasati za zakone.”
Radulović je rekao da ne ume da objasni zašto je potrebno zvoncem upozoravati poslanike i dodao: „Jedino objašnjenje je da poslanici koji sede u Skupštini nisu sposobni da zapamte dva imena i nisu u stanju da zapamte za koji zakon treba da glasaju.”
Gojkovićeva je, inače, nekoliko puta zamolila poslanike da ne remete glasanje: „Nije običaj da se aplauzom remeti glasanje, to ide posle objavljivanja rezultata”. Ona je, takođe, kazala da joj je teško da vodi glasanje, „u ovakvoj buci, uz dobacivanje, a i slikaju nas”...
Ko je „slikao” poslanike, novinarima je otkrio Saša Radulović: „Marjan Rističević (NSS-SNS) je slikao poslanike, pa smo onda mi njega slikali.”
Đorđe Vukadinović iz poslaničkog kluba DSS-a, koji je ranije takođe govorio o povezanosti zvona i glasanja i je za „Politiku” rekao da se nastavlja praksa ukazivanja zvoncetom kako treba da se glasa, istakavši da je to bio razlog što je deo opozicionara aplaudirao kad god se zvonce oglasilo.
Kad je Vukadinović ranije upozorio na ovu pojavu, Veroljub Arsić (SNS), potpredsednik parlamenta, rekao je, dok je predsedavao sednici, da je to „notorna glupost”.

Ker Lindzi: Regionalnom saradnjom do prijema u EU
„Bregzit” neće negativno uticati na širenje EU i evropsku perspektivu Srbije, istakao je Džejms Ker Lindzi, britanski stručnjak za Balkan i istraživač na Londonskoj školi ekonomije.
U razgovoru s novinarima na radnom doručku u organizaciji Fondacije „Fridrih Ebart” i portala „Juropijan vestern Balkans”, on je naveo da je za pridruživanje zapadnog Balkana Uniji ključna regionalna saradnja.
U tom pogledu, dodao je, i dalje ima problema, posebno kad je reč o pogoršanju odnosa Srbije i Hrvatske, za koje je 2012. izgledalo da su uglavnom rešeni.
„Situacija je danas drugačija. U Hrvatskoj je došlo do uspona nacionalizma posle njenog ulaska u EU, dok bi vlada u Beogradu takođe morala da predupredi da nacionalisti privlače pažnju”, kazao je Ker Lindzi, naglasivši u tom kontekstu „neprihvatljivo ponašanje” lidera radikala Vojislava Šešelja.
Ocenjujući da Zagreb više doprinosi nacionalističkim tenzijama u odnosima dve zemlje, on je kazao da je usled problema koji su zadesili EU pitanje uspona nacionalizma u Hrvatskoj trenutno na dnu liste interesovanja Brisela, preporučivši istovremeno Srbiji da ne reaguje burno na te ispade zbog moguće hrvatske blokade na svom evropskom putu.
„Nedavno sam boravio u Nemačkoj, i ona je izuzetak među članicama EU jer je ponašanje Hrvatske tamo primećeno. Nemački zvaničnici zabrinuti su zbog odnosa dve zemlje, pri čemu uglavnom krivicu pripisuju Zagrebu”, izjavio je Ker Lindzi.
Kao primer „nepotrebnog povećanja napetosti” naveo je obeležavanje operacije „Oluja” u obe države.
„Ta operacija u Hrvatskoj se slavi kao dan pobede u borbi za nezavisnost sa sve više trijumfalizma, a u Srbiji se obeležava kao dan proterivanja više od 200.000 Srba.
Razumljiva je ta potreba Srbije, ali nije potrebno toliko organizovanje višečasovnih skupova pred kamerama i utrkivanje zvaničnika ko će biti veći patriota”, ocenio je Ker Lindzi i dodao da bi u Zagrebu takođe kritički govorio o načinu proslave „Oluje”.
Prema njegovim rečima, ceremonije obeležavanja te operacije u Hrvatskoj sadrže više euforije nego prijemi američkih ambasadora u čast obeležavanja 4. jula, Dana nezavisnosti SAD.
Kao pozitivan primer uviđanja da zemlje regiona treba da sarađuju, on je naveo diskusiju premijera Srbije i Albanije, Aleksandra Vučića i Edija Rame, na kojoj se „videlo da ima problema, ali i da je potrebna saradnja”.

Nikolić: Nemamo nameru da uđemo u NATO
SANKT PETERBURG – Srbija neće tražiti prijem u EU po cenu priznavanja nezavisnosti Kosova i nema nameru da uđe u NATO, rekao je u intervjuu za rusku agenciju Tass predsednik Srbije Tomislav Nikolić.
„Srbija nikada neće postati članica EU ako u zamenu za to bude traženo da prizna nezavisnost Kosova i Metohije”, rekao je Nikolić.
„Oni nas, međutim, ne čuju i stalno ponovo postavljaju taj preduslov. Kako nezavisnost Kosova može biti priznata u trenutku kada zahvaljujući istoriji naši roditelji i deca znaju šta su nam učinili”, rekao je Nikolić za Tas s.
„Srbija nikada neće biti članica NATO, jer je to vojna alijansa. To nam nije potrebno”, dodao je on.
„Mi se povinujemo njihovim standardima kada je reč o pravima manjina i migranata”, kazao je predsednik Srbije.
On je dodao da je uveren da se saradnjom sa Rusijom može postići bolji život za naše ljude.
„Ja neću tolerisati pokušaje da nas okrenu jedne protiv drugih”, kazao je Nikolić, prenosi Tanjug.

Ksenijin „Spomenar”
Mnogima će biti čudan spoj toliko nespojivih ljudi, ideološki i politički, sa tolikim različitim prošlostima, koji su napisali svoje posvete Kseniji Vučić. Tako je skup njihovih uspomena, priča, eseja i fotografija postao „Spomenar”, bezazleni medij detinjstva iz daleke prošlosti. Nešto poput „Instagrama”, „Fejsbuka” ili „Tiktoka” koje na posebnom mestu čuvaju matorci.
U svakom od tih tekstova različitih žanrova otkrivaju se detalji iz njenog profesionalnog i ličnog života, a kako je njen život posmatran kroz posebnu dioptriju, kao bivše supruge i majke dece najmoćnijeg političara u Srbiji Aleksandra Vučića, nema te predrasude i kontroverze koju joj sa posebnom strašću nije nalepila cinična beogradska čaršija.
Zato je knjiga „Ksenija” izuzetno dragoceno štivo ne samo za porodicu Ksenije Vučić već i za buduće istraživače koji će pokušati da dešifruju događaje od devedestih godina naovamo. Izdavač „Spomenara” je Institut za javnu politiku Vladimira Beba Popovića, bliskog Ksenijinog prijatelja koji se nalazio ne samo na suprotnom političkom spektru već i u različitom političkom univerzumu od onoga u kojem je lebdela Ksenija. Ali, te razlike su ih zbližile, umesto da ih dodatno udalje, što je Popović detaljno i za njega neuobičajeno emotivno opisao u svom tekstu „Šolja čaja”.
Pokazujući da ume da spaja nespojivo, makar za srpsku svakodnevicu, Ksenija Vučić je očigledno posedovala dar i da svoje prijatelje okupi na jednom mestu i posle svoje smrti, poput urednika knjige Petra V. Arbutine, književnog kritičara i esejiste, koji je uređivao knjige i sarađivao na izdanjima velikana poput Milorada Pavića, Mome Kapora, Vladete Jerotića, Milovana Vitezovića. Ima ih još.
Ako tom krugu dodamo i Aleksandra Čotrića, aforističara i pisca, najbližeg saradnika lidera SPO Vuka Draškovića, koji je prve korake u novinarstvu pravio upravo sa Ksenijom Vučić u „Srpskoj reči”, nekadašnjem opozicionom glasilu Srpskog pokreta obnove, pohvataćemo detalje iz novinarske biografije Ksenije Vučić koji su promakli i koji su gotovo nepoznati.
Kako smo mi inače nacija koja pamti kraće od kokoši, dakle, najduže nekoliko dana, o decenijama je izlišno govoriti jer su za Srbe to vekovi – čime su uspeli da demantuju čak i Milankovićev kalendar – drago mi je što će oni koji to žele, a trebalo bi, imati priliku da se uvere da je ona, bez ikakve sumnje, bila jedna od najtalentovanijih novinara svog vremena.
Završivši Istoriju umetnosti na Filozofskom fakultetu u Beogradu, sa obrazovanjem koje se smatra aristokratskim, ona se ne bavi Modiljanijem ili Dalijem, već zaranja u mistični svet srpske politike. Devojka sa Dorćola, iz ugledne porodice koja je takođe ideološki raspolućena, a tako je bilo oduvek i tako će biti zauvek u Srba, Ksenija traži svoj put između desničarskog i monarhističkog glasila i alternativnog Radio Indeksa, koji emituje nove talase mladalačkog bunta generacije koja je imala svoje nade, snove i ideale. Radila je i za VIN produkciju Gordane Suše, koja je bila na suprotnom polu Ksenijinih desničarskih stavova, ali je to nije remetilo da uradi neke od nezaboravnih priloga koja je ta produkcija stvorila. Sa Indeksa je otišla na Studio B, najvažniji medij beogradske čaršije tokom devedesetih. Kada je Zoran Đinđić postao gradonačelnik Beograda, prvi intervju dao je novinarki Studija B – Kseniji Vučić.
Prihvatio sam ideju Bebe Popovića da iščitam stare tekstove „Srpske reči”, koju mi je poslao Čotrić, ali sam robovao predrasudama. Znao sam da je pravila odlične televizijske intervjue na Televiziji Pink sa Edijem Ramom, Nikolom Gruevskim i još nekoliko krupnih političkih zverki iz domaće radinosti. I to je to. Kako u „Spomenaru” ima izuzetnih i emotivnih priloga Elme Zukorlić, Jelene Trivan, Aleksandre Janković, Vladimira Đukanovića, Vanje Udovičića, kao svedočanstvo o njihovom bliskom odnosu bilo mi je zaista dragoceno da pročitam njene davne intervjue iz „Srpske reči”. Nizali su se razgovori sa jednim od osnivača Demokratske stranke filozofom Slobodanom Inićem, rediteljem i predsednikom JUL-a Ljubišom Ristićem, bivšim šefom komunista Dražom Markovićem, glumačkom gromadom Ljubom Tadićem, dramskim piscem Aleksandrom Popovićem...
Zato je veoma važno Ksenijino pisanje posmatrati u tom istorijskom kontekstu nekada velike zemlje, gde vladaju lude šeširdžije u zemlji čuda, na samoj svetskoj granici ideologija, vera i galaksija. Energična, vedra i razborita devojka, još novinarski devojčurak, želi da odgonetne tajnu sedmog pečata, ali srpskog. Ulazi u redakciju gde pišu profesori univerziteta, pisci i intelektualci koji su za kralja i otadžbinu, ali ne samo oni već i novinari sa drugačijom ideološkom matricom. Od žestoke Dane Drašković, matematičara Milana Božića, akademika desne orijentacije Nikole Miloševića i Koste Čavoškog, predsednice Građanskog saveza Vesne Pešić. U tu šaroliku galeriju ličnosti i likova umešali su se i Gordana Suša, Nadežda Gaće, Radivoj Cvetićanin, Mihajlo Kovač, Ejub Štitkovac, tako da su se, i pored dominacije stavova SPO, mogle videti i drugačije političke boje, po principu do tada nepoznatog umetničko-političkog pravca, srpskog kubizma.
Ksenija odmah kreće u akciju, ne dozvoljava da je zvučna imena prestrave, već se nameće upravo intervjuima koji značajno podižu rejting krunskog dvonedeljnika u Republici. Jedna od najboljih reportaža iz tog vremena je upravo njena, opis neuspelog intervjua sa tadašnjim gospodarem života i smrti u Srbiji, Željkom Ražnatovićem Arkanom u Erdutu. Trebalo je mnogo hrabrosti za takav tekst i ona ga je imala.
Ponovo treba staviti Ksenijin novinarski angažman u novi kontekst, a to je njena veza i brak sa Aleksandrom Vučićem, zato što je mačističko društvo poput našeg, robujući stereotipima o supruzi tadašnje mlade političke zvezde u usponu, a kasnije i najmoćnije političke figure u Srbiji, po automatizmu Kseniju smestilo u otrcani kliše Vučićeve supruge. I kod većine je tamo ostala i kada su okončali bračnu zajednicu. Takva vrsta olakog klasifikovanja žena – „ma daj, da nije bilo Vučića” – jedna je od najvećih nepravdi učinjenih prema nekoj koleginici u srpskom novinarstvu.
Iako se tada nije moglo ni naslutiti dokle će Vučić dogurati, etiketa joj je prilepljena po starom običajnom pravu, a samo je uži krug novinarskog esnafa znao koliko je Ksenija bila svoja, talentovana i autentična. Nisam bio njen prijatelj, već kolega. Kako sam za njen novinarski forsaž saznao tokom sklapanja ove knjige, a ona je imala sve resurse da to odavno razglasi na sva zvona, sada mi je mnogo jasnije zašto je imala toliko raznobojnih prijatelja upisanih u „Spomenar”.

„Njujork tajms”: Amerika šalje Ukrajini stare modele kasetne municije - ne eksplodira odmah
SAD planiraju da Ukrajini pošalju stare modele kasetne municije koje u 14 odsto slučajeva ne detoniraju odmah, piše „Njujork tajms”.
Prema podacima lista, Pentagon uverava da su modernizovali model. Međutim, poboljšan je samo domet projektila, koji još uvek sadrži granate, čiji procenat neispravnosti je američki vojni resor opisao kao neprihvatljivo visok.
Prema pisanju „Njujork tajmsa”, pukovnik vojske u penziji Al Vosburg, koji je prošao obuku za uklanjanje eksplozivnih ubojnih sredstava, rekao je da će proces čišćenja područja nakon upotrebe ovakvih projektila potrajati, jer se ne mogu ručno pomerati. Pored toga, biće potrebna edukativna kampanja za stanovništvo koje će se vratiti na ove teritorije i koje bi moglo da strada od neeksplodiranih granata.
Savetnik za nacionalnu bezbednost američkog predsednika Džejk Salivan saopštio je 7. jula da su SAD odlučile da isporuče kasetnu municiju Ukrajini, čijoj se upotrebi UN protive. On je takođe napomenuo da je Kijev Vašingtonu dao pisane garancije za minimiziranje rizika za civile prilikom upotrebe ove vrste municije.

Tri osobe povređene u lančanom sudaru na auto-putu Beograd-Zagreb
Tri osobe su povređene večeras u lančanom sudaru na auto-putu Beograd-Zagreb u smeru ka gradu kod Zmajeve pumpe, rečeno je Tanjugu u MUP-u.
U sudaru su učestvovala dva putnička vozila i jedan kamion, a tri osobe koje su se žalile na povrede zbrinule su ekipe hitne pomoći.
Automobil SUV marke ''audi'' i drugo vozilo su od siline udara u potpunosti uništeni, dok je na kamionu pričinjena manja materijalna šteta.
Zbog sudara je na tom delu auto-puta formirana dugačka kolona, prenosi Tanjug.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Da li je sporno to što su Nikolić i Karić popili kafu
Tomislav Nikolić je juče potvrdio navode Bogoljuba Karića da se sreo sa njim u Rusiji, ocenivši da je predsednik BK grupe „politički progonjen”, a da je u „Rusiji potpuno slobodan čovek”. Sa Karićem, koji već deset godina živi i radi u Moskvi, predsednik Srbije se, kako je rekao, sreo za vreme vojne parade.
„Popio sam kafu s njim, kao što bih je popio sa svima vama”, rekao je Nikolić za Sputnjik i objasnio da ih je u hotel smestila ruska administracija, te da su njih dvojica stari poznanici i prijatelji.
Nikolić je otkrio da ga je Karić pitao kada će biti optužnica protiv njega biti povučena i da mu je on odgovorio da se time bave pravosudni organi.
„Baš tako sam mu i rekao: Bogoljube, vreme kada je moglo da se kaže optužite ili skinite optužnicu protiv toga i toga je prošlo. To sada rade samo pravosudni organi”, objasnio je srpski predsednik i dodao da bi i ranije rekao za susret sa Karićem da ga je neko pitao.
„S tim što se on viđao i pre i posle toga s medijima, pa bi trebalo pokupiti i sve novinare i mene i saslušati šta smo to mi kovali sa njim protiv Srbije”, rekao je Nikolić, ističući da ne utiče na pravosuđe, da neće ni da otežava niti da olakšava Kariću, ali da sresti čoveka u Moskvi i okrenuti glavu „uopšte ne liči” na njega.
Javnost je o ovom susretu saznala prekjuče iz izjave Bogoljuba Karića, koji je rekao da se sa Nikolićem video u Belorusiji, te da su razgovarali o svim pitanjima, pa i o njegovom slučaju.
„Dobio sam odgovor da oni ne mogu da se mešaju u pravosuđe i tako dalje. Slava bogu da je Srbija dočekala da se vlast više ne meša u pravosuđe”, rekao je Karić.
Profesorka prava i predsednica Političkog saveta Nove stranke Vesna Rakić Vodinelić je za „Danas” ocenila da bi Nikolić ovim povodom morao da bude saslušan zbog „moguće zloupotrebe njegovog visokog položaja” i uticanja na rad pravosudnih organa. Neke njene kolege, međutim, kažu da nije u pravu i da ne postoji pravni osnov po kome bi Nikolić trebalo da bude saslušavan. Kako za naš list kaže jedan profesor beogradskog Pravnog fakulteta, on ne vidi zbog čega bi to Nikolić trebalo da bude saslušavan.
„Nije on pomagao učiniocu krivičnog dela posle učinjenog dela niti je Karića strpao u gepek. Protiv Karića je postupak obustavljen, a i  ko može nekome da brani da razgovara sa nekim ko je na poternici”, kaže naš sagovornik.
Da li ovaj susret ipak može da ima neku političku poruku?
Uz opasku da je Karić nevin dok ne bude osuđen pravosnažnom presudom, profesor Vladimir Goati kaže da je ipak reč o „moralnom prekršaju” predsednika.
„S obzirom na to da je reč o predsedniku, moralnost tog njegovog čina je sumnjiva. Ovo je na granici moralne odgovornosti, i to sa one strane crvene linije”, kaže Goati i ocenjuje da se Nikolić svojom izjavom da je u pitanju politički progon Karića umešao u rad pravosuđa jer je ipak reč o čoveku na visokoj državnoj funkciji.
Potpuno suprotnog mišljenja je Neven Cvetićanin iz Instituta društvenih nauka. Kako on navodi, izjava da je Karić politički progonjen je njegov politički stav, a „potpuno je legitimno da jedan političar da političku izjavu”.
„To nije pravna izjava, to nije neki obrazac delovanja. Predsednik republike ne pripada organima gonjenja, pa čak i da nije povučena optužnica protiv Karića, on je političar i legitimno je da političari iznose političke stavove. Ono što je sud njihovim političkim stavovima jeste sud javnosti. Političar ne može da odgovara za politički stav koji je izneo ukoliko taj stav ne diskriminiše nekoga na rasnoj, verskoj, nacionalnoj ili nekoj drugoj osnovi”, smatra Cvetićanin.
Nikolić je, kako kaže, jedan od nekoliko najiskusnijih političara u Srbiji, političar kome se ne mogu pripisati neke brzoplete izjave. „Naprotiv, on pripada onoj grupi opreznijih političara, tipa Rasima Ljajića, i legitimno je izneo jedan stav. I sa stanovišta političke analize, javnost jedina može da sudi o tom stavu. A javnost je u Srbiji poslovično podeljena oko najkrupnijih slučajeva, ne samo u pravosuđu nego i mnogih drugih pitanja”, zaključuje Cvetićanin.

Padobranci 63. Vučiću priredili doček - s neba
NIŠ– Premijer Aleksandar Vučić posetio je danas u Nišu 63. padobranski bataljon i najavio da će dobiti 50 novih padobrana i drugu opremu, kao i da će država u narednom periodu pojačavati specijalne snage.
Vučić je padobrance posetio u niškoj kasarni Aerodrom, a oni su mu priredili odgovarajući doček - s neba.
Desetak pripadnika padobranske jedinice, naime, spustilo se „s neba”, pred premijera, kačući iz helikoptera, a među njima je bila jedna žena.
Vučić je sa padobrancima i ručao, a u razgovoru sa novinarima, posle razgovora u kasarni, najavio je jačanje specijalnih snaga.
„Dogovorili smo se da ojačavamo naše specijalne jedinice i specijalne snage u svakom pogledu”, rekao je Vučić novinarima.
Vučić je kazao da će posebno biti ojačana specijalna brigada u Pančevu, kao i da će se dodatno ojačati padobranski bataljon.
„Potrebne su nam snage koje mogu brzo da reaguju, da prve prihvate i prime udar i da prve brzo i najsnažnije dejstvuju po potencijalnom agresoru”, naveo je premijer.
On je naglasio da će vlada u to uložiti novac i da za to neće štedeti.
Vučić je takođe rekao da sledi povećanje plata vojnicima, koje neće biti malo, odnosno biće veće nego prošli put.
„To mi možemo da uradimo, a vama hvala što čuvate našu zemlju”, poručio je Vučić.
Vučić je rekao da 63. padobranski bataljon postiže dobre rezultate i da je posao države da obezbedi više padobranaca, te da su za to već izdvojena sredstva u dogovoru sa Ministarstvom odbrane i Generalštabom Srbije, prenosi Tanjug.
Premijer je rekao da je komandant 63. padobranskog bataljona potpukovnik Nenad Zonić nastavio „svetlu porodičnu tradiciju”, podsetivši da je njegov brat junački poginuo braneći otadžbinu.
Zonić je zahvalio premijeru Vučiću što je došao da ih poseti na Dan padobranaca i njihovu slavu, kao i na ulaganju i podršci, kako bi uspešno izvršavali svoje zadatke.
Vučić je padobrance posetio povodom njihovoh dana i slave jedinice, a prisustvovali su i ministri policije i odbrane Nebojša Stefanović, Zoran Đorđević i načelnik Generalštaba Ljubiša Diković.

Vučić:Više novca za Niš nego za Beograd
NIŠ– Država će izdvajati više novca za Niš nego za Beograd, jer želi da razvija jugoistok Srbije, izjavio je danas premijer Aleksandar Vučić.
On je naveo da vidi dobru budućnost za taj grad, ali da rukovodstvo Niša mora da drugačije da raspolaže novcem nego do sada.
Vučić je nakon sastanka sa gradonačelnikom Niša Darkom Bulatovićem rekao da se dešavalo da taj grad bude u deficitu od 50 miliona evra, što je veći deficit od republičkog.
Kao primer naveo je i da je Beograd u jednom trenutku imao deficit od 100 miliona evra, a da sada ne može da ima ni 10 miliona.
„To su za mene neverovatne stvari. Zamolio sam da Niš na ozbiljniji način, ne dodvoravajući se građanima, kreira budžet”, rekao je Vučić i objasnio da su se u prethodnih 25 godina u gradskoj kasi projekotvali prihodi kojih nije bilo, a postojali ogromni rashodi.
Javne finasije u gradu nisu u dobrom stanju, podvukao je Vučić, ali je istakao da ima veliki broj projekata i da veruje u želju gradonačelnika da napravi dobre rezultate, kako bi Niš mogao da se poredi sa Beogradom ili Sofijom i da bude ne samo centar jugoistoka zemlje, već i u odnosu na okolne zemalje.
„Vlada će mnogo novca da izdvoji za Niš”, istakao je Vučić, prenosi Tanjug, i podvukao da grad mora da radi kako bi građanima mogao da isporuči najbolje rezultatate.
Gradonačelnik Bulatović je rekao da će sve primedbe i sugestije uvažiti i da će predlog budžeta, kada bude napravljen, proslediti vladi kako bi njihove službe dale predloge.

Cvetković: Dolazak premijera dokaz da je državi stalo do juga
NIŠ – Dolazak premijera i ministara u Niš pokazuje da je državi stalo do ovog dela Srbije, a njihov sastanak sa gradonačelnicima i predsednicima opština bio je veoma produktivan, izjavio je danas načelnik Nišavskog okruga Aleksandar Cvetković.
Cvetković kaže da je premijer Aleksandar Vučić na sastanku sa predsednicima opština u vezi sa Zakonom o finansiranju lokalnih samouprava hteo da čuje kako oni razmišljaju, šta im je neophodno, šta je to što ne mogu iz sopstvenih izvora da urade, da li u nekim opštinama postoji problem sa deficitom...
„Tražio je rešenje, hteo je da čuje svakog predsednika i to je bilo veoma produktivno. Svi su izneli svoje viđenje, a premijer je rekao da će obezbediti dodatna sredstva za ovaj deo Srbije”, rekao je Cvetković Tanjugu.
On je rekao i da će danas razgovarati sa nadležnima u vezi sa izgradnjom lokalnih puteva i putne privrede koja je neophodna kako bi se olakšalo pružanje zdravstvene zaštite, obrazovanje...
On je podvukao da dolazak premijera i ministara u Niš pokazuje da je državi stalo do tog dela Srbije. (Tanjug)

Tramp: Karlos Slim pokušava da pomogne Hilari da pobedi
VAŠINGTON – Republikanski predsednički kandidat Donald Tramp danas je optužio meksičkog milijardera Karlosa Slima da pokušava da pomogne njegovoj rivalki Hilari Klinton da pobedi na izborima 8. novembra preko svojih veza sa listom „Njujork tajms”.
Na predizbornom mitingu u gradu Grinsboro, u Severnoj Karolini, Tramp je ponovio da brojne žene koje su ga optužile za seksualno uznemiravanje izmišljaju takve priče, prenosi Rojters.
On je kazao da Slim, većinski deoničar u „Njujork tajmsu”, pomaže u pokušajima tog lista da pomogne Klintonovoj da osvoji izbore.
Taj njujorški dnevnik je objavio priče dve žene koje su optužile Trampa za uznemiravanje, prenosi Tanjug.
„Oni nisu novinari”, kazao je Tramp za reportere „Njujork tajmsa”.
„Oni su korporativni lobisti Karlosa Slima i stranih korporacija”, ocenio je Tramp, prenosi Rojters.

Guteres bi prvo da okonča rat u Siriji
Prioritet novoimenovanog sekretara Ujedinjenih nacija Antonija Guteresa biće okončanje građanskog rata u Siriji. Nazivajući napore za kraj oružanog sukoba „borbom vrednosti”, bivši premijer Portugalije i dugogodišnji prvi čovek UNHCR-a, u intervjuu za Bi-Bi-Si podvukao je da je „od vitalnog zajedničkog interesa” svetskih lidera da se rat u Siriji završi.
Njegov prethodnik Ban Ki Mun, nakon što je Savet bezbednosti izglasao Guteresa, o nasledniku je rekao da je „možda najpoznatiji gde je najbitnije – na prvim linijama oružanog sukoba i humanitarne patnje”.
Upravo na ovoj liniji „Njujork tajms” podseća kako je novi gensek (u januaru preuzima petogodišnji mandat) prošle godine izgladio stvar kada je Kenija pretila da će zatvoriti kamp u kojem borave Somalci i poslati ih agenciji za izbeglice ako ga ona lično ne zatvori. Tada šef agencije, Guteres je nakon sastanka s predsednicima Somalije i Kenije izdejstvovao da kamp ostane otvoren a da kući odu samo Somalci koji to žele. Pri tome je prikupio više pomoći za Keniju i Somaliju.   
Ipak, iako je zahvaljujući čeličnim živcima uspeo da kontroliše potencijalno eksplozivnu situaciju – bar na neko vreme, Bil Frelik, ekspert za izbeglice „Hjuman rajts voča”, ovaj diplomatski potez nazvao je nedovoljno savršenim.
Ubrzo potom organizacija Lekari bez granica optužila je UNHCR za ogromni neuspeh u pokušaju da pomogne i zaštiti izbeglice koje idu ka Evropi.
Arjan Hehenkamp, šef holandskog ogranka Lekara bez granica, smatrao je da je Guteres mogao više uticati na najbogatije i najmoćnije zemlje sveta, uključujući SAD, da snažnije reaguju i prime mnogo više ljudi koji beže iz najsmrtonosnijih bojišta na svetu.
Guteres sebe vidi kao „iskrenog posrednika”, a bliski saradnici često mu govore o njegovoj politici zdravog razuma. Kritičari, pak, kažu da je sklon da donosi ograničene odluke, pogotovu kada treba da ubedi moćne zemlje za finansijsku podršku.
Inženjer po obrazovanju i katolik iz ubeđenja, Guteres je odmah po izboru za genseka pozvao svet na ujedinjenje u vreme kada, piše „Njujork tajms”, jaz između Rusije i Zapada podstiče ono što Ban Ki Mun naziva „duhovima hladnog rata”.
Portugalac je svoje zanimanje pronašao kada je počeo da volontira u Lisabonskom sirotinjskom kvartu, ali matematičko razmišljanje nikada ga nije napustilo. Opisivali su ga kao momka s okom hladnog računovođe nagnutim nad budžetom agencije, koji razume stvari politički koliko i operativno. U vreme njegovog mandata budžet UNHCR-a porastao je naglo iako je i dalje nedovoljan da pomogne rekordnom broju raseljenih širom sveta.
Pre nekoliko meseci Kenija je opet pokušala da pošalje izbeglice u Somaliju i zatvori kamp. Evropska unija je ušla u žestoko kritikovan dogovor s Turskom obećavši Ankari milijarde evra pomoći ako spreči izbeglice u nameri da pređu Mediteran.
Guteresu će u narednih pet godina trebati jaki živci koje je teško sačuvati u diplomatiji. Moraće da se posveti Siriji i Jemenu, gde će biti testirana njegova sposobnost da balansira zahtevima najmoćnijih sila na svetu i potrebama najugroženijih.

Erdogan: Premijer Iraka nije moj nivo
U trenutku kada se kroji i prekraja vojna i politička mapa Bliskog istoka, Turska grčevito nastoji da bude što više prisutna u Iraku i Siriji, zemljama koje su se našle na sudbinskoj klackalici. To su susedi sa kojima Ankara deli mnoge izazove pošto ima zajedničku granicu dugu 350 odnosno 910 kilometara.
„Turska će učestvovati u operacijama za oslobađanje Mosula (drugi po veličini grad u Iraku)”, kaže predsednik Redžep Tajip Erdogan iako Bagdad traži od Ankare da se ne meša u unutrašnja pitanja Iraka. Na poslednjem zasedanju parlamenta u Bagdadu izrečene su teške optužbe na račun „neoosmanskog” ponašanja Turske.
Ankara skoro dve godine ima 500, a po nekim medijima 2.000 vojnika i 25 tenkova u Bašiki, mestu kod Mosula na severu Iraka.
„To su okupacione i neprijateljske snage i mi tražimo da odmah napuste zemlju”, kažu u Bagdadu, koji tvrdi da su Turci tamo stigli nepozvani. U Ankari ističu da su oni stacionirani na poziv regionalne vlade iračkih Kurda da tamo obučavaju lokalno stanovništvo za borbu protiv džihadista.
U Bagdadu su protestovali i zbog nedavnih „provokativnih komentara” premijera Binalija Jildirima. „Nije važno šta vlada u Bagdadu kaže”, kazao je on i upozorio da bi oslobađanje Mosula – što se uskoro očekuje – moglo da izazove duboke sektaške tenzije ukoliko to mesto ubuduće bude pod kontrolom šiita, pošto su suniti tamo većinsko stanovništvo. Turska je većinski sunitska zemlja.
Rat rečima se nastavio i zaoštrio do usijanja. Predsednik Erdogan ne haje mnogo na oštre kritike koje stižu iz Bagdada, gde ga optužuju da se ponaša kao da je Irak 82. provincija Turske. To pitanje je pokrenuto i u Savetu bezbednosti UN. On poručuje premijeru Hajderu el Abadiju: „Treba da znaš gde ti je mesto i tvoja galama ništa ne znači Turskoj. Nisi moj nivo… Turska vojska ne dobija naređenja iz Bagdada i mi ćemo i dalje biti u Mosulu”, poručio je Erdogan, kako je preneo  provladin list „Jeni šafak”.
Posle ovog nediplomatskog ispada, oglasio se premijer Abadi. „Naši građani će svojom odlučnom borbom osloboditi zemlju, a ne pozivima preko društvenih mreža (kao što je to Erdogan činio 15. jula da bi zaustavio pučiste). Ti dolivaš ulje na vatru, izazivaš rat”, uzvratio je irački premijer.

Tramp razmišlja o desetogodišnjim devojčicama kao o svojim devojkama
„Zabavljaću se sa njom za deset godina”, kazao je tada 46-godišnji Donald Tramp o osobi koja je čekala lift u njegovoj zgradi na Menhetnu. Bila je to desetogodišnja devojčica.
Ovo je najnoviji metak u predsedničku kampanju republikanskog kandidata, koja je i pre ovog skandala bila izrešetana sličnim incidentima i nečuvenim izjavama. Na upravo objavljenom snimku televizije Si-Bi-Es njuz jasno se čuje da biznismen seksualizuje dete koje je, kao i on, učestvovalo u novogodišnjem programu snimanom 1992. u kuli „Tramp” u Njujorku.
Kako je moguće da čovek nadomak Bele kuće čak i u devojčicama koje nisu ušle u pubertet vidi seksualne objekte? Iako priča možda nekome zvuči neverovatno, treba se podsetiti da smo samo nekoliko dana ranije saznali da se Tramp dičio time što napastvuje žene, a pre toga i da bi izlazio sa Ivankom Tramp samo da mu ova zanosna plavuša nije – kćerka. Snimak tog razgovora, u kojem konzervativac ističe da čim vidi privlačnu ženu, odmah počinje da je ljubi i dodiruje, pojavio se tokom vikenda, uzdrmavši njegov štab kao nijedna ranija afera jer je pokazao da pretendent na Belu kuću ne pokazuje nimalo poštovanja prema sunarodnicama od kojih traži glasove.
On je tokom druge predizborne debate u nedelju tvrdio da tu nije bilo ničeg drugog do hvalisanja pred muškim društvom, ali sada, ipak, izlazi na videlo da to nisu bile samo prazne reči. Procureli snimak je ohrabrio dve žene da „Njujork tajmsu” potvrde da ih je Tramp seksualno napastvovao, a i drugi listovi su osvanuli sa sličnim pričama. Prema ovim svedočenjima, njujorški magnat je upadao u svlačionice učesnica njegovog takmičenja za lepotice, što se dešavalo i kada su se birale misice tinejdžerke od 15 godina. „Ne brinite, to sam već sve video i ranije”, poruči je Tramp zaprepašćenim devojkama.
Četiri žene tvrde da je probao da ih poljubi ili dodiruje, među njima i recepcionarku u njegovoj zgradi, putnicu sa sedištem pored njegovog u avionu i novinarku magazina „Pipl” koja je trebalo da ga te 2005. intervjuiše da bi je on uznemiravao rečima: „Jasno ti je da ćemo imati aferu.”
Tramp je zapretio novinarima njujorškog dnevnika da će ih tužiti zbog ovih „izmišljotina”, ali nije uspeo da ućutka izveštače američkih medija koji o njegovoj kampanji pišu kao o brodu u oluji u koji je voda uveliko počela da prodire. Izvori iz Republikanske stranke, koju tajkun zvanično predstavlja na izborima, ali koja je podeljena upravo zbog njega jer ne zna kako da se postavi prema blago rečeno neuobičajenom kandidatu, ističu da su ovakvi incidenti poput razornih uragana. Pitaju se da li će uragan Tramp oduvati samo snove o Beloj kući ili i konzervativnu većinu u Kongresu, mada utehu možda mogu da nađu u tome da ni suprotstavljeni kamp nije uplovio u mirnu luku.
O kandidatkinji demokrata Hilari Klinton takođe se gotovo svakodnevno pojavljuju kompromitujući podaci. Prošle nedelje je „Vikiliks” objavio na osnovu transkripta njenih govora na Volstritu da je širom Amerike prezrene bankare umirivala rečima da ih ne krivi za veliku ekonomsku krizu 2008. iako u javnosti mora da govori protiv njih.
Pre nekoliko dana sajt Džulijana Asanža obelodanio je i presretnute mejlove najbližeg saradnika bivše prve dame u kampanji, Džona Podeste. Šta saznajemo iz prepiske ljudi koji vode izborni štab Hilari Klinton?
Brinuli su što njihova uzdanica nema politiku zbog koje se kandiduje (kao što je Obama predlagao kraj ratova i poboljšanje američkog imidža u svetu), čvrste stavove i uverenja, pa građani nisu shvatali zašto se kandiduje izuzev očiglednog razloga da osvoji vlast. Postali su nervozni i kada su, kako prenosi „Vašington post”, uvideli da je krajnje nepopularna i da bi je republikanski kandidati Marko Rubio i Ted Kruz (senatori koji su izgubili partijska nadmetanja od Trampa) verovatno pobedili u novembru. Jedan politički strateg je za vreme stranačkih odmeravanja snaga napisao Podesti da ga preneražava činjenica da uspeh Hilari Klinton na ovim izborima u potpunosti zavisi od toga da li će republikanci nominovati Trampa. Drugi su, takođe, izrazili bojazan da je jedini razlog što je nekadašnja državna sekretarka favorit na ovim izborima to što joj se suprotstavlja neko ko je još omraženiji.
Srećom po Hilari Klinton i njen tim, republikansku nominaciju je dobio upravo Tramp. Ono što njihove saradnike sada najviše zanima jeste šta ostane kada se omraženost pretvori u glasove. Prema poslednjem istraživanju „Volstrit džornala” i En-Bi-Sija, to je 11 odsto razlike sa kojom će bivša prva dama pobediti bivšu zvezdu rijaliti programa.

Putin ratifikovao sporazum o razmeštanju avijacije u Siriji
MOSKVA – Predsednik Rusije Vladimir Putin ratifikovao je međuvladin sporazum o raspoređivanju vazduhoplovnih grupa ruskih oružanih snaga u Siriji, saopštio je danas Kremlj.
U saopštenju se navodi da je u pitanju sporazum Rusije i Sirije koji je potpisan u Damasku 26. avgusta prošle godine.
Ruska grupa biće besplatno stacionirana u vazduhoplovnoj bazi Hmejmim u provinciji Latakija na zahtev Sirije.
Sporazum podrazumeva da će ruske trupe dobiti imunitet identičan onome koji omogućava Bečka konvencija o diplomatskim odnosima.
Ruske trupe takođe neće biti predmet granične kontrole pri ulasku u Siriju, preneo je Sputnjik.
Rusija je pokrenula vazdušnu kampanju protiv terorista u Siriji 30. septembra 2015. na zahtev sirijskog predsednika Bašara Asada. (Tanjug)

Boris Džonson se ponovo sapleo o svoj jezik
Britanci će se možda i složiti sa pozivom šefa diplomatije Borisa Džonsona da bi Ujedinjeno Kraljevstvo trebalo da „preuzme vođstvo” u podizanju svesti o situaciji u Siriji. Ali se sigurno nisu složili, barem ne vodeći britanski mediji, sa nediplomatskim Džonsonovim pozivom na antiratne proteste ispred zgrade ambasade Rusije u Londonu zbog bombardovanja Alepa. Pozivajući da se odgovornima za napad na konvoj i bolnicu u Alepu sudi pred Međunarodnim krivičnim sudom, Džonson je tokom rasprave o bombardovanju Alepa u britanskom parlamentu rekao: „Nesumnjivo bih voleo da vidim demonstracije ispred ruske ambasade. Gde je sada koalicija „Stop ratu”? Gde su oni”, dramatično se obratio šef diplomatije britanskim poslanicima, misleći na grupu koju je osnovao lider laburista Džeremi Korbin povodom protesta protiv ratova u Avganistanu i Iraku, kada su pre 13 godina izveli na ulice milione Britanaca.
Ovakva reakcija već poslovično neodmerenog Džonsona nije izazvala samo oštre kritike iz Moskve nego je u prvoj reakciji koju je juče objavio londonski „Gardijan” kolumnistkinja navela da nikada niste sigurni šta Boris Džonson radi – „da li lošim odlukama kreira novu zvaničnu politiku ili samo ispoljava svoje neiskustvo”. „Pozivajući na proteste ispred strane ambasade, Džonson je dao štetnu izjavu koja će ga svakako koštati. Ako je to učinio nesvesno, to ukazuje na odsustvo ozbiljnosti i informisanosti koja je neophodna za obavljanje nove dužnosti. Namerno ili slučajno, učinio je nešto sasvim suprotno diplomatskoj konvenciji koja postoji zbog veoma dobrih razloga. Pozivanje mase da izađe pred tuđe ambasade, zbog bilo kog razloga, svodi se na to da taj neki drugi pusti gomilu na tebe”, objavio je „Gardijan”.
Reakcija ruskog ministarstva spoljnih poslova bazirala se upravo na pomenutim postavkama. Portparolka Marija Zaharova je ocenila da je Džonsonov poziv na proteste ispred ruske ambasade – sraman. „Sramotan je samo zato što je sada sasvim jasno ko stoji iza tzv. organizacija, društvenih pokreta i predstavnika civilnog društva koji se okupljaju ispred ruskih ambasadama različitim povodima”, preneo je Bi-Bi-Si.
Izveštavajući o Džonsonovom pozivu na proteste ispred ruske ambasade u Londonu, ova mreža je objavila i deo intervjua sa bivšim šefom obaveštajne agencije MI-6 Džonom Sojersom, koji je rekao da je Džonson trebalo da bude mnogo oprezniji povodom poziva na demonstracije. On je naglasio da se svet suočava sa novim nivoom hladnog rata, da je Zapad izgubio mesto na pozornici u Siriji i nije uspeo da prepozna da rast ruske vojne moći u poslednjih 15 godina zahteva novi strateški odnos sa Moskvom. Pozivajući šefa diplomatije da opozove poziv na demonstracije, šef obaveštajne službe u vreme Gordona Brauna i Dejvida Kamerona podsetio je na upad i demoliranje britanske ambasade u Iranu 2011. godine. Studenti u Teheranu su tada protestovali zbog politike Britanije prema njihovoj zemlji, upali su u ambasadu, demolirali je i nekoliko sati čak držali kao taoce zaposlene u ambasadi. „Ne mislim da će se tako nešto dogoditi u Moskvi, ali morate biti oprezni i misliti na posledice onoga na šta pozivate”, rekao je Sojers. Logično je da je usledio poziv Kremlja Forin ofisu da Britanija osigura bezbednost stranih diplomatskih misija.
U želji da pokaže da će Britanija, uprkos izlasku iz EU, nastaviti da igra ulogu jakog evropskog partnera u anglo-američkoj svetskoj politici, Džonson je oštro najavio da je Rusija na pragu da bude proglašena „odmetnutom državom”. Šef britanske diplomatije je rekao u parlamentu da postoje dokazi da je Rusija odgovorna za napad na humanitarni konvoj u Alepu i da to dokazuju satelitski snimci koji pokazuju da je napad izveden iz vazduha i to noću, a da u skladu sa saopštenjima same Rusije, kako je rekao, sirijska armija nema mogućnost da napada po mraku, te da svi dokazi ukazuju da je to učinila Rusija.
Nazvavši ove optužbe „rusofobičnom histerijom”, portparol ruskog ministarstva odbrane Igor Konašenkov je Džonsonov govor nazvao „olujom u čaši blatnjave londonske vode” i pozvao ministra da predstavi javnosti te snimke „jer dokazi neće vredeti ni penija ukoliko ne budu objavljeni”, prenili su ruski mediji.
Juče je i predsednik Rusije Vladimir Putin na ekonomskom forumu u Moskvi ponovio da su napad na humanitarni konvoj UN prošlog meseca, za koji je Vašington okrivio Moskvu, zapravo izveli pripadnici jedne od terorističkih grupa prisutne na tom području.

Ksenijin „Spomenar”
Mnogima će biti čudan spoj toliko nespojivih ljudi, ideološki i politički, sa tolikim različitim prošlostima, koji su napisali svoje posvete Kseniji Vučić. Tako je skup njihovih uspomena, priča, eseja i fotografija postao „Spomenar”, bezazleni medij detinjstva iz daleke prošlosti. Nešto poput „Instagrama”, „Fejsbuka” ili „Tiktoka” koje na posebnom mestu čuvaju matorci.
U svakom od tih tekstova različitih žanrova otkrivaju se detalji iz njenog profesionalnog i ličnog života, a kako je njen život posmatran kroz posebnu dioptriju, kao bivše supruge i majke dece najmoćnijeg političara u Srbiji Aleksandra Vučića, nema te predrasude i kontroverze koju joj sa posebnom strašću nije nalepila cinična beogradska čaršija.
Zato je knjiga „Ksenija” izuzetno dragoceno štivo ne samo za porodicu Ksenije Vučić već i za buduće istraživače koji će pokušati da dešifruju događaje od devedestih godina naovamo. Izdavač „Spomenara” je Institut za javnu politiku Vladimira Beba Popovića, bliskog Ksenijinog prijatelja koji se nalazio ne samo na suprotnom političkom spektru već i u različitom političkom univerzumu od onoga u kojem je lebdela Ksenija. Ali, te razlike su ih zbližile, umesto da ih dodatno udalje, što je Popović detaljno i za njega neuobičajeno emotivno opisao u svom tekstu „Šolja čaja”.
Pokazujući da ume da spaja nespojivo, makar za srpsku svakodnevicu, Ksenija Vučić je očigledno posedovala dar i da svoje prijatelje okupi na jednom mestu i posle svoje smrti, poput urednika knjige Petra V. Arbutine, književnog kritičara i esejiste, koji je uređivao knjige i sarađivao na izdanjima velikana poput Milorada Pavića, Mome Kapora, Vladete Jerotića, Milovana Vitezovića. Ima ih još.
Ako tom krugu dodamo i Aleksandra Čotrića, aforističara i pisca, najbližeg saradnika lidera SPO Vuka Draškovića, koji je prve korake u novinarstvu pravio upravo sa Ksenijom Vučić u „Srpskoj reči”, nekadašnjem opozicionom glasilu Srpskog pokreta obnove, pohvataćemo detalje iz novinarske biografije Ksenije Vučić koji su promakli i koji su gotovo nepoznati.
Kako smo mi inače nacija koja pamti kraće od kokoši, dakle, najduže nekoliko dana, o decenijama je izlišno govoriti jer su za Srbe to vekovi – čime su uspeli da demantuju čak i Milankovićev kalendar – drago mi je što će oni koji to žele, a trebalo bi, imati priliku da se uvere da je ona, bez ikakve sumnje, bila jedna od najtalentovanijih novinara svog vremena.
Završivši Istoriju umetnosti na Filozofskom fakultetu u Beogradu, sa obrazovanjem koje se smatra aristokratskim, ona se ne bavi Modiljanijem ili Dalijem, već zaranja u mistični svet srpske politike. Devojka sa Dorćola, iz ugledne porodice koja je takođe ideološki raspolućena, a tako je bilo oduvek i tako će biti zauvek u Srba, Ksenija traži svoj put između desničarskog i monarhističkog glasila i alternativnog Radio Indeksa, koji emituje nove talase mladalačkog bunta generacije koja je imala svoje nade, snove i ideale. Radila je i za VIN produkciju Gordane Suše, koja je bila na suprotnom polu Ksenijinih desničarskih stavova, ali je to nije remetilo da uradi neke od nezaboravnih priloga koja je ta produkcija stvorila. Sa Indeksa je otišla na Studio B, najvažniji medij beogradske čaršije tokom devedesetih. Kada je Zoran Đinđić postao gradonačelnik Beograda, prvi intervju dao je novinarki Studija B – Kseniji Vučić.
Prihvatio sam ideju Bebe Popovića da iščitam stare tekstove „Srpske reči”, koju mi je poslao Čotrić, ali sam robovao predrasudama. Znao sam da je pravila odlične televizijske intervjue na Televiziji Pink sa Edijem Ramom, Nikolom Gruevskim i još nekoliko krupnih političkih zverki iz domaće radinosti. I to je to. Kako u „Spomenaru” ima izuzetnih i emotivnih priloga Elme Zukorlić, Jelene Trivan, Aleksandre Janković, Vladimira Đukanovića, Vanje Udovičića, kao svedočanstvo o njihovom bliskom odnosu bilo mi je zaista dragoceno da pročitam njene davne intervjue iz „Srpske reči”. Nizali su se razgovori sa jednim od osnivača Demokratske stranke filozofom Slobodanom Inićem, rediteljem i predsednikom JUL-a Ljubišom Ristićem, bivšim šefom komunista Dražom Markovićem, glumačkom gromadom Ljubom Tadićem, dramskim piscem Aleksandrom Popovićem...
Zato je veoma važno Ksenijino pisanje posmatrati u tom istorijskom kontekstu nekada velike zemlje, gde vladaju lude šeširdžije u zemlji čuda, na samoj svetskoj granici ideologija, vera i galaksija. Energična, vedra i razborita devojka, još novinarski devojčurak, želi da odgonetne tajnu sedmog pečata, ali srpskog. Ulazi u redakciju gde pišu profesori univerziteta, pisci i intelektualci koji su za kralja i otadžbinu, ali ne samo oni već i novinari sa drugačijom ideološkom matricom. Od žestoke Dane Drašković, matematičara Milana Božića, akademika desne orijentacije Nikole Miloševića i Koste Čavoškog, predsednice Građanskog saveza Vesne Pešić. U tu šaroliku galeriju ličnosti i likova umešali su se i Gordana Suša, Nadežda Gaće, Radivoj Cvetićanin, Mihajlo Kovač, Ejub Štitkovac, tako da su se, i pored dominacije stavova SPO, mogle videti i drugačije političke boje, po principu do tada nepoznatog umetničko-političkog pravca, srpskog kubizma.
Ksenija odmah kreće u akciju, ne dozvoljava da je zvučna imena prestrave, već se nameće upravo intervjuima koji značajno podižu rejting krunskog dvonedeljnika u Republici. Jedna od najboljih reportaža iz tog vremena je upravo njena, opis neuspelog intervjua sa tadašnjim gospodarem života i smrti u Srbiji, Željkom Ražnatovićem Arkanom u Erdutu. Trebalo je mnogo hrabrosti za takav tekst i ona ga je imala.
Ponovo treba staviti Ksenijin novinarski angažman u novi kontekst, a to je njena veza i brak sa Aleksandrom Vučićem, zato što je mačističko društvo poput našeg, robujući stereotipima o supruzi tadašnje mlade političke zvezde u usponu, a kasnije i najmoćnije političke figure u Srbiji, po automatizmu Kseniju smestilo u otrcani kliše Vučićeve supruge. I kod većine je tamo ostala i kada su okončali bračnu zajednicu. Takva vrsta olakog klasifikovanja žena – „ma daj, da nije bilo Vučića” – jedna je od najvećih nepravdi učinjenih prema nekoj koleginici u srpskom novinarstvu.
Iako se tada nije moglo ni naslutiti dokle će Vučić dogurati, etiketa joj je prilepljena po starom običajnom pravu, a samo je uži krug novinarskog esnafa znao koliko je Ksenija bila svoja, talentovana i autentična. Nisam bio njen prijatelj, već kolega. Kako sam za njen novinarski forsaž saznao tokom sklapanja ove knjige, a ona je imala sve resurse da to odavno razglasi na sva zvona, sada mi je mnogo jasnije zašto je imala toliko raznobojnih prijatelja upisanih u „Spomenar”.

„Njujork tajms”: Amerika šalje Ukrajini stare modele kasetne municije - ne eksplodira odmah
SAD planiraju da Ukrajini pošalju stare modele kasetne municije koje u 14 odsto slučajeva ne detoniraju odmah, piše „Njujork tajms”.
Prema podacima lista, Pentagon uverava da su modernizovali model. Međutim, poboljšan je samo domet projektila, koji još uvek sadrži granate, čiji procenat neispravnosti je američki vojni resor opisao kao neprihvatljivo visok.
Prema pisanju „Njujork tajmsa”, pukovnik vojske u penziji Al Vosburg, koji je prošao obuku za uklanjanje eksplozivnih ubojnih sredstava, rekao je da će proces čišćenja područja nakon upotrebe ovakvih projektila potrajati, jer se ne mogu ručno pomerati. Pored toga, biće potrebna edukativna kampanja za stanovništvo koje će se vratiti na ove teritorije i koje bi moglo da strada od neeksplodiranih granata.
Savetnik za nacionalnu bezbednost američkog predsednika Džejk Salivan saopštio je 7. jula da su SAD odlučile da isporuče kasetnu municiju Ukrajini, čijoj se upotrebi UN protive. On je takođe napomenuo da je Kijev Vašingtonu dao pisane garancije za minimiziranje rizika za civile prilikom upotrebe ove vrste municije.

Tri osobe povređene u lančanom sudaru na auto-putu Beograd-Zagreb
Tri osobe su povređene večeras u lančanom sudaru na auto-putu Beograd-Zagreb u smeru ka gradu kod Zmajeve pumpe, rečeno je Tanjugu u MUP-u.
U sudaru su učestvovala dva putnička vozila i jedan kamion, a tri osobe koje su se žalile na povrede zbrinule su ekipe hitne pomoći.
Automobil SUV marke ''audi'' i drugo vozilo su od siline udara u potpunosti uništeni, dok je na kamionu pričinjena manja materijalna šteta.
Zbog sudara je na tom delu auto-puta formirana dugačka kolona, prenosi Tanjug.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Asad: Zapad nikada neće prihvatiti nezavisnost Sirije
MOSKVA – Zapad nikada neće prihvatiti nezavisnost Sirije, rekao je sirijski predsednik Bašar al Asad u intervjuu za ruski list Komsomolskaja Pravda .
„Sirija je nezavisna zemlja a Zapad nikada neće trpeti nezavisnost bilo koje zemlje, bez obzira da li se radi o maloj Siriji ili velikoj Rusiji”, dodao je on, prenosi Tas s.
„Šta je njihov problem sa Rusijom? To što brani svoje pravo da kaže da ili ne. Zaad želi da uvek čuje da”, rekao je Asad i dodao da i Sirija ima isti problem sa Zapadom.
Asad je ocenio da bi zauzimanje Alepa bila „odskočna daska” za sirijsku vojsku da „istisne teroriste” nazad u Tursku, preneo je Rojters.
„Morate da nastavite sa čišćenjem ove oblasti i istisnete teroriste u Tursku, da se vrate odakle su i došli, ili da ih ubijete. Druga opcija ne postoji”, kazao je Asad.
On je naveo i da je Saudijska Arabija ponudila pomoć njegovoj vladi ako pristane da prekine veze sa Iranom, zemljom koja je jedna od glavnih saveznika Sirije.
Asad je naveo da su mu Saudijci rekli: „Ako napravite otklon od Irana i objavite da prekidate sve vrste veza, mi ćemo vam pomoći. Veoma prosto i veoma direktno”. (Tanjug)

Ksenijin „Spomenar”
Mnogima će biti čudan spoj toliko nespojivih ljudi, ideološki i politički, sa tolikim različitim prošlostima, koji su napisali svoje posvete Kseniji Vučić. Tako je skup njihovih uspomena, priča, eseja i fotografija postao „Spomenar”, bezazleni medij detinjstva iz daleke prošlosti. Nešto poput „Instagrama”, „Fejsbuka” ili „Tiktoka” koje na posebnom mestu čuvaju matorci.
U svakom od tih tekstova različitih žanrova otkrivaju se detalji iz njenog profesionalnog i ličnog života, a kako je njen život posmatran kroz posebnu dioptriju, kao bivše supruge i majke dece najmoćnijeg političara u Srbiji Aleksandra Vučića, nema te predrasude i kontroverze koju joj sa posebnom strašću nije nalepila cinična beogradska čaršija.
Zato je knjiga „Ksenija” izuzetno dragoceno štivo ne samo za porodicu Ksenije Vučić već i za buduće istraživače koji će pokušati da dešifruju događaje od devedestih godina naovamo. Izdavač „Spomenara” je Institut za javnu politiku Vladimira Beba Popovića, bliskog Ksenijinog prijatelja koji se nalazio ne samo na suprotnom političkom spektru već i u različitom političkom univerzumu od onoga u kojem je lebdela Ksenija. Ali, te razlike su ih zbližile, umesto da ih dodatno udalje, što je Popović detaljno i za njega neuobičajeno emotivno opisao u svom tekstu „Šolja čaja”.
Pokazujući da ume da spaja nespojivo, makar za srpsku svakodnevicu, Ksenija Vučić je očigledno posedovala dar i da svoje prijatelje okupi na jednom mestu i posle svoje smrti, poput urednika knjige Petra V. Arbutine, književnog kritičara i esejiste, koji je uređivao knjige i sarađivao na izdanjima velikana poput Milorada Pavića, Mome Kapora, Vladete Jerotića, Milovana Vitezovića. Ima ih još.
Ako tom krugu dodamo i Aleksandra Čotrića, aforističara i pisca, najbližeg saradnika lidera SPO Vuka Draškovića, koji je prve korake u novinarstvu pravio upravo sa Ksenijom Vučić u „Srpskoj reči”, nekadašnjem opozicionom glasilu Srpskog pokreta obnove, pohvataćemo detalje iz novinarske biografije Ksenije Vučić koji su promakli i koji su gotovo nepoznati.
Kako smo mi inače nacija koja pamti kraće od kokoši, dakle, najduže nekoliko dana, o decenijama je izlišno govoriti jer su za Srbe to vekovi – čime su uspeli da demantuju čak i Milankovićev kalendar – drago mi je što će oni koji to žele, a trebalo bi, imati priliku da se uvere da je ona, bez ikakve sumnje, bila jedna od najtalentovanijih novinara svog vremena.
Završivši Istoriju umetnosti na Filozofskom fakultetu u Beogradu, sa obrazovanjem koje se smatra aristokratskim, ona se ne bavi Modiljanijem ili Dalijem, već zaranja u mistični svet srpske politike. Devojka sa Dorćola, iz ugledne porodice koja je takođe ideološki raspolućena, a tako je bilo oduvek i tako će biti zauvek u Srba, Ksenija traži svoj put između desničarskog i monarhističkog glasila i alternativnog Radio Indeksa, koji emituje nove talase mladalačkog bunta generacije koja je imala svoje nade, snove i ideale. Radila je i za VIN produkciju Gordane Suše, koja je bila na suprotnom polu Ksenijinih desničarskih stavova, ali je to nije remetilo da uradi neke od nezaboravnih priloga koja je ta produkcija stvorila. Sa Indeksa je otišla na Studio B, najvažniji medij beogradske čaršije tokom devedesetih. Kada je Zoran Đinđić postao gradonačelnik Beograda, prvi intervju dao je novinarki Studija B – Kseniji Vučić.
Prihvatio sam ideju Bebe Popovića da iščitam stare tekstove „Srpske reči”, koju mi je poslao Čotrić, ali sam robovao predrasudama. Znao sam da je pravila odlične televizijske intervjue na Televiziji Pink sa Edijem Ramom, Nikolom Gruevskim i još nekoliko krupnih političkih zverki iz domaće radinosti. I to je to. Kako u „Spomenaru” ima izuzetnih i emotivnih priloga Elme Zukorlić, Jelene Trivan, Aleksandre Janković, Vladimira Đukanovića, Vanje Udovičića, kao svedočanstvo o njihovom bliskom odnosu bilo mi je zaista dragoceno da pročitam njene davne intervjue iz „Srpske reči”. Nizali su se razgovori sa jednim od osnivača Demokratske stranke filozofom Slobodanom Inićem, rediteljem i predsednikom JUL-a Ljubišom Ristićem, bivšim šefom komunista Dražom Markovićem, glumačkom gromadom Ljubom Tadićem, dramskim piscem Aleksandrom Popovićem...
Zato je veoma važno Ksenijino pisanje posmatrati u tom istorijskom kontekstu nekada velike zemlje, gde vladaju lude šeširdžije u zemlji čuda, na samoj svetskoj granici ideologija, vera i galaksija. Energična, vedra i razborita devojka, još novinarski devojčurak, želi da odgonetne tajnu sedmog pečata, ali srpskog. Ulazi u redakciju gde pišu profesori univerziteta, pisci i intelektualci koji su za kralja i otadžbinu, ali ne samo oni već i novinari sa drugačijom ideološkom matricom. Od žestoke Dane Drašković, matematičara Milana Božića, akademika desne orijentacije Nikole Miloševića i Koste Čavoškog, predsednice Građanskog saveza Vesne Pešić. U tu šaroliku galeriju ličnosti i likova umešali su se i Gordana Suša, Nadežda Gaće, Radivoj Cvetićanin, Mihajlo Kovač, Ejub Štitkovac, tako da su se, i pored dominacije stavova SPO, mogle videti i drugačije političke boje, po principu do tada nepoznatog umetničko-političkog pravca, srpskog kubizma.
Ksenija odmah kreće u akciju, ne dozvoljava da je zvučna imena prestrave, već se nameće upravo intervjuima koji značajno podižu rejting krunskog dvonedeljnika u Republici. Jedna od najboljih reportaža iz tog vremena je upravo njena, opis neuspelog intervjua sa tadašnjim gospodarem života i smrti u Srbiji, Željkom Ražnatovićem Arkanom u Erdutu. Trebalo je mnogo hrabrosti za takav tekst i ona ga je imala.
Ponovo treba staviti Ksenijin novinarski angažman u novi kontekst, a to je njena veza i brak sa Aleksandrom Vučićem, zato što je mačističko društvo poput našeg, robujući stereotipima o supruzi tadašnje mlade političke zvezde u usponu, a kasnije i najmoćnije političke figure u Srbiji, po automatizmu Kseniju smestilo u otrcani kliše Vučićeve supruge. I kod većine je tamo ostala i kada su okončali bračnu zajednicu. Takva vrsta olakog klasifikovanja žena – „ma daj, da nije bilo Vučića” – jedna je od najvećih nepravdi učinjenih prema nekoj koleginici u srpskom novinarstvu.
Iako se tada nije moglo ni naslutiti dokle će Vučić dogurati, etiketa joj je prilepljena po starom običajnom pravu, a samo je uži krug novinarskog esnafa znao koliko je Ksenija bila svoja, talentovana i autentična. Nisam bio njen prijatelj, već kolega. Kako sam za njen novinarski forsaž saznao tokom sklapanja ove knjige, a ona je imala sve resurse da to odavno razglasi na sva zvona, sada mi je mnogo jasnije zašto je imala toliko raznobojnih prijatelja upisanih u „Spomenar”.

„Njujork tajms”: Amerika šalje Ukrajini stare modele kasetne municije - ne eksplodira odmah
SAD planiraju da Ukrajini pošalju stare modele kasetne municije koje u 14 odsto slučajeva ne detoniraju odmah, piše „Njujork tajms”.
Prema podacima lista, Pentagon uverava da su modernizovali model. Međutim, poboljšan je samo domet projektila, koji još uvek sadrži granate, čiji procenat neispravnosti je američki vojni resor opisao kao neprihvatljivo visok.
Prema pisanju „Njujork tajmsa”, pukovnik vojske u penziji Al Vosburg, koji je prošao obuku za uklanjanje eksplozivnih ubojnih sredstava, rekao je da će proces čišćenja područja nakon upotrebe ovakvih projektila potrajati, jer se ne mogu ručno pomerati. Pored toga, biće potrebna edukativna kampanja za stanovništvo koje će se vratiti na ove teritorije i koje bi moglo da strada od neeksplodiranih granata.
Savetnik za nacionalnu bezbednost američkog predsednika Džejk Salivan saopštio je 7. jula da su SAD odlučile da isporuče kasetnu municiju Ukrajini, čijoj se upotrebi UN protive. On je takođe napomenuo da je Kijev Vašingtonu dao pisane garancije za minimiziranje rizika za civile prilikom upotrebe ove vrste municije.

Tri osobe povređene u lančanom sudaru na auto-putu Beograd-Zagreb
Tri osobe su povređene večeras u lančanom sudaru na auto-putu Beograd-Zagreb u smeru ka gradu kod Zmajeve pumpe, rečeno je Tanjugu u MUP-u.
U sudaru su učestvovala dva putnička vozila i jedan kamion, a tri osobe koje su se žalile na povrede zbrinule su ekipe hitne pomoći.
Automobil SUV marke ''audi'' i drugo vozilo su od siline udara u potpunosti uništeni, dok je na kamionu pričinjena manja materijalna šteta.
Zbog sudara je na tom delu auto-puta formirana dugačka kolona, prenosi Tanjug.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.


  </body>
 </text>
</TEI>