<TEI version="3.3.0" xmlns="http://www.tei-c.org/ns/1.0">
 <teiHeader>
  <fileDesc>
   <titleStmt>
    <title>The shortest TEI Document Imaginable</title>
   </titleStmt>
   <publicationStmt>
    <p>First published as part of TEI P2, this is the P5
         version using a namespace.</p>
   </publicationStmt>
   <sourceDesc>
    <p>No source: this is an original work.</p>
   </sourceDesc>
  </fileDesc>
 </teiHeader>
 <text>
  <body>
Novom Pazaru bod protiv Zvezde
Jelen superliga – 24 kolo
Hajduk – Vojvodina   0:1 (0:0)
Rad – Spartak ZV       1:2 (1:1)
Partizan – Javor       2:1 (1:0)
Jagodina – Smederevo           3:0 (1:0)
OFK Beograd – BSK 0:1 (0:1)
Sloboda PS – Borac 2:1 (2:1)
Novi Pazar – Crvena zvezda            0:0
Metalac – Radnički 1923    0:1 (0:0)
Tabela

Partizan


24


21


2


1


57:11


65


C.   zvezda


24


17


4


3


49:14


55


Vojvodina


24


11


9


4


36:17


42


Radnički


24


10


12


2


31:19


42


Jagodina


24


10


8


6


27:19


38


Sloboda


24


11


5


8


31:30


38


Spartak


24


8


10


6


19:22


34


OFK   Beograd


24


10


2


12


27:31


32


Rad


24


7


7


10


26:24


28


Smederevo


24


8


2


14


18:30


26


BSK


24


5


9


10


15:29


24


Hajduk


24


6


6


12


15:31


24


Javor


24


6


5


13


18:30


23


Novi   Pazar


24


4


9


11


15:31


21


Borac


24


4


6


14


14:33


18


Metalac


24


2


8


14


12


39


14

Parovi 25. kola (21. april): Metalac – Hajduk, Radnički 1923 – Novi Pazar, Crvena zvezda – Sloboda Point Sevojno, Borac – OFK Beograd, BSK – Jagodina, Smederevo – Partizan, Javor – Rad, Spartak Zlatibor voda – Vojvodina.

Zvuk sa vrha planine
Volim da mislim da imam specijalnu vezu sa vašom publikom, jer ovo će biti moj šesti dolazak u Srbiju. Kad god sam dolazila, uvek su koncerti bili sjajni, rasprodati, a publika je bila puna entuzijazma. Kod vas se osećam dobrodošlo, pogotovo što znam koliko Srbi vole muziku i koliko je bogata vaša tradicija, kaže za „Politiku” portugalska pevačica Tereza Salgeiro koja će 18. aprila gostovati u beogradskom Domu sindikata, a dan kasnije u sinagogi u Novom Sadu. Nekadašnja pevačica kultnog portugalskog sastava „Madredeuš”, koji se proslavio u filmu „Lisabonska priča” Vima Vendersa, ističe da je ovoga puta naročito srećna što dolazi u Srbiju, jer se vraća sa novim pesmama:
– Novi album je poseban, jer sadrži isključivo originalne kompozicije. Sve stihove sam ja napisala, tako da posle 25 godina pevanja, ovo shvatam kao novi početak.
Album „O Misterio” je snimljen na interesantnom mestu – u manastiru Arabida, koji se nalazi u istoimenom portugalskom nacionalnom parku.
– Želela sam da moji muzičari i ja snimamo na nekom posebnom mestu, a ne u hladnoj atmosferi muzičkog studija, iako bi tehnički to bilo bolje. Hteli smo da pobegnemo na neko mesto u kome bismo potpuno bili posvećeni stvaranju. Znali smo za manastir Arabida iz 16. veka i tamo smo sami napravili studio. Manastir je na prelepom mestu, u sred planine koja gleda na okean. To okruženje je moćno, i omogućava direktan dodir sa prirodom – kaže pevačica koja je želela da napravi jedinstven zvuk i unikatan muzički univerzum, da stvori tačku u kojoj se spajaju različite ličnosti, senzibiliteti, porekla, snovi, muzička viđenja njenih muzičara.
Iako album još nije objavljen, Tereza ističe da su prve reakcije odlične:
– Bilo smo u Italiji i Sloveniji pre 15 dana, i tada smo prvi put predstavili novu muziku. Bila sam znatiželjna i uzbuđena šta će publika reći. Reakcije su bile fantastične.
To, naravno, nije prvi put da je naišla na tako dobre reakcije, jer njena karijera duga je više od 25 godina. Priznaje da ne zna šta to publiku širom sveta privlači portugalskoj muzici, i dodaje:
– Mislim da je za sve to zaslužna Amalija Rodrigez. Ona je bila velika umetnica, i vrlo hrabra žena, koja je promenila sudbinu fada i izvela ga van granica Portugala. Iako nas je napustila pre više od jedne decenije, ona je inspirisala čitav pokret mladih pevačica, među njima i mene, i danas svi mi širom sveta sa uspehom izvodimo portugalsku muziku.
J. Koprivica
------------------------------
Ljubazan Čola
Bilo je najava da će snimiti duet sa jednim od naših najpopularnijih pevača Zdravkom Čolićem, međutim ta saradnja se još uvek nije ostvarila:
– Došao je na moj koncert, i bio je veoma ljubazan i prijatan. Pozvao me je da otpevam sa njim jednu pesmu kada nađemo dovoljno vremena. Od tada se nismo videli, niti čuli. Međutim, proteklih godinu dana bila sam veoma zauzeta, a verovatno je i on imao mnogo posla. Ali, verujem da ćemo ostvariti saradnju jednog dana.

Mala koja osvaja „barem zlato”
Tanja Dragić je rođena u Kninu u nezgodno vreme – 15. maja 1991. – ali je kroz život naučila da se bori protiv svih okolnosti koje joj ne idu na ruku. Danas je svetska šampionka i rekorderka u bacanju koplja za slabovide i jedna od naših uzdanica za Paraolimpijske igre krajem leta u Londonu. Pre dve godine mogla je samo da mašta o ovakvom uspehu, ali u trenutku kad su joj ponestale ambicije, jedan telefonski poziv ju je vratio na pobednički kolosek.
– Bavim se atletikom od sedmog razreda i postizala sam dobre rezultate na gradskim takmičenjima – kaže Tanja Dragić s kojom smo razgovarali na treningu na Bežanijskoj kosi. – Pre četiri godine ušla sam u reprezentaciju, kao juniorska prvakinja države u sedmoboju. Ta godina, 2008, bila je jako važna za mene, a tada sam se još takmičila u „redovnom sportu”. U to vreme, na jednim pripremama, fizioterapeut Snežana Stefanović me je pitala kakva je situacija s mojim vidom, pošto od svoje druge godine imam problema s njim, a ja sam joj rekla da mi vid opada iz godine u godinu. Uputila me je na selektora za slabovide i tako sam počela saradnju s trenerom Golubovićem s kojim sam i danas.
Sa Vlastimirom Golubovićem, selektorom atletske reprezentacije za osobe s invaliditetom, odmah je otišla u Zagreb gde joj je određen stepen vida, (dobila ocenu 13, 20 % vida) koji je trebalo da bude još manji, pošto je nosila sočiva. Istog leta, na Otvorenom prvenstvu Hrvatske, bila je prva na 100 i 400 metara i druga na 200 i tako se plasirala na Paraolimpijske igre u Pekingu na kojima, zbog povrede, nije ispunila očekivanja.
– Posle toga sam psihički pala, pa nisam trenirala od početka 2009. do 5. marta 2010. Prestala sam jer nisam imala podršku. Niko nije verovao u mene, ni roditelji, a ni trener koji se opredelio za druge takmičare. A onda je tog 5. marta zazvonio telefon i čula sam glas Golubovićev glas: „Mislila si da sam digao ruke od tebe, misliš da si tvrdoglavija od mene. Mala, da si se nacrtala sutra na ’11. aprilu’ u 11 sati”.
Za Golubovića kaže, uz osmeh, da joj je oduvek „bio noćna mora”, da ga se „oduvek plašila zbog njegove strogoće”, a on ne krije da je takav…
– Strog sam, ali pravičan – kaže Golubović, trener s dugim stažom u atletici. – Kad sam se sreo s Tanjom tog dana rekao sam joj da od mene može da očekuje samo tri stvari: znoj, krv i suze. Prihvatila je bez razmišljanja sve moje uslove i vremenom smo postali prijatelji ali i kumovi, jer me je zvala kad se krstila. Što se tiče uloge odnosa njenih roditelja prema njenoj karijeri, ne slažem s njom da je nisu podržali. Oni su samo, kao i svaki roditelji, brinuli za njeno zdravlje i nisu bili sigurni kako će treninzi da se odraze na njen vid. 
Slažu se da i dalje „postoje predrasude u našem društvu da su osobe s invaliditetom manje vredne”. Prvi veliki zajednički uspeh ostvarili su u januaru 2011, na Svetskom prvenstvu na Novom Zelandu. Golubović je predosetio da je koplje idealna disciplina za nju i to je dokazala 24. januara 2011. 
– Od prve do pete serije svaki hitac bio je novi svetski rekord: od 35,5 do 36,74 metra. Tada sam se uverila koliko zaista mogu – kaže Tanja Dragić i objašnjava kako je na to reagovala njena porodica. – Brat je plakao od sreće. Mama je tri-četiri dana bila o šoku od uzbuđenja, a tata je popio malo više. Kad sam se vratila, tata je održao obećanje i tako je palo prasence na ražnju.
A kad je uoči prve serije na Novom Zelandu pitala trenera za savet, dobila je odgovor:
– Mala osvoji neku medalju, makar bila zlatna!
Početkom maja je Otvoreno prvenstvo Hrvatske, a od 19. do 29. juna Evropsko prvenstvo u Holandiji. Ipak, sve misli su uprte ka Paraolimpijskim igrama u Londonu (29. avgust – 10. septembar).
– Ja bih obećala medalju, ali pitajte trenera da li smem da je obećam – kaže Tanja, dok trener kaže samo to da je „cilj dobar rezultat”.
Pretprošle godine nije uspela da se upiše na Fakultet fizičke kulture (nije prošla poligon). Golubović smatra da bi „na Difu trebalo da imaju više razumevanja za osobe s invaliditetom” i dodaje:
– Jesenas Tanja nije ni probala da se upiše, jer ima puno odricanja zbog Paraolimpijskih igara. Zamolio bih odgovorne na Difu da joj ove godine, kao zaslužnom sportisti, omoguće da se upiše, bez obzira na norme koje su pravljene za, da tako kažem, „redovne osobe”. Siguran sam da bi po završetku tog fakulteta mogla da bude uspešan trener osoba s invaliditetom jer može najbolje da ih razume.
Aleksandar Miletić
-------------------------------------
Trener uložio 46.000 na svoje takmičare
– Moji sportisti su do sada osvojili 68 medalja na najvećim takmičenjima i postavili 17 svetskih rekorda. Od 1. novembra 2007, kad sam odlučio da iz Gornjeg Milanovca pređem u Beograd, do kraja marta ove godine, iz svog džepa sam uložio 46.000 evra u rad s reprezentativcima, ne računajući moj rad koji isto toliko vredi. Radim volonterski. A ako neko pita odakle mi pare, treba da zna da sam po Uredbi Vlade Srbije nosilac nacionalnog sportskog priznanja uz koje ide i određeno mesečno primanje. Od toga tri četvrtine ulažem u svoje takmičare. Svi vide kad dobijem nagradu, a niko ne vidi krvav rad: između devet i 12 sati efektivnog rada – kaže Vlastimir Golubović.

Monte Karlo tesan za dvojicu najboljih
Turistička meka Monte Karla, stvorena na zaradi prvog kazina i zatim obogaćena svim vrstama zabave i sporta, samo je tri decenije starija od svog teniskog turnira, osnovanog 1897. Formula 1, reli, golf, poker, sve je to ovih dana u senci prvog masters turnira na šljaci, čije su uvodne borbe upravo počele. Za članove kraljevskih porodica, glumce i druge predstavnike života na visokoj nozi, trenutak da se pojave pred kamerama doći će tek krajem nedelje. Dotle se očekuje da dvojica najboljih na svetu, Novak Đoković i Rafael Nadal, prođu sve lakše prepreke i spreme glavnu scenu – na stadionu okrenutom ka otvorenom moru Mediterana – za još jedan istorijski duel u finalu,
Okolnosti su idealne. Ne samo zato što prvi i drugi na svetu mogu da se sretnu tek u finalu, već zato što je za obojicu duel na mestu spajanja Monaka sa Francuskom od ogromnog značaja. Ovo je prvi turnir na Nadalovom omiljenom tlu, neka vrsta njegovog svetilišta. Tu je, već davne 2005. godine, stigao do finala protiv branioca titule Giljerma Korije, poveo pa stao, i kada su svi pomislili da osamnaestogodišnjak nema dovoljno municije za podvig – rođena je zvezda. Od 50, mesta na ATP listi početkom 2005. i te, prve pobede na jednom turniru masters klase, za svega tri meseca probio se rudarski – putevima šljake – do drugog na svetu, odmah iza Rodžera Federera.
Da mesto prvog velikog uspeha može da postane fetiš i nadahnuće, poznato je iz mnogih sportova. Da neko može na istom teniskom turniru da pobeđuje sedam godina zaredom zvuči moguće, ali se u novijoj teniskoj istoriji nije desilo nikom, sem Nadalu. Sada Španac, na svom prvom i poslednjem uporištu, treba da se obračuna sa Srbinom, od kojeg je izgubio sedam poslednjih finala. Ako pobedi, rešio se kompleksa Đoković, ako izgubi može da nastavi da tone i da mu primat na Rolan Garosu postaje sve bleđa nada.
Igrom slučaja, Monte Karlo je adresa na kojoj Đoković živi veći deo godine, ali gde još nikada nije pobedio. Zaustavljali su ga Španci: Nadal u finalu 2009, Verdasko u polufinalu 2010, a Ferer još u trećem kolu 2007. U međuvremenu je preskakao taj turnir i čini se da je prošle godine mudro odložio to iskušenje. Ove godine, to mu je pre svega početak prilagođavanja na šljaku i priprema za Rolan Garos. Ne može da očekuje odmah vrhunsku formu, niti je opterećen pobedom kao Nadal. Ipak, ako pobedi u Monte Karlu, biće to ogroman korak ka pariskoj tituli i ulasku u istoriju, kao jedini posle Roda Lejvera (1969) sa sva četiri grend-slem pehara u nizu.
M. Kovačević
------------------------------------------------------------------ 
Prekretnice u 115 godina trajanja
1897.   Prvi turniru u Monte Karlu
1969.   Postaje „otvoreni” turnir
2009.   Jedini neobavezni masters turnir
2011.   „Roleks” preuzima sponzorstvo
Četiri titule Zimonjića
Nenad Zimonjić je jedini Srbin sa titulom u Monte Karlu. Osvojio ih je četiri: sa Englezom Timom Henmanom, 2004, s Indijcem Leandrom Paesom, 2005. i dva puta sa Danijelom Nestorom, Kanađaninom iz Beograda: 2009. i 2010. U finalu je bio i 2006, u paru sa Francuzom Fabrisom Santoroom.
Novak Đoković je jednom igrao u finalu, 2009, i izgubio od Rafaela Nadala: 6:3, 2:6, 6:1.
Španci kobni za Đokovića
Sve Đokovićeve pokušaje u Monte Karlu prekinuli su Španci, na šljaci ubedljivo najuspešniji teniseri sveta:
2007.   David Ferer  treće kolo
2009.   Rafael Nadal finale
2010.   Fernando Verdasko  polufinale
Dve decenije vladavine nad šljakom
Šljaka je omiljeno tlo u Španiji, Južnoj i Centralnoj Americi. Prve titule iz Monte Karla ovim zemljama doneli su Španci Andres Himeno (1960) i Manuel Santana (1966), Sedamdesetih su na tu listu ušli Španac Manuel Orantes (1975), Argentinac Giljermo Vilas (1976) i Meksikanac Raul Ramirez (1978). Osamdesetih su pobeđivali Giljermo Vilas (1980) i njegov zemljak Alberto Mansini (1989), a devedesetih Španac Serhi Brugera (1991. i 1993.), Čileanac Marsel Rios (1997), Španac Karlos Moja (1998) i Brazilac Gustavo Kuerten (1999).
Od 2001. godine (Kuerten), ove zemlje nisu prepuštale titulu u Monte Karlu. Španac Huan Karlos Ferero je pobeđivao 2002. i 2003, Argentinac Giljermo Korija 2004, a Rafaeln Nadal od 2005. do 2011. Za poslednje dve decenije, Španci su pobeđivali čak 12 puta, a još šest puta bili finalisti.
Nadalovih 7+1 za sva vremena
Turnir u Monte Karlu uveo je Španca Rafaela Nadala u istoriju, verovatno nedostižnim rekordom. Tu, gde je 2005. počeo meteorski uzlet prvom titulom na jednom mastersu, jedini je u novijoj istoriji tenisa stigao do sedam uzastopnih titula na nekom turniru. Osmu je osvojio u igri parova, sa zemljakom Tomijem Robredom, 2008.

Srbija moja obećana zemlja
Iako je njegovo rodno mesto na drugom kontinentu, skoro pet hiljada kilometara vazdušnom linijom daleko od Beograda, od malena odlazi kod prijatelja i slavi najveće hrišćanske praznike Božić i Uskrs kao da su njegovi. Kaže da je u njegovoj zemlji to normalno, pa je s istom praksom nastavio i u Srbiji.
Senegalac po rođenju, a budući Srbin po opredeljenju, Lamin Dijara je kosmopolita u pravom smislu te reči, iskren i vedrog duha. Golovima je prosto opčinio navijače Partizana i naprečac postao njihov ljubimac. Dobio je i nadimak „crna mamba” i zaslužio da mu na svakoj utakmici skandiraju ime i pevaju pesme, bez obzira da li je na terenu, na klupi ili na tribinama.
Da li možete da opišete život u rodnoj Binjoni?
Binjona je tipično afričko mesto u regionu Zigenšor. Kuće su niske i izlaze na ulice, koje su centar svih zbivanja. Na njima se igra fudbal ili se sedi na kućnim pragovima i prati šta se dešava. Nije to život ni nalik ovom u Evropi, čak ni u onom u Dakaru, ali je za nas lep. Ranije je život bio znatno teži. Danas svaka kuća ima struju i televizor. Pomažemo jedni drugima, tako da niko ne oskudeva bar u onom najosnovnijem.
Koga imate u Senegalu?
Roditelje, braću, sestre, rodbinu i mnogo prijatelja. Ja sam 13. od 14 dece. Najmlađi brat je bio u Partizanu na probi i nedavno je otišao iz Srbije u Francusku. Nekoliko njih je igralo fudbal, ali su odavno završili karijere. Najpoznatiji je Mamadu.
Sa koliko godina ste počeli da igrate fudbal?
Kod nas nema škola fudbala i mlađih kategorija. Od malih nogu igramo ulični fudbal, koji je kod nas veoma popularan. Puno ljudi igra, pa sam stalno morao da trčim od škole do kuće da bih zauzeo mesto u ekipi. Jer, ko zakasni ne igra. S „pravim” sam krenuo tek u Dakaru s 14, 15 godina u istoimenom univerzitetskom klubu kod trenera Permasa i već prve sezone bio najbolji strelac lige.
Ko vam je bio fudbalski uzor?
Mnogo sam voleo Brazilca Ronalda, čuvenog „el fenomena”. Uživao sam u njegovoj igri i zbog njega postao napadač. A počeo sam na sredini terena i nosio broj 10. Gledajući Ronalda shvatio sam da je mnogo lepše dati gol, nego trčati u veznom redu.
Kada ste prvi put čuli za Srbiju?
Čuo sam za Jugoslaviju kada je Zvezda igrala u finalu Kupa šampiona s Marseljom. Od malih nogu sam navijao za Marselj i maštao o francuskoj ligi, koja je kod nas sinonim za uspeh. Nisam ni sanjao da ću doći u Beograd.
Pošto niste u „obećanoj” zemlji da li smatrate da ste uspešan čovek?
Mirne duše mogu da kažem da jesam. Senegalci veruju u Boga i da svako ima svoj put i svoju sudbinu. Važno je da igram fudbal, da uživam u ovome što radim i da pri tome nešto i zaradim. Ovde sam sve to dobio. Zato i kažem da je Srbija moja sudbina i moja obećana zemlja.
Ko će biti novi šampion Srbije?
Ako bog da biće Partizan. Zaslužili smo. Od početka smo vodili, imamo osam bodova prednosti i realno je da budemo prvi.
Ugovor vam ističe 30. juna. Gde biste voleli da nastavite karijeru?
Ne planiram da idem. Želim da ostanem, jer mislim da time više dobijamo i klub i ja. Videćemo da li i u klubu misle isto.
Šta je potrebno Partizanu da bi igrao u Ligi šampiona?
Imamo kvalitet. Nedostaje nam malo sreće. I prošlog leta smo bili blizu.
Šta vam se u Srbiji ne sviđa?
Voleo bih da malo napredujemo što se tiče fudbala. Mala su ulaganja, stadioni su stari... A Srbija je zemlja fudbala. Vreme je za promene, da bude više sponzora i da ljudi veruju u fudbal. Takođe, voleo bih da i u ostalim klubovima igrači imaju ista primanja i da uživaju ovde, a ne da samo razmišljaju o odlasku u inostranstvo. Ne volim huligane, pogotovo kada se pobiju. Ljudi ne dolaze na utakmice, jer se plaše incidenata.
Ko vam je najbolji prijatelj iz Partizana?
Živim malo povučenije. Čim završim trening idem kući. Ne družim se i veoma retko izlazim. Potreban mi je mir. Saigrači su me prihvatili ovakvog kakav sam. Nema to veze s religijom. Jednostavno sam takav. U klubu sam dobar sa svima. Pijemo kafu, šalimo se... Tu sam s Rnićem, Vukićem, Babovićem, Sašom Ilićem, Tomićem i mlađima... Atmosfera među nama je super. Probali su da me promene. Obećavao sam da ovaj put dolazim sto odsto i ne dođem. Gledam televiziju, slušam muziku, odmaram. Čim uđem u stan, mrzi me da opet izađem.
Zašto želite da dobijete srpsko državljanstvo?
Zavoleo sam Srbiju i odlučio da u njoj ostanem i po završetku karijere. Mnogo mi se sviđa. Imam i super ideju za posao. Mogu da počnem s njim i pre kraja karijere. Od nečega mora da se živi i posle fudbala. Ako sam u Srbiji uspeo u fudbalu, zašto ne bih mogao i u nečemu drugom. Preko kluba sam predao papire i čekam.
Kako je biti najbolji strelac srpskih prvenstava?
Super se osećam. Imam motiva i ambicije da uvećam broj datih golova. Lepo je da te ljudi pamte po nečemu dobrom. Hvala Bogu da se nakon povrede polako vraćam u staru formu. Dao sam sedam golova u prvenstvu. Nije loše. Boriću se da dam još više i da što duže ostanem na vrhu.
Koji vam je gol najdraži?
Protiv Zvezde u Kupu, kada smo pobedili s 3:2. Sećam se da dugo pre te utakmice nisam dao gol, a tada sam dao dva. To ne mogu nikada da zaboravim. Posle nje me krenulo.
Đorđe Smiljanić
--------------------------------------------------------- 
LIČNA KARTA
Ime i prezime: Lamin Dijara
Datum rođenja: 20. decembar 1983.
Mesto rođenja: Binjona – Senegal
Visina: 175 cm
Težina: 69 kg
Mesto u timu: napadač
Broj na dresu: 26
Karijera: Univerzitetski klub Dakar (2001-2003), ASK Žane d'Ark (2003-2005), Zrinjski (2005-2007, 27 utakmica, 12 golova), Beira Mar (2007, 5, 0), Partizan (2007-2010), Al Šabab (2010-2011, 8, 3), Partizan (od 2011, ukupno 105, 52).
Reprezentacija Senegala: 1 utakmica (2009. godine)
Trofeji i priznanja: 3 puta prvak Srbije (2008, 2009, 2010), 2 puta pobednik Kupa (2008, 2009), 1 najbolji strelac lige (2009), 1 najbolji strelac Kupa Srbije (2008), 1 u najboljem timu lige (2009), sa 52 gola najbolji strelac srpskih prvenstava
Nadimak: Dija, Crna mamba, Profesor
Oženjen: supruga Nafi
Ugovor s Partizanom: do 30. juna 2012.
Tržišna vrednost: 525.000 evraPoliglota
Dijarin deda sa očeve strane je iz Malija, a s majčine iz Gvineje. Roditelji su mu rođeni u Senegalu. Mada ne zna očev bambara jezik pravi je poliglota. Govori majčin mandeng, senegalski volof (lokalni đola kaže da je zaboravio), francuski, engleski i srpski, a pomalo priča i portugalski.
Het-trik na debiju
Ugovor s Partizanom potpisao je 4. jula 2007. Debitovao je 15 dana kasnije u prvom kolu kvalifikacija za Kup Uefe protiv svog bivšeg kluba Zrinjskog u Mostaru i postigao het-trik (6:1). Do sada je za „crno-bele” odigrao 144 utakmice i dao 71 gol. U sezoni 2008/2009. sa 19 golova postao je prvi stranac golgeter naše lige.
Jagnjetina i ćevapi, Ceca i Čkalja
Lamin Dijara kaže da voli srpske „narodnjake”. Sluša pesme Nataše Bekvalac, Svetlane Ražnatović, Željka Joksimovića, Željka Samardžića, Dženana Lončarevića... Obožava filmove Miodraga Petrovića Čkalje. Prija mu naša kuhinja i nije izbirljiv u jelu, a na pitanje šta najviše voli da jede kao iz topa odgovara: jagnjetinu i ćevapčiće.

Pozdrav sa Novog Zelanda
Interesantna je razmena iskustava ‘nas’ koji smo napustili ‘brdoviti Balkan’ i sreću potražili negde drugde.
Ja živim u u Velingtonu, na Novom Zelandu već skoro desetak godina. Sada mi nije loše, navikla sam se pomalo, posao nije loš, dete ide u školu…….ma klasika - što u prevodu znači posao kuća i obrnuto.
Ali nije bilo tako u početku. Da ne pišem koliko je trebalo rada da bi se dokazalo da mi - ‘komunisti iz Istočne Evrope’ imamo znanje i da smo vredni radnici. Ja sam inače govorila odlično engleski jezik kad sam stigla ovde, ali dok nisam završila fakultet i magistarski (na engleskom naravno), od normalnog posla nije bilo ni reči. Jedino u butik, supermarket, na pijacu….
Ima dosta naših ljudi ovde koji rade kao prodavci ili taksi vozači a na Balkanu su bili doktori, advokati, ekonomisti…. E - to se ništa na NZ ne priznaje. Novozelanđani su skeptični kad su naše diplome u pitanju i dosta njih veruje da se to kupuje ‘od mafije’ uz dobre veze?! 
Obrazovanje im je jako loše i već sam počela da se brinem da moja ćerka kojoj je 9 godina, kad završi ‘osnovnu’ neće imati pojma niočemu. U školi se više igra nego uči, nema ocenjivanja, domaći gotovo i ne postoji a sa decom se mora postupati ‘fino’ jer ona imaju ljudska prava.
Novi Zeland je zemlja ‘pridošlica’ tako da smo svi mi osim domorodaca Maora (koji tvrde da je ovo njihova zemlja i da smo svi mi ovde došli da im oduzmemo sve što se oduzeti može), došli u potrazi za boljim životom.
Šta reći, osim što je daleko, gotovo smo na ‘kraj sveta’, zemljotresi nas drmaju svakih pet minuta, takse nas ubijaju, zbog visokih troškova života ne možemo da ‘posetimo rodnu grudu’ svakih par godina (bolje rečeno svakih pet!), ali život ipak nekako teče.
Novozelanđani su poprilično hladni i nezainteresovani za bilo šta osim ragbija i opijanja vikendom. Kultura ponašanja i obrazovanje su im prilično niskom nivou i da nema „Evropljana” i Kineza da im popravljaju prosek, ne bi od ove države nista bilo. Meni je NZ postao jako depresivan, tako daleko, klima užasna, ljudi hladni, prosto ponekad upadnem u depresiju. Na sreću naših ljudi ima svugde pa i ovde, tako da se družimo, organizujemo razne večeri i naravno, učimo našu decu ‘drugačijim vrednostima’.
Počela sam da polako razmišljam o odlasku sa NZ. Gde? E, to je pitanje. Australija mi se nekako čini najboljom opcijom za sada a i mnogo je bliže Balkanu. A opet imam i prijatelje u Kanadi koji su se fino snašli…Izbor. Ma, nešto ću već smisliti, ali ovde ne ostajem. A pošto sam ‘kući’ bila prošle godine (nakon 5 godina), o poseti Balkanu mogu samo da sanjam (hrana, kafice, šale i kod komšije na pet minuta-a da to nisam ni spomenula, toga ovde nema, ništa bez najave unapred). A ja sanjam - ajvar, domaći hleb, kiseli kupus, pasulj…

Kuća na Ćukovcu od 354 leta
„Živim u najstarijoj kući u Zemunu i Beogradu.Lep je to osećaj, al’ šta ja ili bilo ko imamo od toga”, pita se Radiša Žeželj, čija je baka 1960. godine kupila deo najvremešnijeg objekta na Ćukovcu, u Ulici Vasilija Vasilijevića 10. Nekada iz njega, dok je tu bila kafana „Beli medved”, nisu izbijale muške glave iz kraja, a danas liči na odavno napuštenozdanje.
– O kući brinu stanari. Popravljamo, uređujemo, snalazimo se kako znamo i umemo. Zamislite kakvu bi atrakciju svuda u svetu napravili od ovakvog zdanja i kako bi se država brinula o njemu. Vrvelo bi od turista da mogu u nekadašnjoj gostionici, ali i kući u kojoj je u 18. veku boravio Eugen Savojski, da popiju kafu – dodaje Žeželj.
Da nema table sa šturim istorijatom postavljene na terasi, putnik namernik ni u snu ne bi pomislio da je ona dom brojnim porodicama.
Da u njoj ima živih duša, uverila se i ekipa „Politike” kada je provirila kroz jedna od dvoja bočnih drvenih vrata. Stepenice su nas odvele do nekadašnje bašte poznate gostionice, danas pretvorene u zajedničko dvorište sa cvećem i česmom.
U dugoj istoriji jednospratna kuća građena od drveta i opeke, sa lokalima u prizemlju i stanovima na spratu, menjala je države, vlasnike, stanare, goste... Danas se može pohvaliti da je jedina sačuvana zemunska kuća balkanske arhitekture iz turskog perioda i najstariji objekat u Beogradu. Godina gradnje je nepoznata. Ali, ako se zna da se prvi put pominje u beleškama francuskog putnika Kiklea koji je prošao kroz Zemun 1658. godine, pregurala je najmanje 354 leta. Kikle je tada zapisao da se u varoši nalaze tri hana, od kojih je najveći bio onaj na današnjoj adresi Vasilija Vasilijevića 10. U vojnom planu Zemuna Nemca Henrika Otendorfa isti objekat se našao 1663. godine.
Precizniji podaci o kući datiraju iz 1717. godine kada je u njoj odseo austrijski princ i veliki vojskovođa Eugen Savojski, u vreme bitke za Beograd.
Naziv „Zartaken” objekat ispod Gardoša dobio je 1740. Od tada datira i najstariji urbanistički plan Zemuna sa ucrtanih 13 ulica i 550 građevina među kojima je bio i „Zartaken”. U toku 18. veka prizemlje je preuređeno u kafanu, a u neobjavljenoj studiji Nikole Ilića „Od hana do hotela” koja se čuva u Zavičajnom muzeju Zemuna, zapisano je da je krajem 19. veka gostionica „Kod belog medveda” pripadala Naumu Nikoliću, potom Todoru Mariću Gačuli da bi je tridesetih godina 20. veka kupio Marko Todorović Čanak.
– Nije utvrđeno kada je ovaj uvek dobro posećen objekat nazvan „Kod medveda”. Od davnina se pamti njegov viseći cimer, tabla sa slikom medveda u stojećem stavu. Cimer je menjao osnovnu boju, a najčešće je bio beo što je u skladu sa nazivom. Za promenu boje cimera zaslužni su moleri, koji su se sa drugim zanatlijama rado sretali kod „Belog medveda”. Pojedine zanatlije u njemu su proslavljale svoju esnafsku slavu – naveo je Ilić.
Vlasnik Marko Todorović zvani Marko Medved držao je gostionicu sve do 1948. godine, posle čega je nacionalizovana i prešla u ruke Ugostiteljskog preduzeća „Central”. Todoroviću je ostavljen stan na spratu kuće, a kafana je sve do pre pola veka bila omiljeno mesto Zemunaca.
Kuća je pod prethodnom zaštitom Zavoda za zaštitu spomenika kulture Beograda, ali je i kao takva vrednost prepuštena zubu vremena.
Daliborka Mučibabić
-----------------------------------------------------------
Ledara ispod kafane
Ispod gostionice „Beli medved” iskopan je lagum sa dva kraka dužine 10 i 14 metara i ozidan opekom, koji su vlasnici kafane koristili kao vinski podrum.
– U njemu se nekada hladilo i čuvalo piće. Zimi su donosili led sa Dunava i posipali ga slamom da se što duže održi i ne istopi. Podrum je imao dobru ventilaciju i temperaturu koja pogoduje vinu. U nemačkim dokumentima vinski podrum se pominje kao ledara – kaže dr Vidoje Golubović, koautor knjige „Beograd ispod Beograda”.
Lagumi postoje i u kući Radiše Žeželja, stanara na adresi Vasilija Vasilijevića 10. Iz njegove dnevne sobe ulazi se u jedan koji on koristi kao ostavu jer je u lagumu, kaže Žeželj, i zimi i leti temperatura 17 stepeni.

Spomenik Zmajevoj inspiraciji
Pančevo – O dvogodišnjem boravku Jovana Jovanovića Zmaja u Pančevu postoje mnoge priče, ali se malo pouzdano zna. Ne podleže sumnji podatak da je u srpsku Spartu došao odmah pošto je završio medicinu, i tu otpočeo lekarsku praksu. Stanovao je u Starčevačkoj 1.168 i ovde je počeo da izdaje list „Žiža“. Kažu još da je redovno, pred ručak, svraćao u pivnicu „Pelikan“, o čemu postoje i neke anegdote, i to je sve.
Različita su, pak mišljenja, hroničara i istraživača kako mu je u Pančevu bilo, koliko je bio uvažavan i kakav je bio njegov odnos prema meštanima. 
Prema nekima, postojala je netrpeljivost između njega i Jovana Pavlovića, vlasnika i urednika lista „Pančevac“. Pristalice ove teze kažu da se o Zmajevom boravku u Pančevu malo zna i zbog toga što ga je lokalni list retko spominjao, iako je u to vreme, između 1870. i 1872. bio već znameniti poeta. Drugi, pak, tvrde da ga je Svetozar Miletić nagovorio da ode u Pančevo, navodno da bi ga poslao u nepoznatu sredinu i odvojio od „veselog društva“ kojem je znao da se prekomerno posveti. Ovi kažu da mu u Pančevu nije bilo loše i da je dugo posle odlaska održavao kontakte sa prijateljima koje je tamo stekao. Ovo je, međutim, priča o nečem drugom.
Zna se da zemni ostaci pesnikovi počivaju u Sremskoj Kamenici, ali je uglavnom nepoznato, što ne znaju ni mnogi Pančevci, da je njegova žena, Jevrosima – Ruža, koja je bila inspiracija za njegovu zbirku pesama „Đulići“, umrla 1872. godine u Pančevu i sahranjena na pravoslavnom groblju. Može se pretpostaviti da je Ružina smrt bila jedan od razloga zbog čega je Zmaj ubrzo spakovao kofere i otišao. Samo koji metar od glavnog ulaza u groblje uzdiže se granitni spomenik Jevrosimi, koji su skoro četiri decenije posle njene smrti, dobrovoljnim prilozima, podigli građani Pančeva. Uz samo groblje je ulica koja nosi ime Ružina. Mnogi se nikada nisu zapitali po kojoj je to Ruži ulica dobila ime.
Godine 1908. Srpska crkvena opština pokrenula je inicijativu da se prikupi novac kako bi se ženi kojoj su posvećene neke od najlepših ljubavnih pesama na srpskom jeziku podigao dostojan spomenik. U apelu koji je upućen Pančevcima kaže se da organizatori akcije čak nisu bili sigurni gde je tačno Ružin grob, u čemu im je pomogla njena sestra.
„Pokojni Zmaj zadužio je ceo srpski narod. Svi se dičimo njegovim umotvorinama. Ruži ima Srpstvo da zahvali što dušu naslađiva sa dičnim ’Đulićima’. I Srpstvo je dužno da pokaže da zna ceniti bescen – blago koje nam daju nežni ’Đulići’. Valja mu se vidnim znacima pokazati da ume odati zahvalnost na tom neuvelom daru i saputnici dičnog nam pesnika dužno je vidljivim priznanjem manifestovati svoju duboku zahvalnost za pesnički proizvod koji će mu večito dušu oplemenjavati“, kaže se u proglasu Crkvene opštine. Na spomeniku stoji:
Neki tvrde da bi i Zmaj bio sahranjen, možda, pored Ruže, u Pančevu, da u leto 1904. kada je umro, uticajni Jaša Tomić nije u „Zastavi“ napisao da je čuo kako je pesnik, naselivši se u Kamenici, rekao: „Došao sam ovde da umrem“. Svi ostali koji su se bavili njegovim delom i životom tvrde da je teško reći da li se ove reči mogu tumačiti kao njegova želja, jer je, pitan o tome, Zmaj odbijao da govori, a ni pisanog traga nije ostavio. O Ružinom večnom počivalištu i možda jedinom spomeniku pesničkoj inspiraciji u Srba brine pančevački Zavod za zaštitu spomenika kulture.
Miodrag Šašić

Dame kao šlag na sceni
Zbog jedne Lote i jedne Uspavane Aurore, obe poznate i – lepe (u knjigama i predstavama), Angelina Atlagić morala je ovih dana u dva evropska grada – do Vizbadena i Sankt Peterburga. U nemački grad na prvu pozorišnu probu i u ruski da vidi svoje kostime na modnoj pisti. Nije preterano reći da su za ovog našeg vrhunskog kostimografa, a sve češće i scenografa, ovakvi događaji postali njeno gotovo redovno stanje, teatarsko.
Videli smo nedavno ovu umetnicu na Beogradskom festivalu igre i reče nam da u utorak, koji je već iza nas, mora da stigne na prvu probu „Lote u Vajmaru” u Državnom pozorištu u Vizbadenu. Reč je o dramatizaciji romana Tomasa Mana, koji na tamošnju pozornicu postavlja poznati makedonski reditelj Slobodan Unkovski, dok će scenu i kostime osmisliti Angelina Atlagić. Taj tandem nije slučajno angažovan. U istom teatru oni su 2009. uspešno realizovali predstavu „Kamen”.
– Zanimljivo je bilo što su tada pozvali stranog reditelja i scenografa da rade tekst koji tretira vrlo osetljivu temu odnosa novih generacija prema nacističkom nasleđu. Ta predstava bila je dve sezone na repertoaru, što je tamo neuobičajeno. Već sa nešto manje iznenađenja primili smo novi poziv da radimo predstavu koja je vrlo vezana za nemačko kulturno nasleđe, za roman baziran na priči o ponovnom susretu Šarlote Kestner i Getea. Taj susret, posle 44 godine, inspirisao je Mana da napiše roman o velikom piscu i o ženi koja ga je nadahnula da napiše čuvene „Jade mladog Vertera”. Premijera „Lote u Vajmaru” biće 3. juna.
Drugi pravac Angeline Atlagić bila je sanktpeterburška manifestacija „Aurora Nedelja mode”, gde je sinoć, u centralnom izložbenom prostoru „Manježa”, prikazana revija kostima koje je beogradska umetnica dizajnirala za balet „Uspavana lepotica”, koji je radio čuveni španski koreograf Načo Duato. Igrači Mihajlovski teatra (premijera je bila u decembru) prošetali su modnom pistom u svojim kostimima iz baleta Čajkovskog. U Rusiji je ovo jedan ekskluzivan događaj, jer takvih „koprodukcija” balet-moda dosad nije bilo.
Ova predstava jedan je od događaja o kojima se ove sezone najviše priča. I publika i kritičari primetili su i prelepe kostime koji su u znatnoj meri doprineli samoj atmosferi ovog baleta. Evo i fragmenta iz jedne kritike: „...Višebojna parada vila i proslava u palati u kojoj likovi vila plešu praznik su za oči sa svojim raskošnim detaljima. A tek ukrasni vez, prefinjena čipka, luksuzne ali lagane suknje dvorskih dama (na um mi pada umućeni šlag) i najposle fantastični šeširi, kao oni na modnim revijama!”, napisala je to Maja Krilova iz „Nove Izvestije”.
M. Š.

Beneficirani radni staž na reviziji
Sudije raspoređene u posebna odeljenja Višeg i Apelacionog suda, tužilac i njegovi zamenici imaju pravo na beneficirani radni staž. Njima se 12 meseci provedenih na radu u posebnim odeljenjima sudova, odnosno Tužilaštvu za organizovani kriminal, računa kao 16 meseci staža osiguranja. Takva odluka doneta je pošto je tužilaštvo tražilo pravo na beneficirani radni staž, kaže u razgovoru za „Politiku” Miloš Labudović, koordinator za staž osiguranja sa uvećanim trajanjem u Republičkom fondu za penzijsko i invalidsko osiguranje zaposlenih.
Na pitanje da li će se raditi revizija radnih mesta s beneficiranim radnim stažom ove godine, Labudović potvrdno odgovara i dodaje da će ove i naredne godine planomiprogramomrevizijeradnihmesta, PIOsprovesti revizije u crnoj metalurgiji – železaramai obojenojmetalurgija, naukupno 286 radnihmesta.
– To znači da će se videti da li i dalje postoje uslovi za takvu pogodnost. Oceniće se takođe da li je na nekim radnim mestima došlo do pogoršanja uslova, pa time i potrebe uvećanja staža – objašnjava on.
U postupku revizije radnih mesta može prestati uvećanje staža na pojedinim radnim mestima na osnovu promene uslova rada. Postupak revizije sprovodi Komisija za utvrđivanje i reviziju radnih mesta na osnovu stručne dokumentacije,nakon čega fondu dostavlja mišljenje o potrebi izmene radnih mesta i stepena uvećanja staža.Radna mesta na kojima se uveća staž, podležu reviziji najkasnije po isteku 10 godina od dana njihovog utvrđivanja.
U Fondu PIO ne mogu precizirati koliki je broj onih kojima se godina staža računa 14, 16 ili 18 meseci i dodaju da je potrebno mnogo više vremena da bi se došlo do podataka o ovom broju osiguranika. Pre svega zbog toga što je nužan uslov za beneficirani radni staž da poslodavci plaćaju doprinose za beneficije. Trenutno, radna mesta na kojima se staž osiguranja računa sa uvećanim trajanjem, postoje u 37 delatnosti.
Labudović kaže da postoji mogućnost uvođenja staža osiguranja na radnim mestima na kojima trenutno ne postoji uvećanje staža, pod uslovom da poslodavac podnese zahtev. Trenutno postoji jedan nerešen zahtev. Očekuje se da ovog meseca bude još zahteva drugih poslodavaca za uvećanim radnim stažom.
J. Petrović

Petković: Svečlja kriminalizacijom Srba opravdava prisustvo parapolicije
Direktor Kancelarije za Kosovo i Metohiju Petar Petković ocenio je danas da je pokušaji ministra unutrašnjih poslova privremenih prištinskih institucija Dželjalja Svečlje da kriminalizuje Srbe sa severa KiM imaju za cilj da opravdaju, kako je naveo, protivpravno prisustvo parapolicijskih jedinica, „gde danonoćno terorišu srpski narod”.
„Lažni ministar, a pravi nasilnik i ekstremista Dželjalj Svećlja, zajedno sa njegovim okupacionim falangama preobučenim u odela Kosovske policije, jedini su kriminalci na severu Kosova i Metohije i tu nemaju šta da traže”, naveo je Petković u saopštenju. Poručio je da bi bilo najbolje da Svećlja „pođe od sebe i optužnice koja je godinama podignuta protiv njega zbog napada kamenicama na pripadnike tzv. Kosovske policije, ali i zbog prevrtanja vozila misije Euleks”.
Dodao je da bi Svećlja, umesto što „nezakonito da privodi Srbe navodnom poznanju pravde i prava”, trebalo prvo sam da prestane da beži od tog istog prava i pravde.
„Da li je sprovođenje reda i zakona to što je kukavički poslao svoje falange da duge cevi uperuju u sina predsednika Aleksandra Vučića zbog jedne majice? Da li je vladavina prava kada Kurtijevi specijalci pucaju u leđa Dragiši Galjku, Miljanu Deleviću, Milanu Jovanoviću, braći Stojanović iz Gotovuše? Ili, kada brutalno pretuku srpsku decu Daru i Kristijana”, zapitao je Petković. Naglasio je da „hibridni rat koji Svećlja kukavički vodi iz Prištine protiv svega srpskog i posebno severa Kosova i Metohije”, rezultirao time da „nema tog čestitog Srbina koji bi ni javno ni tajno pristao da bude alibi Svećlji u njegovoj bolesnoj opsesiji okupacije severa i proterivanja Srba sa Kosova i Metohije”.
„To mu nikada neće uspeti”, poručio je Petković. Svečlja je ranije danas u intervjuu portalu Košev rekao da nije protiv srpskog naroda, već, kako tvrdi â€žšovinističkih projekata Srbije i kriminalaca”.

Ferstapen: Srećan sam što smo pobedili 11. put uzastopno
Vozač Red Bula Holanđanin Maks Ferstapen izjavio je danas da je srećan što je svom timu doneo pobedu na Velikoj nagradi Velike Britanije u šampionatu Formule jedan, prenosi Bi-Bi-Si.
Ferstapen je Red Bulu doneo 11. uzastopnu pobedu u Formuli 1, čime je ovaj tim izjednačio 35 godina star rekord Meklarena..
„Naravno da sam vrlo srećan što smo opet pobedili. Tu mislim i na 11. uzastopnu pobedu za ekipu. Mislim da je to prilično neverovatno, ali danas nije bilo tako jednostavno”, rekao je Ferstapen, koji je u Silverstonu stigao do šeste uzastopne pobede ove sezone.
Vozač Red Bula je ove godine zabeležio osam pobeda. Drugo mesto na VN Velike Britanije pripalo je vozaču Meklarena Landu Norisu.
„Veliko hvala celom timu napravili su neverovatan posao. Ništa od ovoga ne bi bilo moguće bez napornog rada koji su uložili. Stavili su me na tvrde gume, ne znam zašto - još su nejasni po pitanju nekih stvari”, rekao je Noris.
Vozač Mercedesa Luis Hamilton je stigao do trećeg mesta u Silverstonu.
„Hvala svima koji su me podržavali. Osetio sam energiju, osetio podršku i to je takođe razlog zašto smo se vratili ovde”, izjavio je Hamilton.
Prvo mesto u generalnom plasmanu vozača drži Ferstapen sa 255 bodova, dok je njegov timski kolega Serhio Peres osvojio 156.
Naredna trka u šampionatu F1 biće vožena 23. jula za Veliku nagradu Mađarske na stazi Hungaroring, prenosi Tanjug.

Na prelazu Gradina, na izlazu iz Srbije, čeka se četiri sata
Prema informacijama uprave granične policije u 17.15 časova, putnička vozila čekaju četiri sata na graničnom prelazu Gradina, na izlazu iz Srbije a na Preševu, na izlazu iz zemlje, putnička vozila i autobusi š zadržavaju 35 minuta, navode iz Auto-moto saveza Srbije (AMSS).
Teretna vozila najduže čekaju na Batrovcima, na izlazu iz Srbije i to dva sata dok se na prelazu Horgoš i Šid, na izlazu iz Srbije, zadržavaju 90 minuta.
Na ostalim graničnim prelazima nema dužih zadržavanja za sve kategorije vozila, prenose iz AMSS-a.

Tesla i Karađorđevići
Dr Oliver Subotić*
Dok sam iščitavao primarne izvore za potrebe pisanja knjige „Tesla: Duhovni lik”, imao sam prilike da se lično uverim u ono što su gotovo svi Teslini biografi u manjoj ili većoj meri uočili u njegovoj ličnosti, a to su izrazite „oscilacije” (neretko i protivrečnosti) u raznim temama. Ipak, primetio sam da postoji nekoliko tema u kojima, slikovito rečeno, ne postoje „sinusoide” i izražene „amplitude”, već isključivo „linearna funkcija”. Jedna od tih retkih tema gde Tesla pokazuje jasnu konstantu u stavovima je odnos prema srpstvu, Kraljevini Jugoslaviji i Kraljevskom domu Karađorđevića.
Nikola Tesla je tokom američkog perioda svog života postao izrazit kosmopolita, ostavši istovremeno srpski patriota. Tokom američkog perioda se formirao i kao ubeđeni srpsko-jugoslovenski monarhista, te je poput većine srpskih intelektualaca tog vremena vatreno podržavao koncept Kraljevine Jugoslavije i bio veliki poštovalac kraljevske loze Karađorđević. To poštovanje se već može uočiti u dostupnim dokumentima iz perioda Prvog svetskog rata, kada on izražava divljenje podvizima srpske vojske predvođene svojim nezaboravnim voždom, kraljem Petrom Prvim Oslobodiocem. Tako, povodom inicijative jeromonaha Nikolaja Velimirovića iz 1915. godine, da zajedno sa Mihajlom Pupinom i Pajom Radosavljevićem potpiše „Vidovdanski proglas” i pozove Srbe u SAD da pomognu svojim sunarodnicima na Balkanu, Tesla iznosi stav da bi taj apel američki Srbi najpre poslušali ako bi ga potpisala dva srpska kralja: Petar Karađorđević i Nikola Petrović.
Ličnost u kraljevskoj lozi Karađorđević, koju je Tesla posebno izdvajao, bio je kralj Aleksandar, koji ga je odlikovao Ordenom Jugoslovenske krune prvog stepena 1931. godine. Kralja Aleksandra je doživljavao kao vladara koji je uspeo da napravi snažnu državu (Kraljevinu Jugoslaviju) i ujedini tri balkanska naroda (Srbe, Hrvate i Slovence). U svom posmrtnom slovu Kralju Mučeniku, objavljenom 1934. godine u „Njujork tajmsu”, Tesla ovako zbori: „Poput Vašingtona, bio je sposoban i neustrašiv general koji je oslobodio svoju zemlju od ugnjetavanja; poput Linkolna bio je mudar i patriotski vođa koji je pretrpeo mučeništvo.” Tesla je, pritom, verovao da će mučenička krv kralja Aleksandra definitivno ujediniti narode Kraljevine Jugoslavije (što se, kao što je dobro poznato, nije desilo). Sa druge strane, strahovao je za jedinstvo mlade države, zbog čega je javno podsetio sve Hrvate i Slovence na činjenicu da je njihova sloboda kupljena cenom srpske krvi u Prvom svetskom ratu. Kralj Aleksandar je za Teslu bio i ostao ličnost koja zaslužuje da bude na „pijedestalu srpskih velikana” – pišući pozdravno pismo Srbima u Geriju (Indijana, SAD) uoči Drugog svetskog rata, on za kralja Aleksandra koristi epitete „Veliki” i „Mučenik”.
Kada je reč o kralju Petru Drugom Karađorđeviću, Tesla i prema njemu pokazuje odnos dubokog poštovanja i izrazite odanosti, približan onome koji je ukazivao kralju Aleksandru. U jednom pismu iz 1938. godine upućenom inženjeru Slavku Bokšanu, Tesla kralja Petra Drugog naziva „mladim orlićem iz gnezda velikog orla”, a Srbe u SAD javno poziva da budu odani mladom monarhu, koga naziva „zenicom u oku naroda”. On kralja Petra Drugog veliča u nekoliko javnih objava u SAD želeći mu mnoga leta. Na koncu, poslednji Teslin izlazak u javnost – tačno pola godine pred smrt – bio je osmog jula 1942. godine u hotelu „Njujorker”. On tada, već prilično ugroženog zdravlja, izlazi u pratnji svog sestrića, diplomate Save Kosanovića, da pozdravi kralja Petra Drugog. Mladi kralj je u to vreme bio u poseti SAD, sa ciljem da od predsednika Ruzvelta izmoli vojnu pomoć za generala Dragoljuba Mihailovića (koga je Tesla, po rečima čuvenog američkog istraživača Lelanda Andersona, smatrao za „simbol drevne srpske borbe za krst časni i slobodu zlatnu”). „Hrvatski glas” izveštava o susretu mladog monarha i Tesle, navodeći kako je genijalni pronalazač rekao da mu je kralj svojom posetom učinio najveću čast i da će mu to biti „najmilija uspomena”. Svoj uvodni govor kralju Petru Drugom Tesla je završio rečima: „Veličanstvo, Bog Vas blagoslovio!”. Prema Kraljevim memoarima, obojica su tokom rastanka plakala, a Tesla ga je otpratio podsećanjem na zaveštanje kralja Aleksandra: da čuva jedinstvo naroda Kraljevine.
Važno je ovom prilikom istaći da je Tesli bila apsolutna strana bilo kakva ideja Jugoslavije bez srpske krune na njenom čelu – ostao je odan kralju Petru Drugom Karađorđeviću i pored stalnih ubeđivanja okoline da pređe na stranu Tita i njegovih komunista, koji su se od samog početka rata spremali za revolucionarni prevrat i nasilno preuzimanje vlasti. O čvrstom Teslinom stavu prilično argumentovano piše Margaret Čejni, pozivajući se na hrvatskog profesora Bogdana Radicu, diplomatu Kraljevine Jugoslavije u SAD, koji je tokom rata prešao na Titovu stranu. Iz njene studije saznajemo da je Sava Kosanović bezuspešno pokušavao da privoli svog genijalnog ujaka da se od kralja okrene ka Titu. O svemu navedenom u svojim memoarima svedoči i Konstantin Fotić, ambasador Kraljevine Jugoslavije u SAD, koji navodi da je svaki pokušaj da se od Nikole Tesle izvuče bilo kakva poruka protiv Kralja Petra Drugog bila bezuspešna. Teslina odanost srpskoj kruni bila je do kraja života održana besprekorno.
Da li bi Tesla, da je danas među nama, od „linearne funkcije” skrenuo kao „sinusoidi” u navedenim temama? To je već domen pretpostavki. A ono što možemo pretpostaviti jeste da bi zbog gorkog iskustva Jasenovca, Jadovna i, na kraju, „Oluje” imao krajnje rezervisan stav prema nekoj novoj jugoslovenskoj ideji. Možemo slobodno pretpostaviti i to da bi se i danas zalagao za što bolje odnose Srba sa Hrvatima i Slovencima, koje je smatrao bratskim narodima. A ako ćemo suditi po ogromnom poštovanju koje je decenijama ukazivao Karađorđevićima – kao i ništa manjem poštovanju koje oni do dan danas ukazuju njemu – verovatno bi u naše vreme bio i počasni član Krunskog saveta.
*Osnivač Zadužbine „Petar Mandić”, dobročine ustanove koja neguje uspomenu na Tesline pretke

Rustem Mustafa svedoči na suđenju Tačiju
Suđenje Hašimu Tačiju i njegovim saučesnicima optuženima za ratne zločine na KiM nastavlja se sutra, a kako saznaju mediji u Prištini, sudsko veće saslušaće Rustema Mustafu, bivšeg komandanta oslobodilačke vojske Kosova (OVK) u Operativnoj zoni Lap, inače poznatog kriminalca i osuđivanog ratnog zločinca. Mustafa je jedan od retkih pripadnika OVK i jedini komandant te terorističke jedinice koji su u Prištini osuđeni za ratne zločine na KiM. On je potvrdio da je dobio poziv od Specijalizovanog tužilaštva u Hagu da se iduće sedmice pojavi kao svedok.
Mustafa će, kako se očekuje, svedočiti o funkcionisanju OVK, a u izjavama za medije kazao je da namerava da „brani istinu o ratu OVK”.
Rustem Mustafa poznat je kao komandant Remi, a tokom rata 1998–1999. bio je komandant regionalne zone Lap i član takozvane lapske grupe OVK. Posle rata, postao je poslanik i potpredsednik Demokratske partije Kosova. Uhapšen je u avgustu 2002. i izveden pred Okružni sud u Prištini u kojem su sudile međunarodne sudije Unmika. Osuđen je prvostepeno na 17 godina zatvora jer je utvrđeno da je sa još trojicom pripadnika OVK ubio petoro nelojalnih kosovskih Albanaca. Vrhovni sud Kosova preinačio je presudu 2005. i naložio novo suđenje pa je 2013. osuđen na četiri godine zatvora.
Bio je optužen da je zajedno sa drugim pripadnicima OVK držao zarobljenike u nehumanim uslovima, uskraćujući im adekvatnu zdravstvenu negu, hranu i vodu. Zatočenici su podvrgavani stalnom premlaćivanju, mučenju i pretnjama smrću od avgusta 1998. do juna 1999. godine.
Sumnja se da je tokom rata na KiM učestvovao u teškim zločinima nad Srbima kao i da je u zoni Lap osnivao logore u kojima su civili saslušavani, zlostavljani i ubijani. Grupe pod kontrolom Mustafe, prema podacima dostupnim medijima, posle rata proterivale su preostale Srbe i preprodavale napuštene stanove i drugu imovinu. Mustafa je pored terorističke grupe BIA formirao i „Skiftere” i „Crvenu ruku”, čiji su pripadnici progonili, kidnapovali i ubijali Srbe na području Prištine i Podujeva.
Prema podacima srpskih bezbednosnih službi, Mustafa je još od osamdesetih godina prošlog veka privođen zbog trgovine narkoticima, krijumčarenja oružja, ucena, napada na policiju i drugih teških krivičnih dela. Američke obaveštajne službe smatraju ga jednom od osoba od kojih preti opasnost po mir na Balkanu.
Prema obaveštajnim podacima, Mustafa u svojim kriminalnim aktivnostima, pre svega u trgovini drogom, sarađuje sa Ramušom Haradinajem, dok je do 2015, kada je pravosnažno osuđen, bio poslanik i potpredsednik stranke Hašima Tačija.
Rustem Mustafa jedan je od prvih pripadnika OVK koje je još krajem 2018. u predistražnom postupku saslušalo tužilaštvo u Hagu, pa se tada nagađalo da će on biti i jedan od prvih čije će se ime naći na nekoj od optužnica. Iako je Mustafa zbog svoje pozicije u komandi OVK pominjan odmah uz Tačija, Kadrija Veselija, Adema Čekua, Fatmira Limaja i ostalih, haški tužilac će ga saslušati kao svedoka, a ne kao okrivljenog.

Kaciga glavu čuva
Biciklisti su često prinuđeni da se kreću kolovozom gde ih vozači motornih vozila tretiraju kao „ometače”, a ne kao sastavni deo saobraćajnog sistema
Na teritoriji Srbije od početka godine poginule su 23 bicikliste, a povređeno je više od 400. MUP Srbije skrenuo je pažnju da su oni najugroženija kategorija učesnika u saobraćaju.
„Apelujemo na vozače putničkih i teretnih vozila i autobusa da posebnu pažnju usmere na bicikliste, kako bi sačuvali njihovu bezbednost. Sa druge strane, apelujemo i na bicikliste da upotrebnom svetala i reflektujućih elemenata učine sebe vidljivijim, a samim tim i bezbednijim u saobraćaju”, saopšteno je iz MUP-a i objavljen apel i na društvenim mrežama.
Ključni problem, kada je reč o bezbednosti biciklista u saobraćaju, jeste njihova ranjivost, jer i pri relativno malim brzinama često zadobijaju teške povrede, uglavnom zbog toga što im je jedina zaštita njihova odeća, ukazali su stručnjaci Agencije za bezbednost saobraćaja (ABS).
Važnu ulogu ima i brzina vozila koja učestvuju u sudaru sa biciklistima, naročito kada je reč o težim posledicama. Biciklisti su često slabo uočljivi za druge učesnike u saobraćaju, pre svega jer su dimenzije vozila manje u poređenju sa automobilima, autobusima ili teretnim vozilima.
To je poseban problem u noćnim uslovima vidljivosti, pogotovo u slučajevima kada bicikl nije opremljen odgovarajućim svetlima, a to su belo na prednjoj i crveno svetlo na zadnjoj strani bicikla, kao i ako vozač i putnik na biciklu ne nose svetlu odeću.
Stručnjaci naglašavaju i činjenicu da biciklisti različite starosne dobi i pola imaju različite psihofizičke sposobnosti. Deca uglavnom nemaju dovoljno iskustva i znanja, a stariji imaju smanjenu moć zapažanja, smanjene fizičke sposobnosti i pokretljivost.
Bezbednost dvotočkaša u velikoj meri zavisi i od saobraćajnog okruženja, koje je najčešće dizajnirano i prilagođeno za kretanje motornih vozila i nije predviđeno za bicikliste.
„Oni su često prinuđeni da se kreću kolovozom gde ih vozači motornih vozila tretiraju kao ’ometače’ saobraćaja, a ne kao sastavni deo saobraćajnog sistema, pri čemu često i sami ne poštuju pravila – ne postupaju u skladu sa signalizacijom, zabranom korišćenja mobilnih telefona, audio i video uređaja, upotrebom svetala na biciklu. Saobraćajne nesreće sa učešćem biciklista, zbog njihove velike ranjivosti, češće za posledicu imaju poginule osobe, nego što je to slučaj kod udesa sa učešćem samo motornih vozila sa zatvorenom karoserijom”, navodi se u rezultatima istraživanja ABS-a.
Kada se uporedo posmatraju podaci o nastradalim biciklistima i nastradalim vozačima i putnicima u automobilima, dolazi se do podataka da biciklisti kada učestvuju u saobraćajnoj nesreći imaju skoro šest puta veći rizik da smrtno stradaju nego što je to slučaj sa putnicima i vozačima u automobilima.
U proseku, godišnje u udesima u Srbiji pogine oko 50 i bude povređeno oko 1.486 biciklista. Svaka jedanaesta poginula i svaka četrnaesta povređena osoba u saobraćajnim nesrećama je – biciklista. Oni čine oko devet odsto od ukupnog broja poginulih i oko sedam procenata od svih povređenih osoba u udesima, pokazuju podaci ABS-a.
Saobraćajne nesreće sa učešćem biciklista se najčešće događaju u leto i jesen, odnosno u periodu godine od jula do oktobra, a najviše u avgustu.
Stručnjaci savetuju biciklistima da imaju zakopčanu zaštitnu kacigu, koja će im spasiti život u slučaju pada sa bicikla i sprečiti povrede glave.
„Koristite štitnike za kolena i laktove kako biste ublažili udarce od pada. Nosite odgovarajuće cipele i proverite da li su pertle pravilno vezane. Obucite adekvatnu odeću – pantalone sa užim nogavicama, majice i jakne koje su uz telo, kako ne bi došlo do zakačinjanja delova garderobe o pedale i druge delove bicikla”, savetuju iz ABS-a.
Bicikl treba da bude ispravan, ručice na upravljaču čvrste i pravilno podešene, a sedište na odgovarajućoj visini – tako da stopala obe noge budu u stanju da dodirnu zemlju. Kočnice moraju da budu ispravne, a pneumatici na točkovima napumpani pod odgovarajućim pritiskom.
Belo svetlo na prednjoj i crveno na zadnjoj strani bicikla moraju biti ispravni i postavljeni na odgovarajuće položaje. Zvonce ili sirena takođe moraju biti ispravni.
„Kada prelazite preko kolovoza, trudite se da se ponašate kao da ste pešak. Pogledajte pažljivo levo, desno, levo. Kada procenite da je bezbedno započnite prelazak, gurajući bicikl pored sebe. Koristite ručne signale da upozorite druge učesnike u saobraćaju ili im date obaveštenje o skretanju i promeni položaja na kolovozu”, savetuju stručnjaci.
U noćnim uslovima i kada je smanjena vidljivost, osim što bicikl mora da bude osvetljen, biciklista treba da ima svetlu i odeću sa retroreflektujućim materijalima. Ako voze bicikl kolovozom, treba da se kreću u širini od najviše jedan metar od desne ivice kolovoza, ali ne uz sam ivičnjak.

Drobnjak: Putarina ove godine ne poskupljuje
BEOGRAD – Cena putarine se ove godine neće menjati, ali će se u 2013. verovatno uvećati za oko 18 odsto, izjavio je generalni direktor JP Putevi Srbije Zoran Drobnjak.
Putevi Srbije će poslati novoj vladi dopis sa detaljnim obrazloženjem zbog čega bi putarina trebalo da poskupi u idućoj godini, rekao je Drobnjak agenciji Tanjug.
Cene putarine u Srbiji nisu menjane od februara 2008. godine, iako je u tom razdoblju zabeležen osetan rast inflacije, ukazao je Drobjak.
Poslednji put Putevi Srbije su zahtev za povećanje cena putarine uputili vladi pre nepune dve godine, u maju 2010. Resorni ministar Milutin Mrkonjić i Vlada Srbije, nisu, međutim, odobrili taj zahtev, uz tvrdnju da su "već previše visoke".
Računica preduzeća za održavanje puteva pokazuje, međutim, da je putarina u Srbiji tri puta manja nego u Španiji i Francuskoj, i tek nešto niža od cene u Hrvatskoj i Italiji.
Kada je reč o načinu naplate putarine, Drobnjak je istakao da će se u Srbiji raditi na poboljšanju zatvorenog sistema naplate, posebno elektronske naplate.
''To je neophodno kako bi imali još više brzih prolazaka učesnika u saobraćaju i brže naplate'', naveo je Drobnjak.
On je kazao da sistem naplate putarine preko vinjeta - nalepnica kojima se potvrđuje da je plaćeno korišćenje određenih vrsta puteva, nije toliko uspešan, o čemu svedoči činjenica da Slovenija godišnje gubi od 40 do 50 miliona evra.
Drobnjak je podsetio da su Slovenci prešli na vinjete koje su uveli samo na putnički saobraćaj, dok je teretni ostao u okviru zatvorenog sistema naplate.
Osim toga, kako je naveo, na nedavnom sastanku Asocijacija evropskih koncesionara autoputeva (ASECAP) u Kopenhagenu je rečeno da će Mađarska u kojoj je postojao video-nadzor i i Poljska gde je bio sistem vinjeta preći na zatvoreni sistem naplate putarine.

Dačić: Kasnjeti uhapšen na Merdaru zbog ratnih zločina
BEOGRAD – Srpska policija uhapsila je danas, na administrativnom prelazu Merdare, bivšeg pripadnika OVK Marka Kasnjetija osumnjičenog za mučenje i zlostavljanje srpskog stanovništva na Kosovu i Metohiji, izjavio je ministar policije Ivica Dačić.
Hapšenje je izvršeno na osnovu poternice koju su izdali naši pravosudni organi za ratne zločine, rekao je Dačić Tanjugu.
"To nije hapšenje po nacionalnoj osnovi. Reč je o ratnom zločinu protiv civilnog stanovništva, a da li je kriv, pokazaće dalji proces", naglasio je ministar.
On je ukazao da su ranije naše novine objavile su fotografiju na kojoj se Kasnjeti vidi kako sa još nekim pripadnicima OVK sprovodi civile u improvizovani logor u kojima je OVK držao Srbe.
Kasnjeti je uhapšen u autobusu na Merdaru.
Zamenik tužioca za ratne zločine Bruno Vekarić precizirao je u izjavi Tanjugu da se Kasnjeti sumnjiči da je kao pripadnik OVK počinio ratni zločin protiv srpskih civila u selu Krajmirovce 1998. na Kosovu i Metohiji.
Kasnjeti će u toku popodneva biti priveden u Specijalni sud u Beogradu na saslušanje kod tužioca, a sudija za prethodni postupak će odlučiti o određivanju pritvora.
"Predmet protiv Kasnjetija smo formirali na osnovu fotografije koju smo dobili od oštećenih i tako ustanovili njegovu potencijalnu odgovornost", rekao je Vekarić i istakao da su tužilaštvu dostupni oštećeni, što je za vođenje postupka od velikog značaja.
Na fotografiji se vidi kako Kasnjeti sa još tri pripadnika OVK maltretira dva civila kojima su ruke vezane žicom na leđima, dok ih oni udaraju kundacima...

NATO je 1968. na Jugoslaviju gledao kao na članicu saveza
U godini u kojoj je besneo rat u Vijetnamu, a živote izgubili borac za crnačka prava Martin Luter King i američki senator Robert Kenedi, Jugoslaviju je treslo ekonomsko i političko nezadovoljstvo. Odgovore na pitanja gde su bili uzroci, koje su posledice i kako je predsednik Josip Broz Tito izašao nakraj sa kritikama ponudio je Hrvoje Klasić, profesor Filozofskog fakulteta u Zagrebu, u svojoj knjizi „Jugoslavija i svet 1968”. Teme su, kaže, odavno poznate ali su sada prikazane u novom svetlu istraživanjem dokumenata iz pet arhiva: u Beogradu, Zagrebu, Vašingtonu, Londonu i Pragu.
– Smatram da su šezdesete bile najturbulentnije godine u drugoj polovini 20. veka. Ekonomska situacija je teška, većina političara se ponaša kao da su predstavnici republika, raste nezadovoljstvo studenata i profesora – opisuje Klasić stanje države.
Jedna od glavnih tema te 1968. bilo je rešavanje ekonomskih problema. Međutim, politička elita i ekonomski stručnjaci čiji je zadatak bio da izvuku zemlju iz krize nisu bili spremni za takav poduhvat. Prema statističkim podacima iz 1967. godine, na vodećim funkcijama nalazilo se 50 odsto direktora koji nisu imali više od osnovne škole, a samo 14 procenata je moglo da se pohvali višim i visokim obrazovanjem.
– Pretpostavljam da su glavne reference i dalje bile borbe iz NOB-a na Sutjesci i Neretvi – priča naš sagovornik i dodaje da u takvim uslovima sve više obrazovanih ljudi odlazi u Nemačku tražeći posao.
Studentski pokret organizovao je prvi masovni protest protiv vlasti i najviših političkih rukovodilaca u zemlji.
– Studenti nisu tražili drugi program, već da se program Saveza komunista vrati na svoj put, tražili su promene unutar postojećeg sistema. Za političku elitu je to bio šok. Prvi put ih napada društvo koje su stvorili! I Broz na to nije bio spreman, o čemu govori njegovo obraćanje tek nekoliko dana kasnije – priča Klasić dodajući da su vrlo značajnu ulogu imali praksisovci, marksistički orijentisani studenti i profesori, koji su optuživani za ultralevičarenje, decentralizaciju, radikalizam.
Međutim, tih šezdesetih godina Broz je bio rado viđen gost u svetu. Sa Istoka savete od njega traži Leonid Brežnjev, a sa Zapada Ričard Nikson koji dva dana pred inauguraciju za predsednika SAD izražava želju za susretom. Uz sve to Tito postaje najvažnija osoba u Pokretu nesvrstanih jer je kritikovao sovjetsku invaziju na Čehoslovačku, koju je egipatski vođa Naser podržao.
– Međutim, stvari u zemlji će se srediti tek kada SSSR zaprete napadom. I to će Tito iskoristiti za rešavanje problema, za homogenizaciju naroda. Odjednom, mladi ljudi koji su na ulicama protestuju protiv vlasti, javljaju se za odbranu domovineTito je nakon dan-dva znao da od sovjetskog napada neće biti ništa, ali je to vešto iskoristio u javnosti. Ispostavilo se da zemlja najbolje funkcioniše kada postoji spoljna opasnost – objašnjava Klasić. 
Dokumenta iz arhiva kojima je Klasić imao pristup pokazala su, recimo, da bi u slučaju napada NATO oštro reagovao „jer su Jugoslaviju, uprkos socijalističkom sistemu, doživljavali kao ravnopravnu članicu Atlantskog saveza”. Rezultat na kraju najturbulentnijeg perioda Titove Jugoslavije glasio je: ispoštovani su svi trgovački ugovori koji su bili sklopljeni sa članicama Varšavskog pakta, a američka Eksport-import banka, od svih država koje su pružale materijalnu pomoć Severnoj Koreji, jedino sa Jugoslavijom nije imala zabranu poslovanja.
– To je potvrđeno dokumentima koja sam našao u vašingtonskom arhivu. Dakle, Tito je popravio odnose sa Zapadom koji ga je ekonomski pomagao, a nije ih pokvario sa Istokom.– kaže Klasić i ocenjuje da je Josip Broz Tito najveći diplomata 20. veka pre i posle koga su se u regionu vodili „bratoubilački” ratovi.
Višnja Dugalić

Tri vaskrsenja crkve u Nemenikućama
Nemenikuće – Seoska porta uobičajeno lepo sređena, ispunjena tišinom i mirom, ali doziva u svest neke neoubičajene pojmove, poput raskršća ili ušća. Ukrštaju se u toj porti turska osvajanja i narodni zbegovi. Uliva se ustanička Karađorđeva Srbija u kraljevinu kojom su vladali njegovi potomci. Sadašnjost presecaju sećanja na austrougarsku vojsku i vreme Prvog svetskog rata.
Stojimo u porti crkve Svetih apostola Petra i Pavla u selu Nemenikuće, četrdesetak kilometara od Beograda, u blizini Sopota, dok nas seoski paroh jerej Goran Lukić vraća na početak istorije hrama, u, kako stoji u crkvenom letopisu, „nezapamćena vremena“, jer se, u stvari, ne zna pouzdano kada je prva svetinja sagrađena.
– Bila je to crkva brvnara i nalazila se na istom mestu gde i današnja. Neki turski popisi iz 1560. godine beleže da je na području Nemenikuća bio sveštenik, verovatno da je tada postojala i ta stara drvena crkva. Dosta podataka donosi Milovan Vidaković, čuveni romanopisac, rodom iz Nemenikuća, koji piše da se oko crkve narod okupljao kao oko kakvog manastira. Ona je bila mesto okupljanja ne samo meštana ovog sela, nego i okolnih jer je bila jedina u široj okolini – kaže jerej Goran Lukić.
Baš iz tog razloga, u jesen 1690. godine u današnjoj porti prenoćio je sa delom zbega patrijarh Arsenije Treći Čarnojević, a izjutra je, prema pisanju crkvenog letopisa, u seoskoj crkvi služio poslednju liturgiju pre prelaska na teritoriju Austrije. Posle Velike seobe Srba pod patrijarhom Arsenijem, crkvu brvnaru kao i okolne manastire Kasteljan, Tresije i Pavlovac spalili su turski osvajači.
– Crkva je obnovljena 1708. godine i ona je prva svetinja koja je posle Velike seobe obnovljena. Obnova manastira Tresije počela je 1709. godine, dok je Kasteljan, koji se takođe nalazi u ataru ovog sela, i danas u ruševinama. Neprekidno se to događalo kroz istoriju da kad god je živa crkva, narod Božji, stradao, stradali su i hramovi, tako je i sa crkvom u Nemenikućama. To se ponovilo 1788. godine: pred austrijskom vojskom Nemenikućani su izbegli u Srem, a u opustelom selu ponovo je stradala crkva. Posle nekoliko godina, devedeset odsto stanovništva sela vratilo se na ognjišta i obnovilo hram – priča otac Goran.
Tu kamenu svetinju posvećenu Vavedenju Presvete Bogorodice opisuje na svom putovanju kroz Srbiju 1826–1828. godine Joakim Vujić, svedočeći da je po propasti Prvog srpskog ustanka u njoj sve izgorelo, osim zidova i krova.
– Karađorđe se sa knezovima i delom ustanika tu pričestio 1806. godine pred napad na Beograd. Za tu staru kamenu crkvu bio je jako vezan i gročanski knez iz Prvog srpskog ustanka Vićentije Petrović, i on je redovno dolazio u nju. Dan-danas se čuva jedan srebrni putir koji je on poklonio. Mnogo godina kasnije, 1855, u seoskoj crkvi, na putu ka porodičnoj grobnici u Topoli, prenoćilo je telo mlade kneginje Kleopatre, rano preminule ćerke kneza Aleksandra i kneginje Perside Karađorđević. Devojke iz Nemenikuća su preko noći izatkale pokrov za njeno telo. Kneza je to toliko dirnulo da je naredio da se sazida najlepša česma u okolini u znak zahvalnosti tim devojkama i meštanima Nemenikuća. I zaista, 1856. godine sazidana je Kleopatrina česma, a ljudi iz cele Srbije dolaze po vodu jer je poznato da pomaže kod problema sa bubrezima – navodi otac Goran.
Današnja crkva, treća po redu, podignuta je za svega četiri godine. Gradnja koja je koštala 2.500 dukata završena je 1868. godine. Iako nije teško postradala kao prethodne svetinje, i ona čuva sećanja na burna vremena.
– U decembru 1914. godine, za vreme nedeljne liturgije koju je služio sveštenik Mihajlo Milojević, odred austrougarske vojske ušao je na službu, a jedan oficir tražio je da se prekine služba. Kako je sveštenik to odbio, oficir je potegao bajonet i zabio ga u sveto Jevanđelje. Tada je isekao 52 lista, dok je služba i dalje tekla. To Jevanđelje se i danas čuva u crkvenoj biblioteci i narod ga zove ranjeno Jevanđelje– kaže otac Goran.
Nemenikuće danas imaju oko 1.700 stanovnika. Seoski paroh primećuje da su kao i njihovi preci, koji su se iz zbega osamdesetih godina 18. veka u velikom broju vratili svojim kućama, i oni jako vezani za rodni kraj i svoju crkvu. U porti je danas naročito svečano oko Petrovdana kada se tu održava manifestacija „Dani Milovana Vidakovića”. Sveštenik Goran, međutim, kaže da će jedan drag gost te manifestacije ove godine, kada se održava šesnaesta po redu, naročito nedostajati: glumac Petar Kralj. Nemenikućkog paroha brine i što u tri seoske škole ima sve manje dece, ali ga bodri što na liturgijama uvek ima dosta sveta.
– Često govore za hram u Nemenikućama da je lep, ali njegov pravi ukras je ta živa crkva, kada je on nedeljom na svetim liturgijama pun ljudi– kaže jerej Goran Lukić.
Jelena Čalija
-----------------------------------------------------------
Tri manastira
Pretpostavlja se da manastiri Tresije i Kasteljan, koji se nalaze na oko dva kilometra od crkve Svetih apostola Petra i Pavla, potiču iz 14. veka i doba vladavine kralja Dragutina Nemanjića. Na mestu Kasteljana postojalo je u trećem veku rimsko utvrđenje, pored njega je bio put kojim su išli trgovački karavani, a u vreme despota Stefana Lazarevića dograđeni su veliki konaci za putnike. Među zidinama porušenog manastira, svakog Đurđevdana se služi liturgija. Manastir Svetih Arhanđela, Tresije, odmah posle obnove Pećke patrijaršije imao je desetak monaha, što je za to vreme bila  retkost. U vreme turskog ropstva, sačuvao je svoju imovinu i bio vrlo ugledan. Posle obnove 1709. godine, ponovo je porušen 1738, da bi nova obnova bila završena posle Drugog svetskog rata. Između Tresija i Kasteljana, na oko kilometar i po od crkve u Nemenikućama, gradiće se nova svetinja, manastir posvećen Svetoj Petki, za koji je zemljište osveštao vladika šumadijski Jovan u januaru ove godine.

File: Podsetiću Beograd i Prištinu na dogovor
BRATISLAVA – Evropski komesar za proširenje Štefan File izjavio je da "normalizacija odnosa" Beograda i Prištine ostaje politički uslov za nastavak evrointegracije Srbije i da će, odmah posle izbora, podsetiti "obe strane" šta je tačno u dijalogu dogovoreno, a ne da - kako je rekao - svaka strana tumači na svoj način.
File je u intervjuu Radiju Slobodna Evropa istakao da nije precizirano da li zvezdica o regionalnom predstavljanju Kosova podrazumeva da mora biti istaknuta na panelu ispred delegacije Prištine ili u zvaničnim dokumentima određenog skupa.
Po rečima evropskog komesara, primena sporazuma o integrisanom upravljanju granicom i regionalnom predstavljanju nije lak proces i "može da traje i mesec dana, a može i četiri godine".
Na pitanje Slobodne Evrope da li je odluka o kandidaturi Srbije politički motivisana, kao i usvajanje S S P uoči izbora 2008, "da ojača poziciju Borisa Tadića, jer su u Briselu bili skeptični prema promeni retorike Tomislava Nikolića", File je istakao da "EU ni na koji način nije uključena u politički inženjering u Srbiji", već je odluka doneta na osnovu napretka dijaloga.
EU želi da na izborima u Srbiji pobede političari koji će slediti proevropski kurs, kako bi se intenzivirale reforme u Srbiji na njenom putu ka Uniji, ali dodela statusa kandidata Srbiji uoči samih izbora nije bila politički motivisana, kao ni ratifikacija S S P uoči izbora 2008. godine, rekao je File tom radiju na marginama konferencije u Bratislavi o globalnoj bezbednosti.

Dinastija Rotšild zbija redove
Globalna finansijska kriza primorala je najmoćniju bankarsku dinastiju sveta da najavi reorganizaciju svog rada.
„Familija Rotšild planira da spoji svoje francuske i britanske banke u jednu kompaniju, što će nam omogućiti da odgovorimo zahtevima globalizovanog sveta i konkurencije, ali i da obezbedimo kontrolu porodice nad poslovnom grupom”, stoji u saopštenju koje je potpisao David Rene de Rotšild, 69, čukununuk Mejera Amšela Rotšilda (1743–1812) osnivača legendarne bankarske imperije.
Od trgovine retkim novčićima sa evropskim krunisanim glavama 19. veka, preko vešte kupovine britanskih deonica nakon bitke kod Vaterloa do finansiranja američkih čeličana, naftaških kompanija i železnica, Rotšildovi su danas krajnje diskretno upleteni u raznovrsne poslove širom sveta.
Iza zvaničnog saopštenja Davida de Rotšilda stoje najmanje dva direktna povoda. Želja da se prilagodi reformi globalnog bankarskog biznisa, i da se pronađe neprikosnoveni naslednik novčanog carstva koje se meri stotinama milijardi dolara.
Teško opečen posledicama krize koja je eksplodirala 2007, bankarski sektor nevoljno je 2010. pristao na radikalnu reformu poslovanja koja treba da stupi na snagu za sedam godina.
Banke će biti obavezne da obezbede daleko zdraviju bazu svog osnovnog kapitala i istovremeno ostave na stranu solidne rezerve novca za slučaj eventualnih budućih finansijskih šokova, poput katastrofalnih lomova koje su donela zaletanja na američkom tržištu hipotekarnih kredita 2007.
Ova reforma, poznatija kao „Bazel III”, podrazumeva da će banke morati da iznađu ogromne količine novca da bi nadalje bile pouzdani igrači na svetskom finansijskom tržištu.
Potraga za tim zacrtanim novcem teku uglavnom traljavo. Bankari se uveliko žale da su i svež novac ali i krediti sve skuplja roba na međunarodnom finansijskom tržištu.
„Poslovanje transnacionalnih finansijskih institucija još izmiče kontroli. Takve banke operišu na globalno, dok je regulativa nacionalna stvar“, procenjuje Majkl Kors, član Komiteta finansijske politike Banke Engleske.
Ozbiljni bankari sa one strane La Manša odavno znaju da je londonski Siti, centar lavovskog dela finansijskih transakcija u Evropi, pod ozbiljnim spoljnim pritiscima da ukroti poslovanje moćnih finansijera.
Rotšildovi u Sitiju posluju u istoj zgradi od 1802. godine.
U novoj poslovnoj geografiji Rotšildovih, njihove francuske i britanske banke biće grupisane u kompaniju „Pariz Orlean”, koja će biti prijavljena na berzi prestonice na Seni.
Kormilo novo ujedinjene imperije Rotšild, koja planira da hitro isplati male akcionare, čvrsto će za držati David de Rotšild: „Planiram da se povučem kada budem imao između 72 i 76 godina”, izjavio je nedavno.
U međuvremenu, njegov sin Aleksandar, 32, ubrzano uči posao. „Moj sin bi sa 37 godina mogao biti kvalifikovan za istu ulogu: stvar je da li će u tome uživati i imati odgovarajuće kvalitete”, najavio je David de Rotšild.
U najavi sledećeg čelnika imperije David se drži striktnih odredbi testamenta Mejera Amšela Rotšilda. Druga među odredbama tog zaveta traži  da se tačno bogatstvo familije i razmere poslova nikada ne smeju saopštiti javno.
„Bazel III” tek čekaju ozbiljni ispiti.
Tanja Vujić

Kriza Grke vraća na selo
Od našeg dopisnika
Atina– Ovaj Uskrs je Grcima drugačiji od prethodnih. Siromašniji, sa skromnijom trpezom,bez uobičajene radosti i veselja, izostala su putovanja na ostrva,hoteli su ostali poluprazni.
Mornari i vozači autobusa su štrajkom uoči praznika dodatno su doprineli atmosferi nezadovoljstva i zabrinutosti.
Prema poslednjim statistikama, nezaposlenost je porasla na 21,8 odsto, dvostruko u odnosu na januar 2010. godine.Trenutno je u zemlji od 11 miliona stanovnika 1,1 milion bez posla.Među njima je najviše mladih,više od polovine.
Nacionalna statistička služba objavljuje da je oko 400.000 mališana u Grčkoj gladno, da je sa primanjima po domaćinstvu manjim od 470 evrajedna trećina nacije na ivici bede.
Na uskršnjoj trapezi to je vidljivije nego ikada jer je za nju potrošeno za petinu manje nego lane.Na centralnoj atinskoj pijaci mesari se utrkuju sa cenama ne bi li privukli kupce koji,očigledno u nadi da će sniženja biti veća, čekaju poslednji trenutak.
Jagnjetina, koja je prošle godine bila deset i više evra,nudi se po prosečnoj ceni od sedam evra za kilogram. A Grci kupuju po pola kilograma, ili manje.
„Očajna sam ali nemam izbora. Kupila sam samo tri šnicleza unuke.Mi ćemo se snaći sa povrćem,krompirom, pitama“, jada se 80-godišnja penzionerka Eleni Terzidu i tvrdi da su u istom položaju sve njene susetke.
„Ljudi o tome neće javno da pričaju. Sramota ih je da decu nemaju čime da ugoste za najveći praznik.Sto evra za uskršnju trpezu su danas velike pare“, jada se Eleni i priseća kako se nekada slavilo,kako su se dočekivali gosti,kako se odvajala hrana za one koji imaju manje.
Vremena su se promenila jer prvi put je milion Grka mlađih od 44 godine izrazilo želju da izlaz iz krize i nezaposlenosti potraži na selu.
Prema podacima Ministarstva za razvoj poljoprivrede,sedam od deset anketiranih mlađih Grka spremnoje da napusti grad i ode na selo, dok je njih 20 odsto – od kojih su mnogi sa srednjim i visokim obrazovanjem – to već učinilo.
Budućnost vide u uzgajanju maslina i proizvodnji ulja, voća i povrća,distribuciji poljoprivrednih proizvoda – u poslovima koje je Grčka poslednjih godina prepuštala imigrantima.
U ministarstvu tvrde da je za ovaj program odvojeno oko 60 miliona evra.Univerzitet „Aristotel” u Solunu, koji je rentirao male parcele i ponudio ih onima koji su spremni da se bave zemljom,kaže da je već podneto preko 4.000 zahteva za dodelu njiva ili voćnjaka.
Kao glavni razlog mlađi ljudi navode želju za boljim uslovima života, manje troškove,bolje međuljudske odnose.
„Dizajnerski posao ne ide, pa sam počela ozbiljno da razmišljam o gajenju trešanja.S obzirom da potičem iz porodice koja se bavila poljoprivredom, neće mi biti teško.Ukoliko dobijem manji voćnjak od države za simboličnu sumu i na 25 godina, krećem u posao“, kaže Elena Mandravelis.
Istog je mišljenja i Svetlana Papantoniju koja sa mužem želi manju farmu sa nekoliko krava: „Spremni smo da napustimo grad,da zasučemo rukave i oprobamo neki drugačiji život.Verujem da će nam država pomoći i ako se ta ideja ostvari, mislim da će mnogo mladih započeti život farmera“.
Ahiles Garufalidis,27-godišnji otac dvoje dece, stručnjak za kompjutere, već je dve godine bez posla. Oberučke je prihvatio komad zemlje,mogućnost da gaji stoku, da ima savremenu farmu i da svoje znanje iskoristi za modernizaciju proizvodnje.
Život u Atini dosadio je i mladoj Aleksandri Papakonstantinu, koja radi kao kelnerica u jednom atinskom restoranu.Posao je solidan,plata takođe, ali je neizvesno koliko će dugo tako biti.Zato i ova 27-godišnja devojka razmišlja da spakuje kofere i sreću potraži na selu.
„Ne mislim da će tamo biti lako, ali zemlja nam pruža bar nekakvu perspektivu i sigurnost.Mi mladi koji do sada nismo ni pomišljali na takav rasplet događaja,počinjemo da verujemo da su selo i zemljanaša budućnost.Možda i nova šansa za Grčku“.
Jasmina Pavlović-Stamenić

Petković: Svečlja kriminalizacijom Srba opravdava prisustvo parapolicije
Direktor Kancelarije za Kosovo i Metohiju Petar Petković ocenio je danas da je pokušaji ministra unutrašnjih poslova privremenih prištinskih institucija Dželjalja Svečlje da kriminalizuje Srbe sa severa KiM imaju za cilj da opravdaju, kako je naveo, protivpravno prisustvo parapolicijskih jedinica, „gde danonoćno terorišu srpski narod”.
„Lažni ministar, a pravi nasilnik i ekstremista Dželjalj Svećlja, zajedno sa njegovim okupacionim falangama preobučenim u odela Kosovske policije, jedini su kriminalci na severu Kosova i Metohije i tu nemaju šta da traže”, naveo je Petković u saopštenju. Poručio je da bi bilo najbolje da Svećlja „pođe od sebe i optužnice koja je godinama podignuta protiv njega zbog napada kamenicama na pripadnike tzv. Kosovske policije, ali i zbog prevrtanja vozila misije Euleks”.
Dodao je da bi Svećlja, umesto što „nezakonito da privodi Srbe navodnom poznanju pravde i prava”, trebalo prvo sam da prestane da beži od tog istog prava i pravde.
„Da li je sprovođenje reda i zakona to što je kukavički poslao svoje falange da duge cevi uperuju u sina predsednika Aleksandra Vučića zbog jedne majice? Da li je vladavina prava kada Kurtijevi specijalci pucaju u leđa Dragiši Galjku, Miljanu Deleviću, Milanu Jovanoviću, braći Stojanović iz Gotovuše? Ili, kada brutalno pretuku srpsku decu Daru i Kristijana”, zapitao je Petković. Naglasio je da „hibridni rat koji Svećlja kukavički vodi iz Prištine protiv svega srpskog i posebno severa Kosova i Metohije”, rezultirao time da „nema tog čestitog Srbina koji bi ni javno ni tajno pristao da bude alibi Svećlji u njegovoj bolesnoj opsesiji okupacije severa i proterivanja Srba sa Kosova i Metohije”.
„To mu nikada neće uspeti”, poručio je Petković. Svečlja je ranije danas u intervjuu portalu Košev rekao da nije protiv srpskog naroda, već, kako tvrdi â€žšovinističkih projekata Srbije i kriminalaca”.

Ferstapen: Srećan sam što smo pobedili 11. put uzastopno
Vozač Red Bula Holanđanin Maks Ferstapen izjavio je danas da je srećan što je svom timu doneo pobedu na Velikoj nagradi Velike Britanije u šampionatu Formule jedan, prenosi Bi-Bi-Si.
Ferstapen je Red Bulu doneo 11. uzastopnu pobedu u Formuli 1, čime je ovaj tim izjednačio 35 godina star rekord Meklarena..
„Naravno da sam vrlo srećan što smo opet pobedili. Tu mislim i na 11. uzastopnu pobedu za ekipu. Mislim da je to prilično neverovatno, ali danas nije bilo tako jednostavno”, rekao je Ferstapen, koji je u Silverstonu stigao do šeste uzastopne pobede ove sezone.
Vozač Red Bula je ove godine zabeležio osam pobeda. Drugo mesto na VN Velike Britanije pripalo je vozaču Meklarena Landu Norisu.
„Veliko hvala celom timu napravili su neverovatan posao. Ništa od ovoga ne bi bilo moguće bez napornog rada koji su uložili. Stavili su me na tvrde gume, ne znam zašto - još su nejasni po pitanju nekih stvari”, rekao je Noris.
Vozač Mercedesa Luis Hamilton je stigao do trećeg mesta u Silverstonu.
„Hvala svima koji su me podržavali. Osetio sam energiju, osetio podršku i to je takođe razlog zašto smo se vratili ovde”, izjavio je Hamilton.
Prvo mesto u generalnom plasmanu vozača drži Ferstapen sa 255 bodova, dok je njegov timski kolega Serhio Peres osvojio 156.
Naredna trka u šampionatu F1 biće vožena 23. jula za Veliku nagradu Mađarske na stazi Hungaroring, prenosi Tanjug.

Na prelazu Gradina, na izlazu iz Srbije, čeka se četiri sata
Prema informacijama uprave granične policije u 17.15 časova, putnička vozila čekaju četiri sata na graničnom prelazu Gradina, na izlazu iz Srbije a na Preševu, na izlazu iz zemlje, putnička vozila i autobusi š zadržavaju 35 minuta, navode iz Auto-moto saveza Srbije (AMSS).
Teretna vozila najduže čekaju na Batrovcima, na izlazu iz Srbije i to dva sata dok se na prelazu Horgoš i Šid, na izlazu iz Srbije, zadržavaju 90 minuta.
Na ostalim graničnim prelazima nema dužih zadržavanja za sve kategorije vozila, prenose iz AMSS-a.

Tesla i Karađorđevići
Dr Oliver Subotić*
Dok sam iščitavao primarne izvore za potrebe pisanja knjige „Tesla: Duhovni lik”, imao sam prilike da se lično uverim u ono što su gotovo svi Teslini biografi u manjoj ili većoj meri uočili u njegovoj ličnosti, a to su izrazite „oscilacije” (neretko i protivrečnosti) u raznim temama. Ipak, primetio sam da postoji nekoliko tema u kojima, slikovito rečeno, ne postoje „sinusoide” i izražene „amplitude”, već isključivo „linearna funkcija”. Jedna od tih retkih tema gde Tesla pokazuje jasnu konstantu u stavovima je odnos prema srpstvu, Kraljevini Jugoslaviji i Kraljevskom domu Karađorđevića.
Nikola Tesla je tokom američkog perioda svog života postao izrazit kosmopolita, ostavši istovremeno srpski patriota. Tokom američkog perioda se formirao i kao ubeđeni srpsko-jugoslovenski monarhista, te je poput većine srpskih intelektualaca tog vremena vatreno podržavao koncept Kraljevine Jugoslavije i bio veliki poštovalac kraljevske loze Karađorđević. To poštovanje se već može uočiti u dostupnim dokumentima iz perioda Prvog svetskog rata, kada on izražava divljenje podvizima srpske vojske predvođene svojim nezaboravnim voždom, kraljem Petrom Prvim Oslobodiocem. Tako, povodom inicijative jeromonaha Nikolaja Velimirovića iz 1915. godine, da zajedno sa Mihajlom Pupinom i Pajom Radosavljevićem potpiše „Vidovdanski proglas” i pozove Srbe u SAD da pomognu svojim sunarodnicima na Balkanu, Tesla iznosi stav da bi taj apel američki Srbi najpre poslušali ako bi ga potpisala dva srpska kralja: Petar Karađorđević i Nikola Petrović.
Ličnost u kraljevskoj lozi Karađorđević, koju je Tesla posebno izdvajao, bio je kralj Aleksandar, koji ga je odlikovao Ordenom Jugoslovenske krune prvog stepena 1931. godine. Kralja Aleksandra je doživljavao kao vladara koji je uspeo da napravi snažnu državu (Kraljevinu Jugoslaviju) i ujedini tri balkanska naroda (Srbe, Hrvate i Slovence). U svom posmrtnom slovu Kralju Mučeniku, objavljenom 1934. godine u „Njujork tajmsu”, Tesla ovako zbori: „Poput Vašingtona, bio je sposoban i neustrašiv general koji je oslobodio svoju zemlju od ugnjetavanja; poput Linkolna bio je mudar i patriotski vođa koji je pretrpeo mučeništvo.” Tesla je, pritom, verovao da će mučenička krv kralja Aleksandra definitivno ujediniti narode Kraljevine Jugoslavije (što se, kao što je dobro poznato, nije desilo). Sa druge strane, strahovao je za jedinstvo mlade države, zbog čega je javno podsetio sve Hrvate i Slovence na činjenicu da je njihova sloboda kupljena cenom srpske krvi u Prvom svetskom ratu. Kralj Aleksandar je za Teslu bio i ostao ličnost koja zaslužuje da bude na „pijedestalu srpskih velikana” – pišući pozdravno pismo Srbima u Geriju (Indijana, SAD) uoči Drugog svetskog rata, on za kralja Aleksandra koristi epitete „Veliki” i „Mučenik”.
Kada je reč o kralju Petru Drugom Karađorđeviću, Tesla i prema njemu pokazuje odnos dubokog poštovanja i izrazite odanosti, približan onome koji je ukazivao kralju Aleksandru. U jednom pismu iz 1938. godine upućenom inženjeru Slavku Bokšanu, Tesla kralja Petra Drugog naziva „mladim orlićem iz gnezda velikog orla”, a Srbe u SAD javno poziva da budu odani mladom monarhu, koga naziva „zenicom u oku naroda”. On kralja Petra Drugog veliča u nekoliko javnih objava u SAD želeći mu mnoga leta. Na koncu, poslednji Teslin izlazak u javnost – tačno pola godine pred smrt – bio je osmog jula 1942. godine u hotelu „Njujorker”. On tada, već prilično ugroženog zdravlja, izlazi u pratnji svog sestrića, diplomate Save Kosanovića, da pozdravi kralja Petra Drugog. Mladi kralj je u to vreme bio u poseti SAD, sa ciljem da od predsednika Ruzvelta izmoli vojnu pomoć za generala Dragoljuba Mihailovića (koga je Tesla, po rečima čuvenog američkog istraživača Lelanda Andersona, smatrao za „simbol drevne srpske borbe za krst časni i slobodu zlatnu”). „Hrvatski glas” izveštava o susretu mladog monarha i Tesle, navodeći kako je genijalni pronalazač rekao da mu je kralj svojom posetom učinio najveću čast i da će mu to biti „najmilija uspomena”. Svoj uvodni govor kralju Petru Drugom Tesla je završio rečima: „Veličanstvo, Bog Vas blagoslovio!”. Prema Kraljevim memoarima, obojica su tokom rastanka plakala, a Tesla ga je otpratio podsećanjem na zaveštanje kralja Aleksandra: da čuva jedinstvo naroda Kraljevine.
Važno je ovom prilikom istaći da je Tesli bila apsolutna strana bilo kakva ideja Jugoslavije bez srpske krune na njenom čelu – ostao je odan kralju Petru Drugom Karađorđeviću i pored stalnih ubeđivanja okoline da pređe na stranu Tita i njegovih komunista, koji su se od samog početka rata spremali za revolucionarni prevrat i nasilno preuzimanje vlasti. O čvrstom Teslinom stavu prilično argumentovano piše Margaret Čejni, pozivajući se na hrvatskog profesora Bogdana Radicu, diplomatu Kraljevine Jugoslavije u SAD, koji je tokom rata prešao na Titovu stranu. Iz njene studije saznajemo da je Sava Kosanović bezuspešno pokušavao da privoli svog genijalnog ujaka da se od kralja okrene ka Titu. O svemu navedenom u svojim memoarima svedoči i Konstantin Fotić, ambasador Kraljevine Jugoslavije u SAD, koji navodi da je svaki pokušaj da se od Nikole Tesle izvuče bilo kakva poruka protiv Kralja Petra Drugog bila bezuspešna. Teslina odanost srpskoj kruni bila je do kraja života održana besprekorno.
Da li bi Tesla, da je danas među nama, od „linearne funkcije” skrenuo kao „sinusoidi” u navedenim temama? To je već domen pretpostavki. A ono što možemo pretpostaviti jeste da bi zbog gorkog iskustva Jasenovca, Jadovna i, na kraju, „Oluje” imao krajnje rezervisan stav prema nekoj novoj jugoslovenskoj ideji. Možemo slobodno pretpostaviti i to da bi se i danas zalagao za što bolje odnose Srba sa Hrvatima i Slovencima, koje je smatrao bratskim narodima. A ako ćemo suditi po ogromnom poštovanju koje je decenijama ukazivao Karađorđevićima – kao i ništa manjem poštovanju koje oni do dan danas ukazuju njemu – verovatno bi u naše vreme bio i počasni član Krunskog saveta.
*Osnivač Zadužbine „Petar Mandić”, dobročine ustanove koja neguje uspomenu na Tesline pretke

Rustem Mustafa svedoči na suđenju Tačiju
Suđenje Hašimu Tačiju i njegovim saučesnicima optuženima za ratne zločine na KiM nastavlja se sutra, a kako saznaju mediji u Prištini, sudsko veće saslušaće Rustema Mustafu, bivšeg komandanta oslobodilačke vojske Kosova (OVK) u Operativnoj zoni Lap, inače poznatog kriminalca i osuđivanog ratnog zločinca. Mustafa je jedan od retkih pripadnika OVK i jedini komandant te terorističke jedinice koji su u Prištini osuđeni za ratne zločine na KiM. On je potvrdio da je dobio poziv od Specijalizovanog tužilaštva u Hagu da se iduće sedmice pojavi kao svedok.
Mustafa će, kako se očekuje, svedočiti o funkcionisanju OVK, a u izjavama za medije kazao je da namerava da „brani istinu o ratu OVK”.
Rustem Mustafa poznat je kao komandant Remi, a tokom rata 1998–1999. bio je komandant regionalne zone Lap i član takozvane lapske grupe OVK. Posle rata, postao je poslanik i potpredsednik Demokratske partije Kosova. Uhapšen je u avgustu 2002. i izveden pred Okružni sud u Prištini u kojem su sudile međunarodne sudije Unmika. Osuđen je prvostepeno na 17 godina zatvora jer je utvrđeno da je sa još trojicom pripadnika OVK ubio petoro nelojalnih kosovskih Albanaca. Vrhovni sud Kosova preinačio je presudu 2005. i naložio novo suđenje pa je 2013. osuđen na četiri godine zatvora.
Bio je optužen da je zajedno sa drugim pripadnicima OVK držao zarobljenike u nehumanim uslovima, uskraćujući im adekvatnu zdravstvenu negu, hranu i vodu. Zatočenici su podvrgavani stalnom premlaćivanju, mučenju i pretnjama smrću od avgusta 1998. do juna 1999. godine.
Sumnja se da je tokom rata na KiM učestvovao u teškim zločinima nad Srbima kao i da je u zoni Lap osnivao logore u kojima su civili saslušavani, zlostavljani i ubijani. Grupe pod kontrolom Mustafe, prema podacima dostupnim medijima, posle rata proterivale su preostale Srbe i preprodavale napuštene stanove i drugu imovinu. Mustafa je pored terorističke grupe BIA formirao i „Skiftere” i „Crvenu ruku”, čiji su pripadnici progonili, kidnapovali i ubijali Srbe na području Prištine i Podujeva.
Prema podacima srpskih bezbednosnih službi, Mustafa je još od osamdesetih godina prošlog veka privođen zbog trgovine narkoticima, krijumčarenja oružja, ucena, napada na policiju i drugih teških krivičnih dela. Američke obaveštajne službe smatraju ga jednom od osoba od kojih preti opasnost po mir na Balkanu.
Prema obaveštajnim podacima, Mustafa u svojim kriminalnim aktivnostima, pre svega u trgovini drogom, sarađuje sa Ramušom Haradinajem, dok je do 2015, kada je pravosnažno osuđen, bio poslanik i potpredsednik stranke Hašima Tačija.
Rustem Mustafa jedan je od prvih pripadnika OVK koje je još krajem 2018. u predistražnom postupku saslušalo tužilaštvo u Hagu, pa se tada nagađalo da će on biti i jedan od prvih čije će se ime naći na nekoj od optužnica. Iako je Mustafa zbog svoje pozicije u komandi OVK pominjan odmah uz Tačija, Kadrija Veselija, Adema Čekua, Fatmira Limaja i ostalih, haški tužilac će ga saslušati kao svedoka, a ne kao okrivljenog.

Kaciga glavu čuva
Biciklisti su često prinuđeni da se kreću kolovozom gde ih vozači motornih vozila tretiraju kao „ometače”, a ne kao sastavni deo saobraćajnog sistema
Na teritoriji Srbije od početka godine poginule su 23 bicikliste, a povređeno je više od 400. MUP Srbije skrenuo je pažnju da su oni najugroženija kategorija učesnika u saobraćaju.
„Apelujemo na vozače putničkih i teretnih vozila i autobusa da posebnu pažnju usmere na bicikliste, kako bi sačuvali njihovu bezbednost. Sa druge strane, apelujemo i na bicikliste da upotrebnom svetala i reflektujućih elemenata učine sebe vidljivijim, a samim tim i bezbednijim u saobraćaju”, saopšteno je iz MUP-a i objavljen apel i na društvenim mrežama.
Ključni problem, kada je reč o bezbednosti biciklista u saobraćaju, jeste njihova ranjivost, jer i pri relativno malim brzinama često zadobijaju teške povrede, uglavnom zbog toga što im je jedina zaštita njihova odeća, ukazali su stručnjaci Agencije za bezbednost saobraćaja (ABS).
Važnu ulogu ima i brzina vozila koja učestvuju u sudaru sa biciklistima, naročito kada je reč o težim posledicama. Biciklisti su često slabo uočljivi za druge učesnike u saobraćaju, pre svega jer su dimenzije vozila manje u poređenju sa automobilima, autobusima ili teretnim vozilima.
To je poseban problem u noćnim uslovima vidljivosti, pogotovo u slučajevima kada bicikl nije opremljen odgovarajućim svetlima, a to su belo na prednjoj i crveno svetlo na zadnjoj strani bicikla, kao i ako vozač i putnik na biciklu ne nose svetlu odeću.
Stručnjaci naglašavaju i činjenicu da biciklisti različite starosne dobi i pola imaju različite psihofizičke sposobnosti. Deca uglavnom nemaju dovoljno iskustva i znanja, a stariji imaju smanjenu moć zapažanja, smanjene fizičke sposobnosti i pokretljivost.
Bezbednost dvotočkaša u velikoj meri zavisi i od saobraćajnog okruženja, koje je najčešće dizajnirano i prilagođeno za kretanje motornih vozila i nije predviđeno za bicikliste.
„Oni su često prinuđeni da se kreću kolovozom gde ih vozači motornih vozila tretiraju kao ’ometače’ saobraćaja, a ne kao sastavni deo saobraćajnog sistema, pri čemu često i sami ne poštuju pravila – ne postupaju u skladu sa signalizacijom, zabranom korišćenja mobilnih telefona, audio i video uređaja, upotrebom svetala na biciklu. Saobraćajne nesreće sa učešćem biciklista, zbog njihove velike ranjivosti, češće za posledicu imaju poginule osobe, nego što je to slučaj kod udesa sa učešćem samo motornih vozila sa zatvorenom karoserijom”, navodi se u rezultatima istraživanja ABS-a.
Kada se uporedo posmatraju podaci o nastradalim biciklistima i nastradalim vozačima i putnicima u automobilima, dolazi se do podataka da biciklisti kada učestvuju u saobraćajnoj nesreći imaju skoro šest puta veći rizik da smrtno stradaju nego što je to slučaj sa putnicima i vozačima u automobilima.
U proseku, godišnje u udesima u Srbiji pogine oko 50 i bude povređeno oko 1.486 biciklista. Svaka jedanaesta poginula i svaka četrnaesta povređena osoba u saobraćajnim nesrećama je – biciklista. Oni čine oko devet odsto od ukupnog broja poginulih i oko sedam procenata od svih povređenih osoba u udesima, pokazuju podaci ABS-a.
Saobraćajne nesreće sa učešćem biciklista se najčešće događaju u leto i jesen, odnosno u periodu godine od jula do oktobra, a najviše u avgustu.
Stručnjaci savetuju biciklistima da imaju zakopčanu zaštitnu kacigu, koja će im spasiti život u slučaju pada sa bicikla i sprečiti povrede glave.
„Koristite štitnike za kolena i laktove kako biste ublažili udarce od pada. Nosite odgovarajuće cipele i proverite da li su pertle pravilno vezane. Obucite adekvatnu odeću – pantalone sa užim nogavicama, majice i jakne koje su uz telo, kako ne bi došlo do zakačinjanja delova garderobe o pedale i druge delove bicikla”, savetuju iz ABS-a.
Bicikl treba da bude ispravan, ručice na upravljaču čvrste i pravilno podešene, a sedište na odgovarajućoj visini – tako da stopala obe noge budu u stanju da dodirnu zemlju. Kočnice moraju da budu ispravne, a pneumatici na točkovima napumpani pod odgovarajućim pritiskom.
Belo svetlo na prednjoj i crveno na zadnjoj strani bicikla moraju biti ispravni i postavljeni na odgovarajuće položaje. Zvonce ili sirena takođe moraju biti ispravni.
„Kada prelazite preko kolovoza, trudite se da se ponašate kao da ste pešak. Pogledajte pažljivo levo, desno, levo. Kada procenite da je bezbedno započnite prelazak, gurajući bicikl pored sebe. Koristite ručne signale da upozorite druge učesnike u saobraćaju ili im date obaveštenje o skretanju i promeni položaja na kolovozu”, savetuju stručnjaci.
U noćnim uslovima i kada je smanjena vidljivost, osim što bicikl mora da bude osvetljen, biciklista treba da ima svetlu i odeću sa retroreflektujućim materijalima. Ako voze bicikl kolovozom, treba da se kreću u širini od najviše jedan metar od desne ivice kolovoza, ali ne uz sam ivičnjak.


  </body>
 </text>
</TEI>