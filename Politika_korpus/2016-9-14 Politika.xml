<TEI version="3.3.0" xmlns="http://www.tei-c.org/ns/1.0">
 <teiHeader>
  <fileDesc>
   <titleStmt>
    <title>The shortest TEI Document Imaginable</title>
   </titleStmt>
   <publicationStmt>
    <p>First published as part of TEI P2, this is the P5
         version using a namespace.</p>
   </publicationStmt>
   <sourceDesc>
    <p>No source: this is an original work.</p>
   </sourceDesc>
  </fileDesc>
 </teiHeader>
 <text>
  <body>
Novi ustav za raskid sa prošlošću
Povodom teksta Čedomira Antića „Ne falsifikujte Đinđića”
Svaka javna rasprava skrene sa svog glavnog toka i širi se u istom pravcu. Kao u mitu o stoglavoj hidri, iza svake odsečene glave nikne nova i ima lice i naličje ogoljenog nacionalizma. Tako je i u slučaju našeg razgovora sa Čedomirom Antićem o novom ustavu. Mi pokušavamo da objasnimo u čemu se i zbog čega ne slažemo s njim, a gospodin Antić se (25. 8) bavi ličnim uvredama prekidajući debatu o sadržaju novog ustava. Čedomir Antić ne želi da prihvati da javna rasprava nije poligon za međusobna optuživanja, da LDP kao partija svakako nije „mrzitelj” nekog naroda, pa ni srpskog, ili da uopšte ima ambiciju da deli teritorije, poklanja ih ili razmenjuje po političkom ključu, jer su nas takve ambicije i dovele do ambisa. Najmanje želimo da rasprava krene u pravcu koliku, umesto kakvu državu želimo. A mi želimo građansku umesto nacionalne države, jednaka prava za sve. Tu nema prostora za insinuacije da nekoga manje vrednujemo. Naprotiv.
Demokratska društva jesu nastajala u okvirima nacionalnih država, ali to su prevaziđeni okviri sada već razvijenih demokratija. Na nama je da ubrzamo taj proces i preskočimo neki korak u razvoju, jer kaskamo. Naše igranje na kartu nacionalnog uvek se završavalo jednim ratom, proterivanjima naroda i nametanjem volje iz centra moći u Beogradu. Što se tiče preambule kao poslednje odbrane Kosova, nju je vreme pregazilo jer nije bila prepreka da nekadašnja pokrajina postane republika. Antić je intelektualac, istoričar koji zna da je problem sa pravima Albanaca kulminirao u savremenom dobu. Slobodan Milošević je ukinuo autonomiju Kosova 1989. godine, a JNA je tada zavela vanredno stanje na toj teritoriji. Stoga se ne može reći da desnica nije bila na vlasti kad su ukidana prava ili vođeni ratovi, jer je Milošević na krilima nacionalizma tako započeo jednu eru. Ta se era završila novim sukobima i menjanjem postojećih granica. Eksploatisanje nacionalnog naboja u političke svrhe u nerazvijenim društvima ne dovodi do napretka, već suprotno, do urušavanja postojećeg sistema sa tendencijom potpunog nestanka. Ne jednog naroda, već jedne države. Iz iskustva sa ukidanjem prava nekadašnjoj pokrajini na jugu, uvereni smo da je ispravan put: veća prava na severu i decentralizacija.
Društvena dinamika iznad je svake političke odluke. Zato kažemo da ustav nije i ne sme biti mrtvo slovo na papiru. Društvo menja pravne norme, a ne obrnuto. Srbiji je preko potreban novi ustav zato što je neophodan raskid sa prošlošću koju simbolizuje stari.
O tome želimo da razgovaramo sa svima, pa i sa Čedomirom Antićem: o stvaranju moderne evropske države.
Članica Predsedništva Liberalno demokratske partije

Omama zabave i afera
Često se danas u kritici stanja u štampanim medijima upotrebljava termin „žuta štampa“. Malo ko pominje kako je taj termin nastao. Njegova pojava se dovodi u vezu s medijskim delovanjem mađarskog emigranta Džozefa Pulicera. Među mnogobrojnim beskućnicima koji su se prijavili tokom američkog građanskog rata u redove severnjačke vojske bio je i Džozef Pulicer. Posle rata nastanjuje se u Sent Luisu u državi Misuri. Osniva list „Vorld“ za koji kaže: „Ovaj list je ne samo jeftin već i prosvećuje! Ne samo da prosvećuje već i širi vidike, ne samo da širi vidike već je i demokratski i posvećen težnjama naroda“.
Za tri godine tiraž lista nadmašuje 100.000 primeraka! Pulicer prvi uvodi poznate novinarske maksime: ko, šta, zašto, gde, kada, kako i to postaje Biblija savremenog novinarstva. Skandali, izmišljene ljudske priče, senzacije postaju fokus Pulicerovog interesovanja.
To su novine koje se ne zadovoljavaju da beleže vesti. Oni prave vesti! To je ideja vodilja „žute štampe“. Pulicer u svoje novine uvodi i jednu novinu: komične ilustrovane priče, odnosno stripove. Reč je o narodnom žanru koji sintetizuje dve velike tekovine masovne štampe: ilustraciju, kao direktno sredstvo masovne komunikacije s polupismenim čitalaštvom, i roman u nastavcima, s karakterističnim elementima (pustolovine, ljubav, junaštvo) i snažnim tonovima popularne književnosti. Među ilustratorima ističe se Ričard Autkolt, tvorac lika iz stripa Jelou Kida, deteta na čijoj se žutoj odeći nalaze napisane reči teksta. To je neka vrsta začetka savremenog stripa i to je i prvi novinski strip u boji.
Za razliku od feljtona, priče o Jelou Kidu odvijaju se gotovo uvek u svakodnevnoj atmosferi doma jedne malograđanske porodice. Za čitaoce dnevnog lista to je još jedan moćan činilac poistovećivanja i prepoznavanja. Jelou Kid postaje toliko popularan da se po ovom strip junaku senzacionalističko i popularno novinarstvo često određuje kao – „žuta štampa“ .
Danas, u našem okruženju, doživljavamo procvat medija koji svoju tematiku prilagođavaju ukusu najšireg kruga čitalaca i gledalaca. Pomažući medije koji promovišu ovu vrstu „novinarstva“, vlast planski usmerava svest čitalačke publike u omamu zabave, površnih sadržaja, ljubavnih i porodičnih afera, odvajajući je od ozbiljne misli o suštinskim problemima države i vremena u kome živimo. Život se predstavlja kao komična priča sa srećnim krajem gde se uspeh postiže preko noći bez mnogo napora i rada.

Razmišljam: šta će biti sa ovim detetom kada prođe kratkotrajna TV slava? Kako će se vratiti bez posledica u normalan život

Idol i uzor mladima postaju folk pevači i rijaliti zvezde koje se hvale svojim skupim automobilima, raskošno nameštenim stanovima i kućama u ekskluzivnim delovima grada.
Sve se to prenosi na naslovne strane štampe i postaje udarna vest na lokalnim, a često i na državnim televizijama.
Izmišljaju se nepostojeći državni udari, pretnje i zavere svetskih moćnika. Od pasivnog posmatrača mediji postaju aktivni učesnik društvenih zbivanja, kreatori intriga, zavera i afera. Unapred se osuđuju pojedinci dok sudski procesi nisu ni pokrenuti.
(Foto:grafije političara, sportista, starleta prekrivaju naslovne strane novina. Naš izum su, pored fotosa, i veoma inventivni i poetski naslovi: „Lopuža“, „Kurva“, „Dembel“, „Prevarant“, „Plaćenik“, „Izdajnik“, „Peder“...
Mediji stvaraju iluziju, pre svega kod dece, da vam jedna pojava na televiziji, jedna otpevana pesma pred muzički neukim žirijem garantuje srećnu i bezbrižnu budućnost. Deca nastupaju u kasnim večernjim satima na televiziji, našminkana, nafrizirana kao njihovi pevački idoli, neprimereno svojim godinama i uzrastu.
Nedavno sam putovao avionom od Pariza do Beograda. Istim avionom putovala je i jedna mlada žena sa svojom ćerkom od pet-šest godina. Devojčica je bila našminkana, lakiranih noktiju, napirlitane frizure. Prilično neukusno obučena za svoje godine.
U avionu su veoma glasno razgovarale da ih svi čuju. Dete je očigledno bilo jedna od „TV zvezdica“. Devojčica je glasno komentarisala da se vraćaju, kako je sama rekla, sa „tezge“ u Parizu gde je nastupala uz neku našu popularnu folk pevačicu.
Zatim su ona i majka tokom leta, na zadovoljstvo većeg dela putnika, vežbale pesmu za narednu emisiju. Teško je reći šta je bilo tužnije: majka ili dete. Ili svi mi, putnici, koji smo u tome učestvovali...
Razmišljam: šta će biti sa ovim detetom kada prođe kratkotrajna TV slava? Kako će se vratiti bez posledica u normalan život, redovnu školu, učenju i druženju sa svojim vršnjacima... Ili će i ona završiti na naslovnim stranama naše „žute štampe“.
Profesor Fakulteta dramskih umetnosti

Izvrnuti brod
Brod društva u Srbiji nije bio izvrnut odmah sa promenom vlasti 2012. godine. Trenutak gde je naopako stanje postalo definitivno nije sasvim lako odrediti. Početak ozbiljnog ljuljanja broda bilo je ukidanje ,,Utiska nedelje”, kao signal da će javnost od tog trenutka biti sve više kontrolisana. Proces je svakako kulminirao sa događanjima ovog leta: sa izložbom „Necenzurisane laži” gde je, precizno, sav inteligentan i kritički prikaz stvarnosti u Srbiji paušalno proglašen za laž, sa najavom maltretiranja poslanika ekspozeom od 400 strana, sa suspenzijom pravnog poretka u slučaju Savamale, sa aktivnim stvaranjem atmosfere novog rata sa okruženjem u provladinim tabloidima – brod je sigurno sasvim izvrnut. Trenutno je u Srbiji skoro sve postavljeno naopako. Kao u Orvelovoj „1984”, svaka vrednost je izjednačena sa svojom suprotnošću i prave vrednosti nemaju skoro nikakvo javno uporište. Izvrnuti brodovi naravno nigde ne idu, a zarobljeni putnici pod brodom nekako još dišu, ali u atmosferi koja je sve više mučna i klaustrofobična.
Prilično je jasno i to da, iako vladajuće vrednosti mogu biti potpuno izvrnute, to u 2016. godini, na Balkanu, ne znači da će vaš život postati fizički pakao. Ukoliko isključite TV i uopšte ne pratite ono što radi vlast, ne morate primetiti da nešto ne štima. Vozovi idu, gradski prevoz takođe, prodavnice su pune robe, restorani i kafići puni gostiju. Iako se političari na liniji Srbija-BiH-Hrvatska busaju u grudi i izazivaju jedni druge na dvoboj, oni zapravo nemaju snagu da pokrenu bilo kakav stvarni sukob, niti to planiraju. Političari su postali izvor destabilizacije jer tako mobilišu deo glasača i održavaju se.
EU zvaničnici nemaju nikakav problem s tim što je naš brod izvrnut. Daleko u dvehiljaditim je ostalo uverenje da je EU neka vrsta garanta da će se ovdašnje države civilizovati. Kao i svaka administracija, i oni imaju svoje prioritete. Kad smo mi u pitanju, prioriteti su stabilizacija položaja nezavisnog Kosova i strukturne reforme koje zahtevaju dalje privatizacije javnog sektora. Predsednik EBRD Suma Čakrabarti je u toku nedavne posete Beogradu to jasno naglasio: ,,Jedna od oblasti o kojoj želim da razgovaram s vladom, i mi na tome snažno insistiramo, jeste privatizacija preduzeća koja su u javnom sektoru, jer ako se to ne desi, neće biti konkurentne kada uđu na tržište EU”. On očekuje privatizaciju Komercijalne banke, Telekoma i Srbijagasa. Kao priprema za delimičnu privatizaciju zahtevaju se i otpuštanja u EPS-u. Ako se ovome doda saradnja u planovima EU u vezi sa migrantskom krizom, ovo je zapravo sve što od nas očekuju zvaničnici EU. Ukoliko odgovorimo na ove prioritete EU, evropski zvaničnici biće puni hvale za vlasti u Srbiji, a bićemo nagrađeni i ponekim otvaranjem poglavlja na dugom i neizvesnom putu ka EU.
EU je izgubila svoju privlačnu snagu koja je nekada nosila demokratsku opoziciju u Srbiji predvođenu Demokratskom strankom, ali to ne znači da je saradnja sa državama EU izgubila svaku privlačnost. Kao i skoro sve drugo, i EU se pretvorila u manji ili veći provizorijum – na jednom njenom kraju je Grčka koju pritiska ekonomska kriza i mnoštvo migranata, a na drugom kraju Britanija, koja se od krize sklanja izlaskom iz EU. Zajednička politika i demokratska kontrola vlasti su svuda u povlačenju. Ponekad se ova dezorijentisanost ogleda u nemogućnosti da se izabere vlada, kao u Španiji, gde su u izgledu treći izbori ove godine, ili u Hrvatskoj, gde poslednja vlada nije trajala ni godinu dana. Kao odgovor na nestabilnost, svuda jača nacionalizam, kao bazičan način odbrane od neizvesnosti, način koji spušta sve kriterijume i zapravo šteti svima. Obnovljena zajednička politika u Evropi koristila bi svima, ali se trenutno čini da je to poslednje što bi trebalo očekivati.
Kada se ispod svega podvuče crta, ima li smisla truditi se oko okretanja broda? Iako okruženje i stanje evropske i svetske politike ne pružaju veliku podršku za taj poduhvat, što bi se reklo, nada umire poslednja. Možda je tačno da onako kako smo se iznenadno našli u ovoj poziciji, možemo i da se izvučemo iz nje. Brod koji bi ponovo bio uspravan možda bi nas opteretio novim zadacima i dilemama, ali bi makar mogao da se kreće.
Urednik sajta Dvogled

Hafington post: Srbija je zemlja vrsnih programera
VAŠINGTON - Beograd postaje popularno sedište inovativnih tehnoloških kompanija koje ovde pronalaze vrsne programere sa evropskim mentalitetom, izvrsnim znanjem engleskog jezika i sjajnim smislom za humor, navodi američki „Hafington post”.
Ovaj list svrsta Srbiju među pet svetskih zemalja koje nude najkvalitetnije kadrove za pokretanje visokotehnološkog poslovanja, a u tekstu koji potpisuje autorka Milena Milićević ističe se da je naša zemlja samo u 2015. godini „izvezla” softverske usluge u visini od 678,3 miliona evra.
Kako se procenjuje, 30.000 programera u Srbiji bi odmah moglo da počne da radi za platu dvostruko veću od državnog proseka, navodi se u tekstu.
Imajući u vidu da preduzetnički sistem nastavlja da se razvija kroz formalno i neformalno obrazovanje, u budućnosti bi trebalo očekivati još uspešnih preduzeća osnovanih u Srbiji, zaključuje „Hafington post”.
U tekstu pod naslovom „Pet zemalja u kojima možete da osnujete tehnološke kompanije i diviti se umetnosti”, pored Srbije se navode Švajcarska, Singapur, Holandija i zemlje Karipskog regiona – prenosi Tanjug.

​Maliciozna aplikacija koristi „pokemaniju”
U „Guglovoj” onlajn prodavnici pojavila se aplikacija pod nazivom „Guide for Pokemon Go” preko koje napadači pristupaju sistemskim datotekama na mobilnim telefonima sa „android” operativnim sistemom i tako instaliraju dodatne maliciozne aplikacije, upozorili su stručnjaci iz kompanije „Kasperski lab”. Aplikacija koja navodno pomaže korisnicima da bolje igraju planetarno popularnu igru „Pokemon gou” preuzeta je više od 500.000 puta, pri čemu je zabeleženo više od 6.000 uspešnih infekcija. Posle prijave „Guglu” aplikacija je uklonjena sa servisa.
Podaci ukazuju na to da je zabeleženo više od 6.000 uspešnih infekcija u zemljama kao što su Rusija, Indija i Indonezija. Međutim, budući da je aplikacija usmerena ka korisnicima koji govore engleski jezik, velika je verovatnoća da su i ljudi iz ovih geografskih područja takođe pogođeni.
Žrtve ovog „trojanca” možda na početku i neće uočiti sve veći broj nametljivih reklama, ali dugoročne posledice mogu da budu znatno ozbiljnije. Ako je neko postao žrtva, to znači da neko drugi ima kontrolu nad njihovim operativnim sistemom i svim podacima.
Iako je aplikacija uklonjena sa „Gugl plej stor” servisa, oko 500.000 korisnika je i dalje izloženo riziku.
Korisnici koji smatraju da su njihovi uređaji možda inficirani ovim virusom trebalo bi da ih skeniraju putem mobilnih antivirus rešenja, navodi se u saopštenju kompanije „Kasperski”.

„Aurora alarm” za goste hotela u Finskoj
Roveniemi – Finski hotel „Arktički sneg” u gradu Roveniemi zaposlio je osobu koja će ostajati budna noćima da bi, kada uoči auroru borealis (polarnu svetlost), budila goste tog hotela koji su smešteni u staklenim igloima.
Noćni osmatrač bi trebalo da gleda u nebo i probudi goste hotela kada opazi da se pojavljuje polarna svetlost, objavila je „Nacionalna geografija”, a preneo Sputnik.
Hotel je na „Fejsbuk” profilu napisao: „Hvala vam za prijave i interesovanje za rad sa nama. Gosti koji odsedaju u staklenim igloima od sada će moći da koriste – aurora alarm. Biće u mogućnosti da čuju specijalni signal u igloima čim polarna svetlost počne da se kreće po nebu. Usluga je dostupna tokom zimske sezone od 23.30 do 6.30 sati. Aurora alarm se može naručiti na recepciji hotela u bilo koje doba”, navodi sa na sajtu hotela.
Servis je uključen u cenu smeštaja, tako da posetioci neće morati dodatno da ga plate – prenosi Tanjug.

Svetski jezici sličniji nego što se mislilo
Upoređujući dve trećine različitih svetskih jezika, naučnici su zaključili da reči sa istim značenjem zvuče slično čak i kada dva jezika uopšte nisu bliska. Ovo otkriće u suprotnosti je sa starom tezom lingvista koji se bave poreklom i evolucijom svetskih jezika. Oni su, naime, smatrali da među često korišćenim rečima u jezicima sa različitih strana sveta, koji nisu međusobno povezani, nema nikakve sličnosti u glasovima. Na primer, reči „ptica”, „ndege” ili „tori” znače ptica na ruskom, svahiliju i japanskom i uopšte ne zvuče slično.
„Ideja da ne postoji veza između zvuka i značenja reči stara je više od jednog veka. Naučnici često odbacuju ideju da su zvuci povezani sa smislom reči, jer se boje da ih to ne navede na pogrešan trag. Međutim, mislim da je takav pristup površan”, kaže Damijan Blazi, istraživač na Univerzitetu u Cirihu i u nemačkom institutu „Maks Plank”, koji je radio na ovoj studiji.

Na iznenađenje naučnika, ispostavilo se da su sličnosti u glasovima i značenju između reči potpuno nepovezanih jezika mnogo veće nego što su pretpostavljali

Nije teško u jednom jeziku naći reči koje zvuče slično i koje imaju slično značenje, ali ne znači da će to biti slučaj i sa drugim jezicima. Ipak, za razliku od svojih prethodnika, ovi istraživači su zahvaljujući kompjuterskim programima i modernim statističkim metodama, mogli da analiziraju reči iz nekoliko hiljada jezika istovremeno. Tim je proučavao po stotinu „osnovnih” reči iz gotovo dve trećine od više od 6.000 svetskih jezika da bi utvrdili da li postoji sličnost u glasovima. Naravno, isključili su sličnosti zbog zajedničkog porekla dva jezika, ili reči koje je jedan jezik preuzeo iz drugog (kao što je engleski pozajmio pojedine reči iz francuskog nakon normanskog osvajanja Engleske, ili turske reči koje su se u srpskom zadržale zbog viševekovne turske vlasti). Na iznenađenje naučnika, ispostavilo se da su sličnosti u glasovima i značenju između reči potpuno nepovezanih jezika mnogo veće nego što su pretpostavljali. Na primer, reč koja znači nos obično ima glas „n”, reč koja označava krug, obično sadrži „r”, dok je mali obično povezan sa „i”. Daleko od toga da su ovi trendovi univerzalni, navode istraživači, ali se pojavljuju iznova i iznova u različitim jezicima. Zbog toga oni zaključuju da pojedine reči nisu samo stvar konvencije, već da su proizašle iz univerzalnih asocijacija koje u ljudima izaziva pojam koji označavaju.

Beli medvedi opkolili naučnike na Arktiku
Tim ruskih stručnjaka za meteorologiju nalazi se na malom ostrvu u Arktičkom okeanu i imaju problem jer već dve nedelje njihovu stanicu opkoljavaju polarni medvedi, javila je agencija Itar–Tas. Petoro istraživača se žali da deset odraslih jedinki i više mladunčadi kruži oko njihove baze na ostrvcetu Trojnoj iznad Sibira. Jedna ženka spava ispod prozora stanice, zbog čega se plaše da izađu napolje. Navodno su ostali bez baklji koje im služe za rasterivanje arktičkih zveri koje su im krajem avgusta ubile jednog psa.
Zbog novonastale situacije sprovođenje meteoroloških merenja je otežano. Po ruskom zakonu zabranjeno je ubijanje belih medveda, koji na globalnom nivou imaju status ugrožene vrste. Zato su istraživači na Arktiku uglavnom opremljeni reflektorima i puškama sa gumenim mecima.
Vasilij Ševčenko, šef grupe koja održava meteorološku stanicu, rekao je za Itar–Tas da je brod sa potrepštinama na putu ka ostrvu Trojnoj. Na njemu su i nove baklje i psi, ali problem je što će do njih stići tek za mesec dana.
„Poslate su instrukcije brodu ’Mihail Somov’, koji treba da stigne za mesec dana i dopremi pse, baklje i razne druge pirotehničke naprave kojima plašimo životinje”, rekao je Ševčenko.
Slična epizoda zabeležna je pre godinu dana. Pet gladnih polarnih medveda kružilo je oko ruske meteorološke stanice na ostrvu Vajgač na dalekom severu Rusije, pa osoblje nije moglo da izlazi i čita merenja.
„Spavaju blizu kuća. Agresivni su. Nedavno su se pobili blizu naše kuće”, rekao je tada jedan od naučnika za „Sibirski tajms”.

Po ruskom zakonu zabranjeno je ubijanje belih medveda, koji na globalnom nivou imaju status ugrožene vrste

Naučnici su opisali užas kroz koji prolaze da bi obavili svakodnevne dužnosti: „Juče smo izašli i jedan medved je bio blizu kuće. Tri puta je naš inženjer ispaljivao svetleće rakete ali medved se nije uplašio. Na kraju smo ga oterali uz pomoć baklje, ali nije daleko otišao.”
Nije neuobičajeno da beli medvedi prilaze mestima na kojima borave ljudi. Otpad je tamo teško odložiti i on privlači ove predatore. Ovakvih situacija je sve više zbog globalnog zagrevanja, piše „Vašington post”. Zbog topljenja leda i smanjene populacije morskih vrsta kojima se hrane, polarni medvedi su primorani da idu sve dalje u potrazi za hranom.
Ševčenko je rekao za Itar–Tas da očekuje da medvedi ostave na miru naučnike tek krajem oktobra, kada se zamrzne voda uz obalu ostrva.

Pilot se onesvestio, F-16 sam preuzeo kontrolu (VIDEO)
VAŠINGTON - Snimak koji je objavila Nacionalna garda Arizone pokazuje kako ratni avion F-16 sam preuzima kontrolu nad letom i sprečava pad, nakon što se pilot na obuci onesvestio usled delovanja G sila tokom zahtevnog manevra.
Na snimku se vidi kako avion ponire ka tlu, sve dok mehanizam koji se od 2014. godine ugrađuje u lovce F-16 ne preuzme kontrolu, i izravna letelicu u vazduhu. Ovo je četvrti poznati slučaj da taj sistem spasava pilota i letelicu od pada, piše „Popjular sajens”, a prenosi hrvatski portal index.hr.
Tanjug

Your browser doesn’t support video.
Please download the file: video/youtube

Junaci u senci ekipnih rezultata
U senci trijumfa Amerikanaca i Kineskinja, nadmašenih očekivanja od naših šahistkinja (13. mesto) i razočaravajućeg plasman šahista (38. mesto), Olimpijadu u Bakuu su obeležili i pojedinci. Neki od njih nisu uspeli da pomognu ekipama da zablistaju, kao naš Aleksndar Inđić, kome je pripala bronza za 8,5 poena iz 10 partija na četvrtoj tabli, ili dvojica fenomena, Gruzin Badur Džobava i Filipinac Eugenio Tore, koji je u 65. godini osvojio najviše poena od svih učesnika, čak 10 iz svih 11 kola. Drugi su, poput Veslija Soa (SAD) i čak četiri Kineskinje, ekipnoj dodali i pojedinačne medalje.
Najbolji šahisti po tablama
Prva tabla: 1. Badur Džobava (Gruzija) 8 iz 10, 2. Lenije Domingez (Kuba) 7,5 iz 10, 3. Fabijano Karuana (SAD) 7 poena iz 10 partija, itd.
Druga tabla: 1. Vladimir Kramnik (Rusija) 6,5 iz 8, 2. Anton Kovaljov (Kanada) 8 iz 10, 3. Horhe Kori (Peru) 8 poena iz 10 partija, itd.
Treća tabla: 1. Vesli So (SAD) 8,5 iz 10, 2. Zoltan Almaši (Mađarska) 7,5 iz 9, 3. Eugenio Tore (Filipini) 10 poena iz 11 partija, itd.
Četvrta tabla: 1. Loran Fresine (Francuska) 7 iz 8, 2. Ian Nepomnjašči (Rusija) 8 iz 10, 3. ALEKSANDAR INĐIĆ (SRBIJA) 8,5 poena iz 10 partija, itd.
Rezerve: 1. Andrej Volokitin (Ukrajina) 8,5 iz 9, 2. Sami Hader (Jordan) 8 iz 8, 3. Aleksej Aleksandrov (Belorusija) 6,5 poena iz 8 partija.
Najbolje šahistkinje
Prva tabla: 1. Ana Muzičuk (Ukrajina) 7,5 iz 10, 2. Hu Jifan (Kina) 5,5 iz 8, 3. Pija Kramling (Švedska) 8,5 poena iz 11 partija, itd.
Druga tabla: 1. Valentina Gunjina (Rusija) 8 iz 10, 2. Đu Venđun (Kina) 7,5 iz 11, 3. Deimante Daulite (Litvanija) 8 poena iz 10 partija.
Treća tabla: 1. Gulnar Mamadova (Azerbejdžan) 7 iz 9, 2. Karina Ščepkovska (Poljska) 6,5 iz 8, 3. Ti Nguen (Vijetnam) 8 poena iz 11 partija, itd.
Četvrta tabla: 1. Džongji Tan (Kina) 9 iz 11, 2. Nino Bacijašvili (Gruzija) 9 iz 10, 3. Klaudija Kulon (Poljska) 9 poena iz 1 partija, itd.
Rezerve:1. Ći Guo (Kina) 5,5 iz 8, 2. Andrea Navrotesku (Francuska) 7 iz 10, 3. Anita Gara (Mađarska) 5 poena iz 8 partija.

Ksenijin „Spomenar”
Mnogima će biti čudan spoj toliko nespojivih ljudi, ideološki i politički, sa tolikim različitim prošlostima, koji su napisali svoje posvete Kseniji Vučić. Tako je skup njihovih uspomena, priča, eseja i fotografija postao „Spomenar”, bezazleni medij detinjstva iz daleke prošlosti. Nešto poput „Instagrama”, „Fejsbuka” ili „Tiktoka” koje na posebnom mestu čuvaju matorci.
U svakom od tih tekstova različitih žanrova otkrivaju se detalji iz njenog profesionalnog i ličnog života, a kako je njen život posmatran kroz posebnu dioptriju, kao bivše supruge i majke dece najmoćnijeg političara u Srbiji Aleksandra Vučića, nema te predrasude i kontroverze koju joj sa posebnom strašću nije nalepila cinična beogradska čaršija.
Zato je knjiga „Ksenija” izuzetno dragoceno štivo ne samo za porodicu Ksenije Vučić već i za buduće istraživače koji će pokušati da dešifruju događaje od devedestih godina naovamo. Izdavač „Spomenara” je Institut za javnu politiku Vladimira Beba Popovića, bliskog Ksenijinog prijatelja koji se nalazio ne samo na suprotnom političkom spektru već i u različitom političkom univerzumu od onoga u kojem je lebdela Ksenija. Ali, te razlike su ih zbližile, umesto da ih dodatno udalje, što je Popović detaljno i za njega neuobičajeno emotivno opisao u svom tekstu „Šolja čaja”.
Pokazujući da ume da spaja nespojivo, makar za srpsku svakodnevicu, Ksenija Vučić je očigledno posedovala dar i da svoje prijatelje okupi na jednom mestu i posle svoje smrti, poput urednika knjige Petra V. Arbutine, književnog kritičara i esejiste, koji je uređivao knjige i sarađivao na izdanjima velikana poput Milorada Pavića, Mome Kapora, Vladete Jerotića, Milovana Vitezovića. Ima ih još.
Ako tom krugu dodamo i Aleksandra Čotrića, aforističara i pisca, najbližeg saradnika lidera SPO Vuka Draškovića, koji je prve korake u novinarstvu pravio upravo sa Ksenijom Vučić u „Srpskoj reči”, nekadašnjem opozicionom glasilu Srpskog pokreta obnove, pohvataćemo detalje iz novinarske biografije Ksenije Vučić koji su promakli i koji su gotovo nepoznati.
Kako smo mi inače nacija koja pamti kraće od kokoši, dakle, najduže nekoliko dana, o decenijama je izlišno govoriti jer su za Srbe to vekovi – čime su uspeli da demantuju čak i Milankovićev kalendar – drago mi je što će oni koji to žele, a trebalo bi, imati priliku da se uvere da je ona, bez ikakve sumnje, bila jedna od najtalentovanijih novinara svog vremena.
Završivši Istoriju umetnosti na Filozofskom fakultetu u Beogradu, sa obrazovanjem koje se smatra aristokratskim, ona se ne bavi Modiljanijem ili Dalijem, već zaranja u mistični svet srpske politike. Devojka sa Dorćola, iz ugledne porodice koja je takođe ideološki raspolućena, a tako je bilo oduvek i tako će biti zauvek u Srba, Ksenija traži svoj put između desničarskog i monarhističkog glasila i alternativnog Radio Indeksa, koji emituje nove talase mladalačkog bunta generacije koja je imala svoje nade, snove i ideale. Radila je i za VIN produkciju Gordane Suše, koja je bila na suprotnom polu Ksenijinih desničarskih stavova, ali je to nije remetilo da uradi neke od nezaboravnih priloga koja je ta produkcija stvorila. Sa Indeksa je otišla na Studio B, najvažniji medij beogradske čaršije tokom devedesetih. Kada je Zoran Đinđić postao gradonačelnik Beograda, prvi intervju dao je novinarki Studija B – Kseniji Vučić.
Prihvatio sam ideju Bebe Popovića da iščitam stare tekstove „Srpske reči”, koju mi je poslao Čotrić, ali sam robovao predrasudama. Znao sam da je pravila odlične televizijske intervjue na Televiziji Pink sa Edijem Ramom, Nikolom Gruevskim i još nekoliko krupnih političkih zverki iz domaće radinosti. I to je to. Kako u „Spomenaru” ima izuzetnih i emotivnih priloga Elme Zukorlić, Jelene Trivan, Aleksandre Janković, Vladimira Đukanovića, Vanje Udovičića, kao svedočanstvo o njihovom bliskom odnosu bilo mi je zaista dragoceno da pročitam njene davne intervjue iz „Srpske reči”. Nizali su se razgovori sa jednim od osnivača Demokratske stranke filozofom Slobodanom Inićem, rediteljem i predsednikom JUL-a Ljubišom Ristićem, bivšim šefom komunista Dražom Markovićem, glumačkom gromadom Ljubom Tadićem, dramskim piscem Aleksandrom Popovićem...
Zato je veoma važno Ksenijino pisanje posmatrati u tom istorijskom kontekstu nekada velike zemlje, gde vladaju lude šeširdžije u zemlji čuda, na samoj svetskoj granici ideologija, vera i galaksija. Energična, vedra i razborita devojka, još novinarski devojčurak, želi da odgonetne tajnu sedmog pečata, ali srpskog. Ulazi u redakciju gde pišu profesori univerziteta, pisci i intelektualci koji su za kralja i otadžbinu, ali ne samo oni već i novinari sa drugačijom ideološkom matricom. Od žestoke Dane Drašković, matematičara Milana Božića, akademika desne orijentacije Nikole Miloševića i Koste Čavoškog, predsednice Građanskog saveza Vesne Pešić. U tu šaroliku galeriju ličnosti i likova umešali su se i Gordana Suša, Nadežda Gaće, Radivoj Cvetićanin, Mihajlo Kovač, Ejub Štitkovac, tako da su se, i pored dominacije stavova SPO, mogle videti i drugačije političke boje, po principu do tada nepoznatog umetničko-političkog pravca, srpskog kubizma.
Ksenija odmah kreće u akciju, ne dozvoljava da je zvučna imena prestrave, već se nameće upravo intervjuima koji značajno podižu rejting krunskog dvonedeljnika u Republici. Jedna od najboljih reportaža iz tog vremena je upravo njena, opis neuspelog intervjua sa tadašnjim gospodarem života i smrti u Srbiji, Željkom Ražnatovićem Arkanom u Erdutu. Trebalo je mnogo hrabrosti za takav tekst i ona ga je imala.
Ponovo treba staviti Ksenijin novinarski angažman u novi kontekst, a to je njena veza i brak sa Aleksandrom Vučićem, zato što je mačističko društvo poput našeg, robujući stereotipima o supruzi tadašnje mlade političke zvezde u usponu, a kasnije i najmoćnije političke figure u Srbiji, po automatizmu Kseniju smestilo u otrcani kliše Vučićeve supruge. I kod većine je tamo ostala i kada su okončali bračnu zajednicu. Takva vrsta olakog klasifikovanja žena – „ma daj, da nije bilo Vučića” – jedna je od najvećih nepravdi učinjenih prema nekoj koleginici u srpskom novinarstvu.
Iako se tada nije moglo ni naslutiti dokle će Vučić dogurati, etiketa joj je prilepljena po starom običajnom pravu, a samo je uži krug novinarskog esnafa znao koliko je Ksenija bila svoja, talentovana i autentična. Nisam bio njen prijatelj, već kolega. Kako sam za njen novinarski forsaž saznao tokom sklapanja ove knjige, a ona je imala sve resurse da to odavno razglasi na sva zvona, sada mi je mnogo jasnije zašto je imala toliko raznobojnih prijatelja upisanih u „Spomenar”.

„Njujork tajms”: Amerika šalje Ukrajini stare modele kasetne municije - ne eksplodira odmah
SAD planiraju da Ukrajini pošalju stare modele kasetne municije koje u 14 odsto slučajeva ne detoniraju odmah, piše „Njujork tajms”.
Prema podacima lista, Pentagon uverava da su modernizovali model. Međutim, poboljšan je samo domet projektila, koji još uvek sadrži granate, čiji procenat neispravnosti je američki vojni resor opisao kao neprihvatljivo visok.
Prema pisanju „Njujork tajmsa”, pukovnik vojske u penziji Al Vosburg, koji je prošao obuku za uklanjanje eksplozivnih ubojnih sredstava, rekao je da će proces čišćenja područja nakon upotrebe ovakvih projektila potrajati, jer se ne mogu ručno pomerati. Pored toga, biće potrebna edukativna kampanja za stanovništvo koje će se vratiti na ove teritorije i koje bi moglo da strada od neeksplodiranih granata.
Savetnik za nacionalnu bezbednost američkog predsednika Džejk Salivan saopštio je 7. jula da su SAD odlučile da isporuče kasetnu municiju Ukrajini, čijoj se upotrebi UN protive. On je takođe napomenuo da je Kijev Vašingtonu dao pisane garancije za minimiziranje rizika za civile prilikom upotrebe ove vrste municije.

Tri osobe povređene u lančanom sudaru na auto-putu Beograd-Zagreb
Tri osobe su povređene večeras u lančanom sudaru na auto-putu Beograd-Zagreb u smeru ka gradu kod Zmajeve pumpe, rečeno je Tanjugu u MUP-u.
U sudaru su učestvovala dva putnička vozila i jedan kamion, a tri osobe koje su se žalile na povrede zbrinule su ekipe hitne pomoći.
Automobil SUV marke ''audi'' i drugo vozilo su od siline udara u potpunosti uništeni, dok je na kamionu pričinjena manja materijalna šteta.
Zbog sudara je na tom delu auto-puta formirana dugačka kolona, prenosi Tanjug.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Dve nove bronzane medalje za Srbiju u Riju
RIO DE ŽANEIRO – Srpski srelac Laslo Šuranji osvojio je danas bronzanu medalju u disciplini malokalibarska puška 50 metara ležećim stavom u klasi SH1 na Paraolimpijskim igrama u Riju.
Ovo je njegova druga medalja na Igrama, nakon što je osvojio zlato u disciplini 50 metara MK puškom trostav.
Dimitrijević osvojio bronzu u bacanju koplja
Srpski atletičar Nemanja Dimitrijević osvojio je bronzanu medalju na Paraolimpijski igrama u Riju u disciplini bacanje koplja. On je ostvario lični rekord od 60,86 metara.
Srbiji je ovo šesta medalja na igrama. Strelac Laslo Šuranji osvojio je zlato i bronzu, stonotenoserka Borislava Perić-Ranković zlato, a Mitar Palikuća i Nada Matić bronze.   
  (Tanjug)

Đoković će morati na manju hiruršku intervenciju
Đoković je u finalu poslednjeg Grend slema sezone, na Ju-Es openu u dva navrata tražio medicinski tajm aut zbog toga što su mu otpali nokti sa prstiju desne noge.
„Otpali su mi nokti na nogama i prsti su mi krvarili. Bilo je baš bolno da se krećem, ali sam pokušao”, rekao je on posle meča koji je izgubio od Stana Vavrinke sa 3-1.
Kako navode mediji, Đokovićeve prste je zahvatila infekcija zbog koje će morati da bude podvrgnut operaciji, kako bi se preostali delovi noktiju bili uklonjeni.
Ovu informaciju potvrdio je trener najboljeg igrača sveta, Marijan Vajda.
On bi trebalo da se oporavi i učestvuje na ATP turniru iz serije 500 u Pekingu, koji počinje 3. oktobra, ali je neizvestan njegov nastup na humanitarnom događaju koji organizuje u Milanu sledeće nedelje, a koji nosi naziv „Đoković i prijatelji”, navodi B92 – prenosi Tanjug.

Srbija želi SP u košarci za muškarce 2023. i EP 2019. za žene
Košarkaški savez Srbije (KSS) kandidovaće se za organizaciju prvenstva sveta za muškarce 2023, odnosno za žensko prvenstvo Evrope, zajedno sa Slovenijom, 2019. godine.
Kako se navodi u saopštenju KSS posle današnje sednice Upravnog odbora Slovencima će se uputiti predlog da se takmičenje po grupama odvija u dve države, a završnica u Beogradu.
Ujedno, KSS je posebno apostrofirao značaj basketa „Tri na tri”, gde je Srbija napredovala od 13. do prve pozicije na FIBA rang listi.(Tanjug)

Realu srećnija završnica
U novi pohod, na odbranu 11. titule prvaka ,,Starog kontinenta,, Real je krenuo pobedom, mada je Sporting, imao već dobijenu partiju protiv kraljevskog kluba. Da se ipak odmah na početku novog ciklusa Lige šampiona ne dogodi veliko iznenađenje pobrinuli su se Ronaldo i Morata. Najbolji fudbaler na planeti koga za Sporting vežu najlepše uspomene, nije briljirao, niti se radovao kada je postigao pogodak protiv svog nekadašnjeg kluba. Sporting se odlično držao u prvih 45. minuta, imao je dve dobre prilike, dok je jedinu pravu šansu za Real imao Ronaldo, posle šuta iz slobodnog udarca.
Sporting je u 47. minutu izveo sjajnu akciju, dobro su kombinovali njegovi igrači da bi Bruno Sdžezar, posle slabe intervencije Modrića, šutirao levom nogom sa nekih petnaestak metara u golmanov desni ugao. Real – Sporting 0:1! Gosti su znalački igrali, posebno na sredini terena, zaustavljajući najopasnije igrače Reala, pre svih Ronalda i Bejla. Od 70. minuta umesto Želsona šansu da zaigra u hramu fudbala dobio je srpski reprezentativac Lazar Marković, dok je minut kasnije umesto Benzeme na teren ušao Morata. To su bili prelomni momenti meča...
U finišu utakmice Real ipak stiže do pobede. Da se ipak ne dogodi veliko iznenađenje najpre se pobrinuo Ronaldo, koji je sjajnim pogotkom u  89. minutu iz slobodnog udarca doneo izjednačenje. Golman Rui Patrisio je prstima leve ruke pokušao da spreči pogodak, međutim na radost domaćih navijača nije uspeo. Bio je to Ronaldov 97. pogodak u evro kupovima i 94. u Ligi šampiona. Ipak, tu nije bio kraj jer je Morata u četvrtom minutu nadoknade vremena posle sjajnog centaršuta Rodrigeza glavom matirao golman Sportinga za veliko slavlje na startu Lige šampiona!
U drugoj utakmici F grupe u Varšavi Legija je dočekala Borusiju iz Dortmunda. Nemci su od samog starta pokazali da su došli po sva tri boda, pa je već u 7. minutu golom Gecea gost poveo. Na 2:0  povisio je Papastadopulos 15. minutu da bi dva minuta kasnije posle gola Barte sve bilo rešeno. U nastavku utakmice Borusija je samo uspela da poveća  prednost u 51. minutu, Gereiro je matirao domaćeg golmana da bi u 76. minutu Kastro povisio na  0:5, a u 87. minutu Obemejang je postavio konačnih: Legija – Borusija 0:6!  Nekadašnji fudbaler Partizana Miroslav Radović proveo je na terenu u dresu Legije poslednjih petnaestak minuta.
Siti je  sa Borusijom iz Mehengladbaha zbog kiše odigrao meč sa danom zakašnjenja ali to nije smetalo engleskom timu da slavi pobedu na startu. Domaćin je nakon asistencije Aleksandra Kolarova sa leve strane i jakog centaršuta poveo u 9. minutu, a strelac je bio Aguero. On je bio najspretniji u petercu, postavivši nogu a lopta je završila u mreži gostiju. Samo tri miinuta kasnije Siti je propustio novu priliku nakon dobrog udarca Gundogana, golman Somer je dobro intervenisao. Odličnu igru Siti je krunisao novim pogotkom Aguera u 28. minutu iz jedansterca. Bio je to sedmi pogodak Argentinca pod vođstvom Pepa Gvardiole, čime je ušao u istoriju dvadeset najboljih strelaca u evropskim takmičenjima. Inače, bio je to njegov 45. pogodak u 77 odigranih utakmica na međunarodnoj sceni.
Argentinac Aguero, definitivno centralna figura u dresu Mančester sitija postigao je u 77. minutu het trik, a  konačan rezultat postavio je Ihenačo, koji je na teren ušao umesto glavnog slavljenika duela u Mančesteru.
Fudbaleri Lestera, kojima je ovo bio debi u Ligi šampiona, poveli   su na gostovanju u Brižu golom Olbrajtona. Bio je to prvi gol popularnih ,,lisica,, u nekom od evropskih takmičenja posle punih šesnaest godina. Briž je imao odličnu priliku da stigne do izjednačenja ali je Šmajhel prozreo nameru Iskereda. Ipak, Lester je u 30. minutu posle dobre igre  povećao vođstvo, a strelac pogotka bio je Mahrez iz slobodnog udarca. Gosti su i u drugom poluvremenu znali šta hoće pa je Mahrez u 61. minutu povisio vođstvo i to iz penala, jer je pre toga golman  Butel nepropisno u svom šesnaestercu zaustavio Vardija.
Od Porta se daleko više očekivalo na startu sezone, međutim danski Kopenhagen, tim našeg Andrije Pavlovića, smogao je dovoljno snage da se odupre favoritu. Domaćin je poveo u 13. minutu golom Brazilca Otavia. Tim reztuzltatom se otišlo na odmor da bi u 52. minutu Korneluius doneo veliki bod danskom šampionu, koji je dobrih pola časa igrao sa igračem manje.
Lion je protiv Dinama iz Zagreba imao lak zadatak. Francuski tim je slavio ubeljivih 3:0 a strelci su bili Toliso (13), Fei (49) i Korner u 57. minutu. Jedina utakmica koja je završena bez golova odigrana  je u Torinu gde su Juvnts i Sevilja igrali 0:0.
U Leverkuzenu domaći Bajer je protiv moskovskog CSKA vodio sa 2:0 golovima Mehmedija u 9. Čalhanoglua u 15. minutu. Ipak gosti se nisu predavali najpre su smanjili na 2:1 golom Džagoeva u 36. minutu a dva minuta kasnije Jermenko je postigao izjednačujući pogodak. Zoran Tošić nije odigrao ni jedan minut ove utakmice.
U Londonu Monako je slavio protiv Totenhema sa 2:1. Gosti su poveli u 15. minutu preko Silve, da bi u 31. minutu već bilo 2:0 za francuski tim, strelac pogotka bio je Lemar. Ipak, počasni pogodak za ,,tobdžije,, postavio je Aldervajer u poslednjem minutu prvog poluvremena.

Suarezova „stotka” bolja od Mesijeve i Ronaldove
Fudbaler Barselone Luis Suarez po broju golova i asistencija na 100 odigranih susreta ima bolji učinak od dve najveće fudbalske zvezde današnjice Argentinca Lionela Mesija i Portugalca Kristijana Ronalda.
Urugvajac je jubilarni 100. nastup za katalonski tim imao u subotu, kada je na „Nou Kampu“ Barselona poražena od Alavesa sa 2:1.
Suarez je iz Liverpula u Barselonu došao 2014. godine za 75 miliona funti i u prvih sto utakmica za klub u svim takmičenjima postigao 88 golova, dok 43 puta je bio asistent, što je zbirno učinak od 131 gola i asistencije, dovoljno za vodeću poziciju. Suarez je sa Barselonom zabeležio samo 12 poraza, dok je na 100 susreta 80 puta pobedio.
Napadač španskog šampiona u Primeri je često u senci svog saigrača Lionela Mesija i Portugalca Kristijana Ronalda, a prošle sezone u svim takmičenjima  Suarez je bio strelac 59 pogodaka i statistika sugeriše da Urugvajac mora da ima sličan status kao prve zvezde Barselone i Reala.
Učinak Argentinca Mesija na njegovih stotinu utakmica znatno je lošiji od onog koji ima njegov saigrač i iznosi 41 gol i 14 asistencija (ukupno 65), ali je petostruki osvajač Zlatne lopte to ostvario u tinejdžerskim godinama, što nije slučaj sa Kristijanom Ronaldom.
Bivši igrač Mančester junajteda sa 24 godine došao je u Real Madrid za tada rekordnih 80 miliona funti, kao jedna od najtalentovnijih fudbalera u tom trenutku. U prvih sto nasputa za kraljevski klub Ronaldo je dao više golova (95) nego Suarez (88), ali je Urugvajac dominantniji kada su asistencije u pitanju, pa je u kombinovanom skoru napadač Barselonom ispred Realove zvezde. Kapiten šampiona Evrope svojim saigračima asistirao je 29 puta, što je14 puta manje od broja asistencija koje je podelio Suarez. Igrač koji je tri puta poneo titulu najboljeg fudbalera sveta ima lošiji učinak i kada su trijumfi u pitanju, jer je na 76 od 100 mečeva Real pobedio sa njim u timu.
Divljenje napadaču Barselone na ovom učinku izrazio je i bivši francuski fudbalski reprezentativac Tjeri Anri koji je vrhunac karijere doživeo u dresu premijerligaša Arsenala.
– Po mom mišljenju, on je najbolja „devetka” na svetu. Postigao je 88 golova i 43 puta asistirao, čovek  je bio uključen u 131 gol. Kada ste to videli od jednog napadača? Mesi i Ronaldo su nestvarni igrači i ne može se porediti sa njima, ali među običnim smrtnicima Suarez je najbolji. Ljudi me često pitaju da upoređujem i kažem ko je najbolji. Luis Suarez je najbolji napadač na svetu – rekao je Anri.
Luis Suarez će u januaru sledeće godine napuniti 30 godina, a svoju fudbalsku karijeru započeo je u Nacionalu. Igre su ga posle odvele u Holandiju, gde je branio boje Groningena i Ajaksa. Posle toga usledio je prelazak u Premijer ligu, gde je u Liverpuul proveo četiri godine. Poslednja godina među „crvenima” bila glavna preporuka da ga angažuje katalonski velikan, jer je na 33 utakmice mrežu zatresao 31 put. U sezoni iza nas bio je najbolji golgeter na Starom kontinentu. Zlatnu kopačku osvojio je zbog 40 postignutih golova u utakmicama španskog prvenstva i učinio je da posle šest godina ta nagrada ne pripadne dvojcu Mesi – Ronaldo. Priznanje je dobio po drugi put u karijeri, pošto je prethodno u sezoni 2013/14. nagradu podelio sa rivalom iz Reala. Bio je i najbolji asistent Primere, sa 16 dodavanja koliko je imala i argentinska zvezda u Baseloni. U sezoni iza nas četiri puta je ostvario het – trik, dok je na dve utakmice bio četvorostruki strelac, a u istom ritmu nastavio je i u sezoni koja je startovala u avgustu. „El Pistolero“ je sezonu za Barselonu otvorio na najbolji mogući način, pošto je u prvom meču na „Kamp Nou“ u pobedi nad Betisom tri puta zatresao mrežu.​

Za trofej u Ligi Evrope boriće se dvadeset sedam naših fudbalera
Četrdeset osam klubova počeće večeras borbu za trofej u drugom po rangu evropskom takmičenju Ligi Evrope. Njima će se nakon prve faze pridružiti i osam trećeplasiranih ekipa iz Lige šampiona, a pobednika ćemo saznati 24. maja nakon finala koje će biti odigrano u Solni, predgrađu Stokholma.
Klubovi koji učestvuju u Ligi Evrope od prošle sezone imaju dodatni motiv da osvoje trofej u ovom takmičenju pošto im trijumf donosi direktan plasman u Ligu šampiona. Prošlogodišnji šampion Sevilja ove sezone igraće u elitnom takmičenju, a kladionice najveće šanse za trijumf u Ligi Evrope daju se Mančester junajtedu (kvota 7). Nešto manji izgledi daju se Romi (9), Interu (15), Bilbau (17), Fiorentini (17) i Viljarealu (17), dok bi pobeda Astane (501), Makabija iz Tel Aviva (501), Gabale (501) i Dundalka (751) predstavljala prvorazredno iznenađenje.
Ove sezone u Ligi Evrope neće biti srpskih klubova. Partizan i Čukarički su eliminisani u drugom kolu kvalifikacija od Zaglebja odnosno Videotona. Druga dva naša predstavnika su stigla na korak od drugog po rangu evropskog takmičenja. Međutim, od Crvene zvezde je u plej-ofu bio bolji Sasuolo, a od Vojvodine Az Alkmar.
Ipak, Srbiju će u ovom takmičenju predstavljati 27 fudbalera. To su: Željko Ljubenković (Zorja), Nemanja Maksimović, Đorđe Despotović (Astana), Luka Milivojević, Saša Zdjelar (Olimpijakos), Milan Vilotić, Milan Gajić, Mirelam Sulejmani (Jang bojs), Uroš Spajić, Ivan Obradović (Anderleht), Vojislav Stanković (Gabala), Predrag Rajković (Makabi TA), Vukašin Jovanović (Zenit), Bojan Nastić (Genk), Nemanja Gudelj (Ajaks), Nemanja Radoja (Selta), Miloš Kosanović (Standard), Stefan Mitrović (Gent), Jagoš Vuković (Konjaspor), Lazar Rosić, Nikola Stojiljković (Braga), Matija Nastasić (Šalke), Nenad Tomović (Fiorentina), Željko Brkić (PAOK), Dušan Tadić (Sautempton), Marko Momčilović (Steaua), Antonio Rukavina (Viljareal).
Liga Evrope ne donosi novca koliko i Liga šampiona, ali i učesnici u ovom takmičenju se nagrađuju za uspehe. Plasman u grupnu fazu donosi 2,4 miliona evra, a svaka pobeda i remi dodatnih 360 odnosno 120 hiljada evra. Svaka ekipa koja se domogne naredne runde dobiće dodatnih pola miliona evra, a one koje stignu do osmine finala još 750 hiljada. Svaki četvrtfinalista biće bogatiji za još milion evra, a polufinalisti za dodatnih milion i po. Ekipa koja izgubi u finalu biće nagrađena sa tri i po miliona evra, a pobednik sa šest i po.
Najtrofejnija ekipa u Ligi Evrope je Sevilja sa pet šampionskih pehara, a slede je Liverpul, Juventus i Inter sa po tri.

„Rijaliti Partizan”: i dalje bez predsednika
Situacija u Fudbalskom klubu Partizan je postala malo jasnija, ali ni posle devet meseci u njemu nema predsednika i Upravnog odbora. „Rijaliti Partizan” nastavljen je otkazivanjem Skupštine posle sat i 50 minuta čekanja na kvorum, pošto je nedostajao jedan od neophodna 33 člana.
Uvod u takav epilog bio je nedolazak opozicije, o kojem je njen vođa Nenad Bjeković obavestio javnost nepuna dva časa pre nego što je trebalo da počne sednica najvišeg foruma u Sportskom centru Partizan-Teleoptik u Zemunu. Mada je proteklih dana najavljivao dolazak i kandidaturu za novog čelnika, Bjeković je u saopštenju, poslatom pojedinim medijima, poručio da će borbu nastaviti sudskim putem, pre svega zbog navodne nezakonitosti načina na koji je promenjeno 12 delegata Skupštine (iz oba tabora). Ipak, ovim potezom pokazao je da je njegova grupa veći remetilački faktor u Humskoj.
Tako je praktično jedina prepreka za kandidata uprave Milorada Vučelića ostao kvorum potreban za rad Skupštine –prisustvo većine od 65 članova. Posle 45 minuta čekanja, početak je pomeren za 18.30 časova, ali i tada su na okupu bila – 32 člana.
Ipak, izvesno je da Vučelić, koji je na dolasku u neformalnoj atmosferi konstatovao da izostanak Bjekovića i opozicije „nije očekivao, mada je naslućivao”, sada ima većinu i samo je „stvar tehnike” da je pretoči u pobedu na Skupštini čiji novi termin će biti naknadno određen.
– Poštovani delegati Skupštine, srdačno vas pozdravljam i zahvaljujem se na strpljenju – obratio se skupu u 18.45 č Vučelić, kao čelnik privremenog tročlanog rukovodstva kluba koje je po odluci JSD Partizan preuzelo upravljanje posle prekinute majske Skupštine. – Mi smo zakazali ovu Skupštinu uvereni da je delegatima stalo da se održi, što pre. I pored toga, nema kvoruma. Teret odgovornosti je na onima koji nisu ovde. Ne znam šta ih vodi, kakvi zahtevi i želje. Očekivao sam da će se pojaviti i bivši predsednik Zoran Popović koji je trebalo da podnese izveštaj. Ne preostaje nam ništa drugo nego da nastavimo da funkcionišemo sa privremenom upravom. Skupština će biti zakazana u zakonskom roku, kada se steknu svi uslovi za to.
Kako je rečeno, dvojica članova Skupštine, zbog čijeg eventualnog dolaska je i pomeran početak, nisu to učinili iz zdravstvenih razloga. Reč je o starijim članovima Skupštine, Jovanu Mileusniću i Lazaru Radoviću.
Na kraju, minutom ćutanja je odata pošta legendarnom asu „crno-belih” Vladici Kovačeviću, koji je preminuo između dve sednice Skupštine, čiji je bio član.

Aleksandar Čeferin novi predsednik UEFA
Dosadašnji predsednik Fudbalskog saveza Slovenije Aleksandar Čeferin izabran je za sedmog predsednika UEFA na vanrednom kongresu održanom u Atini, saopštila je Evropska fudbalska federacija.
On je dobio 42 glasa, dok je njegov glavni protivnik Mihael Van Prag prikupio 13.  Čeferin će na ovoj funkciji zameniti Mišela Platinija, koji je posle devet godina predsednikovanja u oktobru 2015. godine suspendovan zbog umešanosti u korupciju.
Aleksandar Čeferin je rođen u Ljubljani 13. oktobra 1967. godine. Diplomirao je na Pravnom fakultetu Univerziteta u Ljubljani, posle čega je nastavio  da radi za advokatske kancelarije njegove porodice, i razvio poseban interes u predstavljanju profesionalnih sportista i sportskih klubova.
Oženjen otac troje dece, tečno govori engleski i italijanski.
-------------------------------------------------------
Čeferin: Nisam šoumen i neću davati nerealna obećanja
ATINA– Novi predsednik Evropske fudbalske unije (UEFA) Slovenac Aleksandar Čeferin izjavio je danas da je veliki čast doći na čelo te organizacije, ali istovremeno i velika odgovornost.
„Hvala na izuzetnoj podršci, to mi mnogo znači. Moja mala i lepa Slovenija je ponosna na mene, moja porodica je ponosna, a nadam se da ćete jednog dana i vi biti ponosni”, rekao je Čeferin, nakon što je dobio 42 glasa od 55 članica UEFA i pobedio protivkandidata Holanđanina Mihaela Van Praga.
On je istakao da neće davati nerealna obećanja i da će se boriti za unaprednjenje fudbala.
„Nisam šoumen, nemam problem sa egom i sigurno neću davati nerealna obećanja”, poručio je sedmi predsednik UEFA u istoriji.



Čeferin u UEFA dovodi Dejana Stankovića

MILANO– Novi predsednik Evropske fudbalske unije (UEFA) Slovenac Aleksandar Čeferin u svoj tim uvrstiće i rekordera po broju utakmica za reprezentaciju Srbije Dejana Stankovića.
Kako navodi Gazeta delo Sport, Stanković će sigurno dobiti jednu od funkcija u UEFA i svojim iskustvom i renomeom u svetu fudbala pomoći novom predsedniku.
Stanković nije hteo da potvrdi tu informaciju, ali je čestitao Čeferinu na ubedljivoj pobedi i dodao da je zadovoljstvo biti u njegovom timu.
Nekadašnji fudbaler Crvene zvezde, Lacija i Intera često je u Sloveniji zbog supruge Ane i odatle potiče poznanstvo sa novim prvim čovekom UEFA.(Tanjug)

On je istakao da se ne slaže sa nedavnim promenama u Ligi šampiona, gde se favorizuju najveće lige, ali nije najavio njeno preispitivanje, a kada je u pitanju format Evropskog prvenstva 2020. godine sa više domaćina i završnicom u jednoj zemlji, što je bila ideja njegovog prethodnika Mišela Platinija, rekao je da će se ponovo razgovarati na tu temu.
Ko je novi predsednik UEFA Aleksandar Čeferin?
Novi predsednik Evropske fudbalske unije (UEFA) Slovenac Aleksandar Čeferin, sedmi u istoriji te organizacije, ima 49 godina, po zanimanju je pravnik, a fudbalom se bavi tek desetak godina.
Nije bio profesionalni fudbaler, ali je, kako se navodi u njegovoj biografiji, igrao u ligi veterana za klub pravnika Ljubljana.
Potiče iz ugledne advokatske porodice, kancelearija Čeferin je najpoznatija u Sloveniji, a on se pre fudbala dokazao kao branilac u mnogim ekonomskim i političkim slučajevima.
U svet fudbala ušao je 2005. godine kao član Upravnog odbora futsal kluba Svea Lesna Litija, a godinu dana kasnije i u upravu ljubljanske Olimpije.
Od 2011. godine je na čelu Fudbalskog saveza Slovenije, gde je insistirao na razvoju omladinskih škola, lokalnih klubova i njihove saradnje sa Savezom.
Govori italijanski i engleski jezik, a tokom kampanje za predsednika UEFA zalagao se za uvođenje regionalne lige.
On će na čelu UEFA biti do 2019. godine.
Kokeza: Izbor Čeferina velika pobeda za fudbal
ATINA– Predsednik Fudbalskog saveza Srbije (FSS) Slaviša Kokeza izjavio je da je današnji izbor Slovenca Aleksandra Ceferina na mesto predsednika UEFA velika pobeda za fudbal.
„Fudbalski savez Srbije među prvima je podržao njegovu kandidaturu, prepoznao energiju i potencijal koju poseduje za obavljanje ovako odgovorne funkcije. Dok je bio na čelu FS Slovenije imali smo izvanrednu saradnju i posle ovog izbora siguran sam da će UEFA sa njim na čelu imati pouzdanog partnera u Fudbalskom savezu Srbije”, rekao je Kokeza, koji je na Kongresu UEFA u Atini sedeo zajedno sa Čeferinom i prvi mu čestitao na izboru. (Tanjug)

Partizanov povratak fudbalu ili novi rijaliti
Partizanov fudbalski klub će biti daleko od svojih najboljih dana i ako danas na Vanrednoj skupštini u klupskom trening centru u Zemunu (17 č) konačno dobije predsednika i Upravni odbor, ali će u tom slučaju barem biti završena izborna priča koja je najviše ličila na televizijski rijaliti šou, potrajavši skoro koliko i najduži takvi sadržaji na našim „malim ekranima”.
Daleko od ozbiljnosti, koju su Partizanovoj vrhuški donosile i imena istaknutih figura srpskog filma i televizije Srđan Dragojević i Dragan Bjelogrlić (prvi i dalje član Skupštine, drugi nedavno podneo ostavku, kojom je u decembru Upravni odbor kluba napustio Nenad Janković alijas Nele Karajlić), iz „crno-bele” kuće mesecima su stizale svađe, nestine pa i slike nasilja, sa kamere na ulazu stadiona.
Nije neobično da u sportskoj organizaciji zavlada podela kakva je zadesila fudbalski kolektiv „crno-belih”, koji bi danas trebalo da bira predsednika između kandidata uprave Milorada Vučelića i predvodnika rivalskog tabora Nenada Bjekovića. Između njih dvojice je inače i veći jaz od onog između Bjekovića i kandidata uprave sa skandalozne majske Skupštine Ivana Ćurkovića, ako je suditi po tome što je Bjeković u junu nudio da u njegovoj „vladi” Ćurković bude počasni predsednik, ako Vučelić ode iz kluba. Ono što jeste neobično, i pokazalo se i u danima pre ove Skupštine, jeste da u Partizanu takoreći nikada nije sigurno ko je na čijoj strani i zašto.
Tako je prelazak iz redova „pozicije” u suprotan tabor najavio Mile Jovičić, koji se 26. maja našao uz Vučelića u privremenom tročlanom rukovodstvu koje je kao vanrednu meru postavilo JSD Partizan (treći član je general Radinović koji je nedavno ušao i u Skupštinu). To je njegova reakcija na promenu kandidata aktuelne garniture u klubu. A, pitanje je  koliko će potrajati relacije koje iscrta današnja Skupština, imajući u vidu koliko često se u Partizanu dešavaju razlazi dojučerašnjih saradnika ili „neprincipijelne koalicije” posle toga.
Pre nego što se Partizan proletos „pocepao” po dubini, između ljudi koji su bili najdugovečniji saradnici u vođenju „crno-belih”, na one oko Ćurkovića i Žarka Zečevića, odnosno zagovornike kadrovskih promena okupljene oko Bjekovića, u prvi plan se isticao navodni sukob dvojice kumova, generalnog direktora kluba Miloša Vazure sa nekadašnjim članom Upravnog odbora (do 2014.), a generalnim sekretarom Vlade Srbije Novakom Nedićem. Ovaj drugi formalno nije ni bio u klubu, ali je na primer ostala upamćena fotografija sa klupskog sajta iz poslednje noći letnjeg prelaznog roka prošle godine, na kojoj je Novak Nedić u čelu stola, okružen ljudima iz Upravnog odbora među kojima je bio i bivši predsednik Zoran Popović i tadašnji potpredsednik Vučelić.

Nije neobično da u sportskoj organizaciji zavlada podela kakva je zadesila fudbalski kolektiv „crno-belih”, koji bi danas trebalo da bira predsednika između kandidata uprave Milorada Vučelića i predvodnika rivalskog tabora Nenada Bjekovića. Između njih dvojice je inače i veći jaz od onog između Bjekovića i kandidata uprave sa skandalozne majske Skupštine Ivana Ćurkovića, ako je suditi po tome što je Bjeković u junu nudio da u njegovoj „vladi” Ćurković bude počasni predsednik, ako Vučelić ode iz kluba. Ono što jeste neobično, i pokazalo se i u danima pre ove Skupštine, jeste da u Partizanu takoreći nikada nije sigurno ko je na čijoj strani i zašto.

Priče o postojanju „Nedićeve struje” je posle ostavke Upravnog odbora, a po formiranju Radne grupe za pripremu izbora novog predsednika, na čije čelo je došao Ćurković, odbacio Vojislav Nedić, Novakov otac, koji je do tada bio potpredsednik. Stariji Nedić je u Radnu grupu ušao s porukom da je Ćurković pravo rešenje i da imaju zajedničke stavove. Međutim, početkom marta je otvoren novi front. „Postoje bitne koncepcijske razlike, dakle generalnog karaktera, kako u pogledu Partizanove sadašnjosti, tako i njegove budućnosti”, napisao je Vojislav Nedić u dopisu kojim je objavio svoju ostavku. Za razliku od perioda pre prošle Skupštine, iz uprave Partizana sada nema optužbi na račun Nedićevih.
Da u Partizanu „ružna prošlost” nije prepreka da se bude na istoj strani, primer je podrška Bjekoviću od Dragana Đurića.
Iako je Bjeković svojevremeno za njega izjavio da „ima bolestan um”, nekadašnji predsednik je na prekinutoj Skupštini bio jedan od njegovih najglasnijih pristalica. U istom taboru je Savo Milošević, koji je na izborima 2009. bio Đurićev protivkandidat.

Pre nego što se Partizan proletos „pocepao” po dubini, između ljudi koji su bili najdugovečniji saradnici u vođenju „crno-belih”, na one oko Ćurkovića i Žarka Zečevića, odnosno zagovornike kadrovskih promena okupljene oko Bjekovića, u prvi plan se isticao navodni sukob dvojice kumova, generalnog direktora kluba Miloša Vazure sa nekadašnjim članom Upravnog odbora (do 2014.), a generalnim sekretarom Vlade Srbije Novakom Nedićem. Ovaj drugi formalno nije ni bio u klubu, ali je na primer ostala upamćena fotografija sa klupskog sajta iz poslednje noći letnjeg prelaznog roka prošle godine, na kojoj je Novak Nedić u čelu stola, okružen ljudima iz Upravnog odbora među kojima je bio i bivši predsednik Zoran Popović i tadašnji potpredsednik Vučelić.

Zajedno sa njima su i treneri iz Omladinske škole, iako su tamo svojevremeno bili spremni i na štrajk zbog duga, većeg od 300.000 evra, koji je prema njima napravila Đurićeva uprava. Opredeljenjem stručnjaka iz Omladinske škole protiv ove uprave, koja im je isplatila dugove, pozabavili su se i na Partizanovoj klupskoj televiziji, postavivši pitanje da li je razlog to što je sadašnje rukovodstvo prekinulo veze sa menadžerima: „Možda oni ne žive od plate već su sistem ranog obaveštavanja za menadžere koji plaćaju mnogo više i koji imaju svoj interes da se ponovo neka `a la Ramadani` imperija ustanovi u Sportskom centru Partizana u Zemunu”.

Nesuđeni duel: Nenad Bjeković i Ivan Ćurković (Foto: N. Negovanović)
Otvoreno za medije
Skupština FK Partizan je otvorena za predstavnike medija, s tim što je zbog ograničenog prostora u Sportskom centru Partizan – Teleoptik omogućeno akreditovanje samo po jednog novinara i fotoreportera iz jedne redakcije, odnosno novinara, snimatelja i tonca. Prošlu Skupštinu je prenosila i klupska televizija na Internetu.
Sastav Skupštine
Aktiv članova koji  su se aktivno bavili ili se još uvek bave fudbalom kao igrači, treneri ili zaposleni u klubu (29):
Milutin Šoškić, Lazar Radović, Dragan Obradović, Mustafa Hasanagić, Branko Rašović, Ivan Ćurković, Nenad Bjeković, Momčilo Vukotić, Dragan Velanac, Nikica Klinčarski, Zvonko Živković, Savo Milošević, Nedeljko Kostić, Ivica Iliev, Gordan Petrić, Ivica Kralj, Nemanja Jovšić, Goran Arnaut, Milorad Nikolić, Zoran Mirković, Žarko Zečević, Zvonko Varga, Igor Spasić, Dušan Trbojević, Željko Sabljić, Snežana Petrović, Olga Perić, Miroslav Bogdanović, Aleksandar Stepanović.
Aktiv ostalih članova (31)
Zoran Popović, Tomislav Karadžić, Dragan Peskaš, Srđan Dragojević, Rasim Ljajić, Zoran Rajić, Dragan Veljić, Vladimir Vuletić, Veselin Sjekloća, Zoran Krivokapić, Jovan Mileusnić, Mile Jovičić, Stevan Kostić, Miroslav Ćurguz, Svetolik Kostadinović, Radovan Radinović, Milomir Gligorijević, Vladimir Grković, Milan Obućina, Dragan Đurić, Zoran Veličković, Dragan Trailović, Zoran Pašalić, Bojan Đurić, Milorad Vučelić, Slobodan Stanojević, Veljko Odalović, Svetomir Tanasković, Goran Colić, Andrija Jokić, Filip Bačević.

Aktiv članova FK Partizan iz reda udruženja prijatelja i navijača kluba (5):
Siniša Pantović, Milan Rankić, Dragan Đurđević, Nikola Stevanović, Nenad Vučković.
Policija po potrebi na Skupštini Partizana
Ministar policije Nebojša Stefanović rekao je juče da će policija prisustvovati današnjoj Izbornoj skupštini FK Partizan ukoliko to budu zahtevali organizatori. Ministar je poručio onima koji učestvuju na ovoj skupštini da razmišljaju o sportu i da ne prave policiji posao.
„Ako izraze sumnju da može biti ugrožavanja bezbednosti, svakako da će policija biti prisutna. Nećemo dozvoliti da se neko tuče i ubija zbog bilo kakvog glasanja, ili bilo čega”, naveo je Stefanović.
D. S. V.

Ruski naučnici tvrde da delfini razgovaraju
Moskva – Ruski naučnici tvrde da su prvi put uspeli da snime razgovor između delfina.
Dva odrasla crnomorska kljunasta delfina po imenu Jaša i Jana razgovarali su nekoliko minuta u bazenu u kom plivaju već 20 godina, ne upadajući jedno drugom u „reč”. Naučnici su snimili njihovo „čavrljanje” i sada smatraju da su u tom materijalu uspeli da prepoznaju „reči” i „rečenice”.
„Zapravo, ova razmena informacija zaista podseća na razgovor između ljudi”, rekao je Vjačeslav Rjabov, vođa istraživanja iz Rezervata Karadag na Krimu, preneo je Tanjug.
Delfini za komunikaciju koriste dva različita tipa oglašavanja – zvižduke i kliktanje, poznato i kao pulsiranje.
Koristeći novu opremu za snimanje zvuka, Rjabov je razložio pojedinačne „nekoherentne pulseve”, od kojih je svaki zvučao drugačije i po trajanju i po frekvenciji.
„Imajući to u vidu, možemo da pretpostavimo da svaki puls predstavlja fonemu ili ’reč’ na takozvanom delfinskom jeziku”, napisao je dr Rjabov.

Delfini za komunikaciju koriste dva različita tipa oglašavanja: zvižduke i kliktanje, poznato i kao pulsiranje

„Pošto ovaj jezik ima sve osobine postojećeg ljudskog govornog jezika, deluje da delfini imaju visok nivo inteligencije i da su osvešteni”, stoji u radu koji je objavljen u časopisu „Fizika i matematika” Politehničkog univerziteta u Sankt Peterburgu.
U svom radu, Rjabov je pozvao druge naučnike da naprave uređaj, koji će omogućiti komunikaciju između ljudi i delfina.
„Ljudi moraju da učine prvi korak u formiranju veze sa prvim inteligentnim stanovnicima planete Zemlje, tako što će da naprave uređaje za prevazilaženje granica u komunikaciji između delfina i ljudi”, ocenio je dr Rjabov.
Drugi naučnici su nešto obazriviji u davanju takvih procena.
Džošua Smit sa Univerziteta Murdok koji nije učestvovao u studiji, smatra da je potrebno još istraživanja, kako bi se potvrdilo da delfini zaista čavrljaju poput ljudi.
„Mislim da je rano da izvlačimo zaključke da delfini koriste jezik sličan ljudskom”, rekao je Smit za Si-En-En.
Američki naučnik nije porekao da su objavljeni rezultati uzbudljivi, ali je ocenio da je potrebno da se dobiju isti rezultati i u prirodi.

Ksenijin „Spomenar”
Mnogima će biti čudan spoj toliko nespojivih ljudi, ideološki i politički, sa tolikim različitim prošlostima, koji su napisali svoje posvete Kseniji Vučić. Tako je skup njihovih uspomena, priča, eseja i fotografija postao „Spomenar”, bezazleni medij detinjstva iz daleke prošlosti. Nešto poput „Instagrama”, „Fejsbuka” ili „Tiktoka” koje na posebnom mestu čuvaju matorci.
U svakom od tih tekstova različitih žanrova otkrivaju se detalji iz njenog profesionalnog i ličnog života, a kako je njen život posmatran kroz posebnu dioptriju, kao bivše supruge i majke dece najmoćnijeg političara u Srbiji Aleksandra Vučića, nema te predrasude i kontroverze koju joj sa posebnom strašću nije nalepila cinična beogradska čaršija.
Zato je knjiga „Ksenija” izuzetno dragoceno štivo ne samo za porodicu Ksenije Vučić već i za buduće istraživače koji će pokušati da dešifruju događaje od devedestih godina naovamo. Izdavač „Spomenara” je Institut za javnu politiku Vladimira Beba Popovića, bliskog Ksenijinog prijatelja koji se nalazio ne samo na suprotnom političkom spektru već i u različitom političkom univerzumu od onoga u kojem je lebdela Ksenija. Ali, te razlike su ih zbližile, umesto da ih dodatno udalje, što je Popović detaljno i za njega neuobičajeno emotivno opisao u svom tekstu „Šolja čaja”.
Pokazujući da ume da spaja nespojivo, makar za srpsku svakodnevicu, Ksenija Vučić je očigledno posedovala dar i da svoje prijatelje okupi na jednom mestu i posle svoje smrti, poput urednika knjige Petra V. Arbutine, književnog kritičara i esejiste, koji je uređivao knjige i sarađivao na izdanjima velikana poput Milorada Pavića, Mome Kapora, Vladete Jerotića, Milovana Vitezovića. Ima ih još.
Ako tom krugu dodamo i Aleksandra Čotrića, aforističara i pisca, najbližeg saradnika lidera SPO Vuka Draškovića, koji je prve korake u novinarstvu pravio upravo sa Ksenijom Vučić u „Srpskoj reči”, nekadašnjem opozicionom glasilu Srpskog pokreta obnove, pohvataćemo detalje iz novinarske biografije Ksenije Vučić koji su promakli i koji su gotovo nepoznati.
Kako smo mi inače nacija koja pamti kraće od kokoši, dakle, najduže nekoliko dana, o decenijama je izlišno govoriti jer su za Srbe to vekovi – čime su uspeli da demantuju čak i Milankovićev kalendar – drago mi je što će oni koji to žele, a trebalo bi, imati priliku da se uvere da je ona, bez ikakve sumnje, bila jedna od najtalentovanijih novinara svog vremena.
Završivši Istoriju umetnosti na Filozofskom fakultetu u Beogradu, sa obrazovanjem koje se smatra aristokratskim, ona se ne bavi Modiljanijem ili Dalijem, već zaranja u mistični svet srpske politike. Devojka sa Dorćola, iz ugledne porodice koja je takođe ideološki raspolućena, a tako je bilo oduvek i tako će biti zauvek u Srba, Ksenija traži svoj put između desničarskog i monarhističkog glasila i alternativnog Radio Indeksa, koji emituje nove talase mladalačkog bunta generacije koja je imala svoje nade, snove i ideale. Radila je i za VIN produkciju Gordane Suše, koja je bila na suprotnom polu Ksenijinih desničarskih stavova, ali je to nije remetilo da uradi neke od nezaboravnih priloga koja je ta produkcija stvorila. Sa Indeksa je otišla na Studio B, najvažniji medij beogradske čaršije tokom devedesetih. Kada je Zoran Đinđić postao gradonačelnik Beograda, prvi intervju dao je novinarki Studija B – Kseniji Vučić.
Prihvatio sam ideju Bebe Popovića da iščitam stare tekstove „Srpske reči”, koju mi je poslao Čotrić, ali sam robovao predrasudama. Znao sam da je pravila odlične televizijske intervjue na Televiziji Pink sa Edijem Ramom, Nikolom Gruevskim i još nekoliko krupnih političkih zverki iz domaće radinosti. I to je to. Kako u „Spomenaru” ima izuzetnih i emotivnih priloga Elme Zukorlić, Jelene Trivan, Aleksandre Janković, Vladimira Đukanovića, Vanje Udovičića, kao svedočanstvo o njihovom bliskom odnosu bilo mi je zaista dragoceno da pročitam njene davne intervjue iz „Srpske reči”. Nizali su se razgovori sa jednim od osnivača Demokratske stranke filozofom Slobodanom Inićem, rediteljem i predsednikom JUL-a Ljubišom Ristićem, bivšim šefom komunista Dražom Markovićem, glumačkom gromadom Ljubom Tadićem, dramskim piscem Aleksandrom Popovićem...
Zato je veoma važno Ksenijino pisanje posmatrati u tom istorijskom kontekstu nekada velike zemlje, gde vladaju lude šeširdžije u zemlji čuda, na samoj svetskoj granici ideologija, vera i galaksija. Energična, vedra i razborita devojka, još novinarski devojčurak, želi da odgonetne tajnu sedmog pečata, ali srpskog. Ulazi u redakciju gde pišu profesori univerziteta, pisci i intelektualci koji su za kralja i otadžbinu, ali ne samo oni već i novinari sa drugačijom ideološkom matricom. Od žestoke Dane Drašković, matematičara Milana Božića, akademika desne orijentacije Nikole Miloševića i Koste Čavoškog, predsednice Građanskog saveza Vesne Pešić. U tu šaroliku galeriju ličnosti i likova umešali su se i Gordana Suša, Nadežda Gaće, Radivoj Cvetićanin, Mihajlo Kovač, Ejub Štitkovac, tako da su se, i pored dominacije stavova SPO, mogle videti i drugačije političke boje, po principu do tada nepoznatog umetničko-političkog pravca, srpskog kubizma.
Ksenija odmah kreće u akciju, ne dozvoljava da je zvučna imena prestrave, već se nameće upravo intervjuima koji značajno podižu rejting krunskog dvonedeljnika u Republici. Jedna od najboljih reportaža iz tog vremena je upravo njena, opis neuspelog intervjua sa tadašnjim gospodarem života i smrti u Srbiji, Željkom Ražnatovićem Arkanom u Erdutu. Trebalo je mnogo hrabrosti za takav tekst i ona ga je imala.
Ponovo treba staviti Ksenijin novinarski angažman u novi kontekst, a to je njena veza i brak sa Aleksandrom Vučićem, zato što je mačističko društvo poput našeg, robujući stereotipima o supruzi tadašnje mlade političke zvezde u usponu, a kasnije i najmoćnije političke figure u Srbiji, po automatizmu Kseniju smestilo u otrcani kliše Vučićeve supruge. I kod većine je tamo ostala i kada su okončali bračnu zajednicu. Takva vrsta olakog klasifikovanja žena – „ma daj, da nije bilo Vučića” – jedna je od najvećih nepravdi učinjenih prema nekoj koleginici u srpskom novinarstvu.
Iako se tada nije moglo ni naslutiti dokle će Vučić dogurati, etiketa joj je prilepljena po starom običajnom pravu, a samo je uži krug novinarskog esnafa znao koliko je Ksenija bila svoja, talentovana i autentična. Nisam bio njen prijatelj, već kolega. Kako sam za njen novinarski forsaž saznao tokom sklapanja ove knjige, a ona je imala sve resurse da to odavno razglasi na sva zvona, sada mi je mnogo jasnije zašto je imala toliko raznobojnih prijatelja upisanih u „Spomenar”.

„Njujork tajms”: Amerika šalje Ukrajini stare modele kasetne municije - ne eksplodira odmah
SAD planiraju da Ukrajini pošalju stare modele kasetne municije koje u 14 odsto slučajeva ne detoniraju odmah, piše „Njujork tajms”.
Prema podacima lista, Pentagon uverava da su modernizovali model. Međutim, poboljšan je samo domet projektila, koji još uvek sadrži granate, čiji procenat neispravnosti je američki vojni resor opisao kao neprihvatljivo visok.
Prema pisanju „Njujork tajmsa”, pukovnik vojske u penziji Al Vosburg, koji je prošao obuku za uklanjanje eksplozivnih ubojnih sredstava, rekao je da će proces čišćenja područja nakon upotrebe ovakvih projektila potrajati, jer se ne mogu ručno pomerati. Pored toga, biće potrebna edukativna kampanja za stanovništvo koje će se vratiti na ove teritorije i koje bi moglo da strada od neeksplodiranih granata.
Savetnik za nacionalnu bezbednost američkog predsednika Džejk Salivan saopštio je 7. jula da su SAD odlučile da isporuče kasetnu municiju Ukrajini, čijoj se upotrebi UN protive. On je takođe napomenuo da je Kijev Vašingtonu dao pisane garancije za minimiziranje rizika za civile prilikom upotrebe ove vrste municije.

Tri osobe povređene u lančanom sudaru na auto-putu Beograd-Zagreb
Tri osobe su povređene večeras u lančanom sudaru na auto-putu Beograd-Zagreb u smeru ka gradu kod Zmajeve pumpe, rečeno je Tanjugu u MUP-u.
U sudaru su učestvovala dva putnička vozila i jedan kamion, a tri osobe koje su se žalile na povrede zbrinule su ekipe hitne pomoći.
Automobil SUV marke ''audi'' i drugo vozilo su od siline udara u potpunosti uništeni, dok je na kamionu pričinjena manja materijalna šteta.
Zbog sudara je na tom delu auto-puta formirana dugačka kolona, prenosi Tanjug.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Tenzije zbog doktorata o Paveliću, umešala se i policija
ZADAR - „Delovanje Ante Pavelića od 1945. do 1953.” naziv je doktorskog rada koji je uoči odbrane zakazane za sutra na Univerzitetu u Zadru, podigao tenzije, a zbog navodnog lažiranja imena u pismu kojim se osporava svrha naučnog rada, u utorak je obaveštena i policija, javio je „Jutarnji list”.
Reč je o prvom doktorskom radu kojem je u nazivu jedno od najkontroverznijih imena hrvatske nacionalne istorije, a kako je za „Jutarnji” rekao autor, magistar Ante Delić, u izradi disertacije koristio je, pored ostalog, dosad neiskorišćenu i nepoznatu ostavštinu Pavelića, koje mu je ustupila njegova porodica u Madridu.
Na pitanje zašto je odlučio da piše disertaciju o Paveliću, Delić odgovara da je „jednostavno reč o potrebi naučno utemeljenog istraživanja političkog delovanja Ante Pavelića”.
„Jedino na taj način mogu prestati ideološke i druge mitologizacije Pavelića. Doduše, moj rad se bavi razdobljem nakon Drugog svetskog rata, nakon što Pavelić dakle više nije poglavnik NDH već vođa hrvatske političke emigracije. Tvrdnje da se u radu ne bavim ustaškim režimom zato su nebulozne. Pavelićem se bavim koristeći naučnu metodologiju, a onima kojima to smeta, očigledno da imaju za cilj da uvedu dogmatski pogled na svet i zabrane istraživanje nekih tema”, kaže Delić.
Kako navodi „Jutarnji”, u utorak se proširilo pismo s adrese koja sadrži ime i prezime profesora istorije umetnosti Univerziteta u Zadru Ivana Josipovića, u kojem se navodi da je rad pokušaj rehabilitacije ustaškog poglavara.
Kako piše u pismu, „ovim se radom pokušava ispod žita sprovesti kvazinaučna rehabilitacija ustaškoga ubice. Mentor doktoranda dr. Zlatko Begonja u svojoj oceni rada nigde ne pominje zločine Ante Pavelića, već se obrušava na posleratnu Jugoslaviju kao totalitarni režim”.
Josipović, međutim, demantuje da je poslao ikakvo pismo i tvrdi da je njegovo ime u mejlu lažirano.
A Delić izričito tvrdi: „Niti ja, niti iko, u disertaciji ne govori o Paveliću kao svecu, niti kao đavolu. Velika većina moga rada zasnovana je na dokumentaciji, od britanske i američke provenijencije, do jugoslovenskih službi” – prenosi Tanjug.

Karadžić:Nije trebalo da kočim vojsku...
SARAJEVO– Haški osuđenik Radovan Karadžić, koji se nalazi u zatvorskoj jedinici Haškog tribunala, izjavio je da je njegova greška bila što je sprečio vojsku da na bojnom polju postigne još, objavio je nemački list Die Cajt, ističući da je to prvi Karadžićev intervju pošto je osuđen na kaznu od 40 godina zatvora.
„Moja greška bila je to što sam sprečio vojsku da na bojnom polju još postigne”, kazao je Karadžić između ostalog, prenela je regionalna tv N1.
Kako je rekao za ovaj nemački list, u zatvoru se igra tenis, fudbal, stalno se smeju, on svira flautu.
Rekao je da se „ne da rastužiti” i „humor je za njega 'najbolja metoda' da odagna brige”.
Navodi da je svestan da ga srpski narod percipira kao služitelja države.
Raspravno veće utvrdilo je da je Karadžić kriv za genocid u Srebrenici i višegodišnje terorisanje Sarajeva, kao i za uzimanje pripadnika UN-a za taoce, a utvrđeno je da nije bilo genocida u sedam opština - Bratuncu, Foči, Ključu, Prijedoru, Sanskom Mostu, Vlasenici i Zvorniku i oslobodilo ga krivice za taj deo optužnice, prenosi N1.
Uhapšen je 2008. godine, a suđenje mu je počelo 2009. i završilo 2014. godine, nakon 497 dana saslušanja na kojima je iskaz dalo 586 svedoka.(Tanjug)

Optuženima u predmetu „Lutka” ukupno 101 godina zatvora
Od našeg dopisnika
Sarajevo – Trinaest osumnjičenih u predmetu „Bojan Cvijan i drugi”, koji su uhapšeni u akciji kodnog naziva „Lutka”, pred Sudom BiH su nepravosnažno osuđeni na ukupno 101 godinu i osam meseci zatvorske kazne. Jedinstvena i ujedno najveća kazna zatvora (20 godina) izrečena je prvooptuženom Cvijanu za krivična dela organizovani kriminal, razbojništvo i ubistvo.
Dve godine manje dobio je Marko Krajišnik, a pet manje Anes Kurbegović. Istom presudom Muhamed Ramić osuđen je na osam godina, Ljubiša Lalović na pet godina i 10 meseci, Dejan Vukosavljević četiri, Nermin Tahorović tri, Elvira Kajević dve, Azem Kajević pet godina i deset meseci, Elvis Zlatić tri, Vladan Paradžina osam, koliko je dobio i Dragan Obućina, dok je Mladen Mičić za krivično delo razbojništva osuđen na godinu zatvora.
Potpuno oslobođeni krivice su Ahmet Kajević za teško ubistvo, Benjamin Halilović za pranje novca i razbojništvo i Dragan Jeftović za teško ubistvo i pranje novca, te su im ukinute mere zabrane. Cvijan i Parađina oslobođen su optužbe za teško ubistvo.
Osuđenima je određen pritvor koji može trajati najduže devet meseci ili do nove odluke Suda BiH. Njihova odbrana najavila je žalbu na prvostepenu odluku.
U optužnici Tužilaštva BiH, podignutoj 2014. godine protiv ukupno 32 osobe, osuđeni kao i ostali tretirani su kao jedna od najvećih organizovanih kriminalnih grupa u BiH u proteklih desetak godina. Svi oni osumnjičeni su za neka od najtežih krivičnih dela organizovanog kriminala, to jest za više ubistava i teških ubistava, oružanih pljački banaka i transporta novca u višemilionskim iznosima, kao i druge pljačke, razbojništva, pranje novca i ostala teška krivična dela.
Sudski postupak počeo je 9. aprila 2014, a u međuvremenu je obustavljen protiv nekoliko optuženih.
U Srbiji se, u odvojenom postupku, vodio postupak protiv sedam optuženih koji se tamo nalaze, Darka Eleza, Davora Eleza, Branimira Minića, Vladimira Pandurevića, Vase Ljubibratića, Milana Mitića i Milosava Veskovića.

Crna Gora potpisala: Kreće istraživanje nafte u Jadranu
PODGORICA– Crna Gora je danas potpisala danas sa italijansko-ruskim konzorcijumom Eni-Novatek ugovor o koncesiji za proizvodnju ugljovodonika u crnogorskom podmorju, čime posle sedam godina priprema može da počne istraživanje nafte i gasa na crnogorskoj obali.
Ugovor su potpisali ministar ekonomije Vladimir Kavarić i predstavnici konzorcijuma Karlo Vito Ruso i Andrei Popov, u prisustvu premijera Crne Gore, Mila Đukanovića, prenosi portal Cdm..
„Koristeći norveški sistem, stvorićemo fond za naftu i gas čime ćemo odvajati sredstva za državni budžet. Izrazio bih zahvalnost našim partnerima koji će uložiti značajna sredstva u ovo istraživanje i pri tome će snositi sav rizik”, rekao je Đukanović posle potpisivanja dokumenta.
On je istakao da zemlje koje su energetski nezavisne imaju svoju stabilnost.
„Potpisivanjem ovog ugovora otvoren je put za istraživanje gasa i nafte, na šta smo čekali vekovima”, dodao je on.
Ministar Kavarić je kazao da su za ovaj posao uzeli najbolje.
„Matične kompanije su potpisale ugovor po kome bi se nadoknadila šteta uzrokovana istraživanjem i eksploatacijom nafte i gasa. Dosadašnja saradnja je bila uspešna i nadamo se da će se to nastaviti”, poručio je.
Ekolozi su ocenili da je potraga za naftom u crnogorskom podmorju „smrtna presuda”, dok je Ministarstvo ekonomije ocenilo da je to oduka koja zemlju vodi proizvodnji energenata.

Dodik u Moskvi 22. septembra , na Putinov poziv
BANjALUKA – Predsednik Republike Srpske Milorad Dodik sastaće se sa predsednikom Ruske Federacije Vladimirom Putinom u četvrtak, 22. septembra, u Moskvi, preneli su banjalučki mediji.
Iz kabineta predsednika Ruske Federacije potvrđeno je da će sastanak biti održan 22. septembra, rekao je šef Predstavništva Republike Srpske u Moskvi Duško Perović, prenosi RTRS.
„Reč je o sastanku u okviru redovnih konsultacija o raznim temama”, naveo je Perović.
On je naveo, da će se predsednik Srpske prilikom posjte Moskvi, sastati i sa ruskim privrednicima i investitorima.(Tanjug)

Još jedan zemljotres potresao Skoplje
SKOPLjE - Novi zemljotres, jačine 3,2 stepena Rihterove skale, potresao je noćas Skoplje i okolinu, objavio je Evropsko-mediteranski seizmološki centar. Zemljotres je registrovan u 1.32 sati istočno od Skoplja, navela je makedonska agencija MIA.
Skoplje i okolinu je u poslednjih tri dana pogodila serija zemljotresa i naknadnih potresa, od kojih je najjači registrovan u nedelju, jačine 5,3 stepena Rihterove skale. Mediji su naveli da je u tom zemljotresu povređeno 100 ljudi dok su pokušavali da napuste domove.
Tanjug

​Danak u evrima
Da li u Briselu zaista misle da Srbi plivaju u novcu, pa kad razmišljaju da putuju u EU, treba da za to zadovoljstvo, osim putne karte, plaćaju i harač? Nekada je porez za gledanje u briselsko Sunce bio – viza. Sutra to može biti – taksa. Uzgred, to je krajnje negativna reč koja asocira na birokratsku hidru koja guta, kako bi rekao drug Nenad Čanak, naše novce!
Čini se da Evropa zaista razmišlja da uvede novi namet za one države koje nisu članice EU, ali su u bezviznom režimu. To ne deluje kao dobronameran potez koji će pojačati evorentuzijazam kod Srba. Naprotiv, eventualna taksa od 13 ili 50 evra za građane koji žele da putuju u EU, kako se za sad spekuliše po medijima, ne samo da će dodatno hrabriti evroskeptike, već će nas podsetiti da, kako se god ponašali, moramo da plaćamo danak strancima. Za sada, samo u evrima.
Osim što znamo da ne znamo kad ćemo ući u briselsko carstvo, saznajemo još mnogo toga. U međuprostoru koji će se sastojati od beskrajnih otvaranja poglavlja, zvaničnici poput Mihaila Rota će nam toplo preporučivati da se distanciramo sa Moskvom, a otoplimo prema Prištini.
Osim što Srbi ne mogu da izbegnu domaće haračlije, sada se nameću i evropske dahije koji očekuju da Srbi što manje izviruju iz tamnog vilajeta, jer će broj putovanja ka Zapadu značajno opasti.
Šta zapravo želi Evropska komisija da poruči ovom idejom kojom maskira vraćanje viznog režima za zemlje na svojim granicama? Da su odnosi EU i Beograda od samog početka bili neiskreni? Da putovanje u EU sad podseća na evropski Diznilend, sve manje zabavni park koji nas više od decenije vrti u krug.
I sve više podseća na centrifugu veš-mašine, uključene na program ispiranja istorije.
Zvanična verzija koja se pažljivo pušta u medije jeste ta, da je potrebno napuniti budžet nezabavnog parka zvanog EU, uz dodatno povećanje bezbednosti. Kako se Srbi, umesto da plivaju u novcu, dave u nemaštini, Brisel zapravo želi da objavi kako se i dalje tretiramo kao manje vredni kandidati sa posebnim potrebama koji, uz to, treba da pokrivaju troškove armije njihovih činovnika. Kao da nam ovi naši nisu dovoljni.
Kako Brisel već godinama uživa popust od 60 milijardi evra mesečno, u prevodu, toliko Junker odštampa evrića, deluju bledunjavo objašnjenja da će srpskih 13 novčića značajno popraviti briselske finansije.
Onda ostaje samo pitanje bezbednosti. Verovatno su se uplašili srpskih paradajz-divizija koje prete da, kao pravi turisti-teroristi, okupiraju plaže Halkidikija i tamo odsecaju glave pohovanim lignjama!

Muja – najstariji aligator na svetu
Ponosan i miran, sunčao se pored bazena i ispod oka posmatrao radoznala lica ljudi koji su ga neumorno dozivali. Najstariji stanovnik „Beo zoo vrta” i jedan od njegovih zaštitnih znakova, američki aligator Muja, u društvu posetilaca proslavio je 80. rođendan, odnosno osam decenija otkako je u našem vrtu. Doputovao je u vrt godinu dana po njegovom osnivanju, 12. septembra 1937. godine. Kao već odrastao bio je u društvu sa još jednim aligatorom, ali i sa velikim brojem životinja koje su stigle iz nemačkog zoološkog vrta. Sa još nekoliko prijatelja preživeo je Drugi svetski rat. Pregrmeo je on i NATO bombardovanje Beograda 1999. i razne političke sisteme, selio se iz države u državu, a da nije mrdnuo sa Kalemegdana.
Danas nosi nezvaničnu titulu najstarijeg živog aligatora na svetu.
Muja je u dobroj kondiciji čak i u poznim godinama. Aktivan je i veseo naročito kada dođe vreme za obilan obrok. Hrani se jednom nedeljno i tada pojede od pet do šest kilograma živog mesa. Njegova dugovečnost sigurno će promeniti postavljenu gornju granicu dužine života aligatora koju naučnici nisu mogli da utvrde u prirodi.
Kako ovih dana uživamo u letnjim temperaturama, i reptili poput kornjača, zmija, guštera i krokodila u „Beo zoo vrtu” ponovo svoje dane provode na usijanom betonu. Aktivnost njihovog organizma zavisi od visine temperature. Tako i osamdesetogodišnji aligator upija sunčevu energiju premeštajući se sa jednog na drugi kraj bazena. S vremena na vreme Muja zaroni u vodu, osveži se, pokvasi krljušti i ponovo se skameni. Mada, posetioci ponekad imaju utisak da se on nikada ne pomera sa jednog mesta.
Našem aligatoru nisu oduvek cvetale ruže. Gde su godine, tu su i zdravstveni problemi. Početkom 2012. godine dijagnostikovana mu je gasna gangrena na prednjem desnom stopalu. Život mu je bio ugrožen, a tim ortopeda Kliničkog centra Srbije i zaposlenih u prestoničkom životinjskom carstvu složili su se da je jedino rešenje amputacija. Muja je operisan pod lokalnom anestezijom jer bi, po proceni lekara, totalna bila rizična za životinju od 200 kilograma. Operacija je trajala više od tri sata, a pripreme za nju čak četiri puta duže.
U vrtu koji se prostire na sedam hektara i u kome stanuje više od 200 vrsta i 2.000 životinja, Muja je samotnjak. Prija mu da ima bazen samo za sebe, a dobro bi mu došlo i društvo. Pre pedesetak godina imao je drugaricu, ali nesrećnim spletom okolnosti u bazen je puštena vrela voda i ona nije preživela. Muja je opet ostao sam.
Nestašni Sami i Sonja koja je urlala na plavuše
Istoriju „Beo zoo vrta” ispisao je i Muja. Ali, ne samo on. Obeležili su je šimpanza Sami i ženka nemačkog ovčara Gabi. Sami je u vrt došao 1988. i ubrzo posle dolaska dva puta je bežao iz kaveza i šetao centrom grada. Uginuo je od infarkta četiri i po godine kasnije i zakopan je u travnjaku preko puta ulaza. U blizni tog mesta postavljena je bronzana statua. Ovčarka Gabi postala je poznata kada se jedne noći sukobila sa ženkom jaguara koja je pobegla iz kaveza. Posle borbe sa jaguarom, kojeg je sprečila da napadne prolaznike i druge životinje, ujutru je pronađena polumrtva. I njoj je, za života, podignut spomenik. Vrt je između dva svetska rata bio poznat i po majmunici Sonji. Ona je urlala kad god bi pred njen kavez stale prestoničke plavuše.
D. A.

Nestao deo Uralske ulice na Karaburmi
Sugrađani koji žive u Uralskoj ulici na Paliluli ne spavaju mirno otkako je počela izgradnja budućeg tržnog centra „Belgrejd plaza”. Njima i njihovim komšijama iz Lipetske ulice počeli su da pucaju zidovi i krovovi, a u poslednje vreme imaju još jedan problem.
Pola Uralske ulice je raskopano i zatvoreno za saobraćaj, a u drugom delu ulice žitelji strahuju da će ostati bez domova zbog proširenja kolovoza.
– Radovi u našoj ulici traju skoro mesec dana. Postavljene su neke široke cevi, pretpostavljam za vodu, a i kolovoz proširuju kako bi se lakše prilazilo budućem tržnom centru, odnosno mestu gde će biti parking. Nadamo sa da će biti postavljen potporni zid i na taj način saniran i nagib zbog koga tonu kuće i pucaju zidovi. Ipak, nas nekoliko komšija strahujemo da ćemo ostati bez domova kada se bude uređivao ostatak ulice. Ako kolovoz bude proširen na šest metara i uz njega uređen trotoar širine po jedan metar, onda će ulica „ući” u moju spavaću sobu, odnosno moraće da mi sruše deo kuće na uštrb proširenja – priča jedan od žitelja Uralske ulice. Od nadležnih do sada im se niko nije obratio niti objasnio šta se će biti s njihovim domovima.
U Direkciji za građevinsko zemljište i izgradnju Beograda potvrdili su da se deo Uralske ulice uređuje kako bi se omogućio prilaz komercijalnim i poslovno-stambenim sadržajima.
– U prvoj fazi izgradiće se deo Uralske uz Diljsku ulicu, a u toku je izbor izvođača za deo Uralske uz Ulicu vojvode Micka. Ukupna vrednost za obe faze je 55 miliona dinara.
Radovi koji se sada odvijaju uz Diljsku ulicu obezbediće nesmetan prilaz kompleksu „Belgrejd plaza” u izgradnji. Nova ulica imaće dve saobraćajne trake i obostrane trotoare širine dva metra. Kako je teren na ovom području u nagibu, biće izgrađen i potporni zid da bi se stabilizovala pešačka staza uz saobraćajnicu, a široka raskrsnica sa Lipetskom ulicom biće uređena izgradnjom razdelnog ostrva, što će omogućiti kontrolisan i bezbedan ulaz u raskrsnicu – objašnjavaju u Direkciji.
Osim ulice, biće postavljeno i 400 metara kanalizacionih cevi prečnika pola metra.
– Na taj način rešiće se odvođenje otpadnih voda. I snabdevanje vodom biće dodatno stabilizovano i osigurano ugradnjom vodovodnih cevi većeg prečnika u Uralskoj i Diljskoj ulici. Postaviće se i novi stubovi javnog osvetljenja, a telekomunikacione i elektroinstalacije će biti izmeštene. Radovi uz Diljsku ulicu biće završeni do kraja ove godine, a kada će početi preuređenje Uralske uz Ulicu vojvode Micka zavisi od postupka za izbor izvođača – navode u Direkciji.
U ovom preduzeću ističu da se u središnjem delu Uralske ulice neće ništa raditi jer se vodi kao posebna građevinska parcela.
– Na njoj se nalazi veliki broj objekata, pa je rešavanje imovinskopravnih odnosa otežano – kažu u Direkciji.

Deca iz Zvečanske posetila Dino park na Kalemegdanu
Deca iz Centra za zaštitu odojčadi, dece i omladine posetila su Dino park na Kalemegdanu, saoštio je Beoinfo. U Dino parku deca su mogla da vide replike dinosaurusa i upoznaju se sa njihovim osnovnim karakteristikama, a bio je organizovan i čas streličarstva. Sa njima su se družili Petar Andrijašević, direktor JP „Beogradska tvrđava” i Dragomir Petronijević, član Gradskog veća. 
Petronijević je istakao da je svima u Gradu Beogradu važno da programi koje nudi JP „Beogradska tvrđava” budu približeni najmlađim sugrađanima, naročito onima koji nisu u prilici da kroz ovakva druženja prolaze sa roditeljima. On je dodao da će tokom „Dana evropske baštine” sve kulturne institucije u gradu biti uključene u program. „U sklopu najave „Dana evropske baštine”, koji će uskoro biti upriličeni u Beogradu, želimo da omogućimo deci ovakve vidove druženja i da provedemo neko vreme sa njima”, rekao je Petronijević.
JP „Beogradska tvrđava” u poslednje vreme sprovodi niz ovakvih i sličnih akcija, kao što je dobrovoljno davanje krvi, kaže direktor „Tvrđave” Petar Andrijašević. „Siguran sam da će deca uživati i naučiti nešto novo, a svako od polaznika kursa o streličarstvu dobiće i poklon po kojem će moći da pamti dan proveden na „Tvrđavi”. Reakcije dece su sjajne i moram da kažem da su trenuci kada su nam deca u poseti sigurno najlepši deo posla”, dodaje Andrijašević.

Ksenijin „Spomenar”
Mnogima će biti čudan spoj toliko nespojivih ljudi, ideološki i politički, sa tolikim različitim prošlostima, koji su napisali svoje posvete Kseniji Vučić. Tako je skup njihovih uspomena, priča, eseja i fotografija postao „Spomenar”, bezazleni medij detinjstva iz daleke prošlosti. Nešto poput „Instagrama”, „Fejsbuka” ili „Tiktoka” koje na posebnom mestu čuvaju matorci.
U svakom od tih tekstova različitih žanrova otkrivaju se detalji iz njenog profesionalnog i ličnog života, a kako je njen život posmatran kroz posebnu dioptriju, kao bivše supruge i majke dece najmoćnijeg političara u Srbiji Aleksandra Vučića, nema te predrasude i kontroverze koju joj sa posebnom strašću nije nalepila cinična beogradska čaršija.
Zato je knjiga „Ksenija” izuzetno dragoceno štivo ne samo za porodicu Ksenije Vučić već i za buduće istraživače koji će pokušati da dešifruju događaje od devedestih godina naovamo. Izdavač „Spomenara” je Institut za javnu politiku Vladimira Beba Popovića, bliskog Ksenijinog prijatelja koji se nalazio ne samo na suprotnom političkom spektru već i u različitom političkom univerzumu od onoga u kojem je lebdela Ksenija. Ali, te razlike su ih zbližile, umesto da ih dodatno udalje, što je Popović detaljno i za njega neuobičajeno emotivno opisao u svom tekstu „Šolja čaja”.
Pokazujući da ume da spaja nespojivo, makar za srpsku svakodnevicu, Ksenija Vučić je očigledno posedovala dar i da svoje prijatelje okupi na jednom mestu i posle svoje smrti, poput urednika knjige Petra V. Arbutine, književnog kritičara i esejiste, koji je uređivao knjige i sarađivao na izdanjima velikana poput Milorada Pavića, Mome Kapora, Vladete Jerotića, Milovana Vitezovića. Ima ih još.
Ako tom krugu dodamo i Aleksandra Čotrića, aforističara i pisca, najbližeg saradnika lidera SPO Vuka Draškovića, koji je prve korake u novinarstvu pravio upravo sa Ksenijom Vučić u „Srpskoj reči”, nekadašnjem opozicionom glasilu Srpskog pokreta obnove, pohvataćemo detalje iz novinarske biografije Ksenije Vučić koji su promakli i koji su gotovo nepoznati.
Kako smo mi inače nacija koja pamti kraće od kokoši, dakle, najduže nekoliko dana, o decenijama je izlišno govoriti jer su za Srbe to vekovi – čime su uspeli da demantuju čak i Milankovićev kalendar – drago mi je što će oni koji to žele, a trebalo bi, imati priliku da se uvere da je ona, bez ikakve sumnje, bila jedna od najtalentovanijih novinara svog vremena.
Završivši Istoriju umetnosti na Filozofskom fakultetu u Beogradu, sa obrazovanjem koje se smatra aristokratskim, ona se ne bavi Modiljanijem ili Dalijem, već zaranja u mistični svet srpske politike. Devojka sa Dorćola, iz ugledne porodice koja je takođe ideološki raspolućena, a tako je bilo oduvek i tako će biti zauvek u Srba, Ksenija traži svoj put između desničarskog i monarhističkog glasila i alternativnog Radio Indeksa, koji emituje nove talase mladalačkog bunta generacije koja je imala svoje nade, snove i ideale. Radila je i za VIN produkciju Gordane Suše, koja je bila na suprotnom polu Ksenijinih desničarskih stavova, ali je to nije remetilo da uradi neke od nezaboravnih priloga koja je ta produkcija stvorila. Sa Indeksa je otišla na Studio B, najvažniji medij beogradske čaršije tokom devedesetih. Kada je Zoran Đinđić postao gradonačelnik Beograda, prvi intervju dao je novinarki Studija B – Kseniji Vučić.
Prihvatio sam ideju Bebe Popovića da iščitam stare tekstove „Srpske reči”, koju mi je poslao Čotrić, ali sam robovao predrasudama. Znao sam da je pravila odlične televizijske intervjue na Televiziji Pink sa Edijem Ramom, Nikolom Gruevskim i još nekoliko krupnih političkih zverki iz domaće radinosti. I to je to. Kako u „Spomenaru” ima izuzetnih i emotivnih priloga Elme Zukorlić, Jelene Trivan, Aleksandre Janković, Vladimira Đukanovića, Vanje Udovičića, kao svedočanstvo o njihovom bliskom odnosu bilo mi je zaista dragoceno da pročitam njene davne intervjue iz „Srpske reči”. Nizali su se razgovori sa jednim od osnivača Demokratske stranke filozofom Slobodanom Inićem, rediteljem i predsednikom JUL-a Ljubišom Ristićem, bivšim šefom komunista Dražom Markovićem, glumačkom gromadom Ljubom Tadićem, dramskim piscem Aleksandrom Popovićem...
Zato je veoma važno Ksenijino pisanje posmatrati u tom istorijskom kontekstu nekada velike zemlje, gde vladaju lude šeširdžije u zemlji čuda, na samoj svetskoj granici ideologija, vera i galaksija. Energična, vedra i razborita devojka, još novinarski devojčurak, želi da odgonetne tajnu sedmog pečata, ali srpskog. Ulazi u redakciju gde pišu profesori univerziteta, pisci i intelektualci koji su za kralja i otadžbinu, ali ne samo oni već i novinari sa drugačijom ideološkom matricom. Od žestoke Dane Drašković, matematičara Milana Božića, akademika desne orijentacije Nikole Miloševića i Koste Čavoškog, predsednice Građanskog saveza Vesne Pešić. U tu šaroliku galeriju ličnosti i likova umešali su se i Gordana Suša, Nadežda Gaće, Radivoj Cvetićanin, Mihajlo Kovač, Ejub Štitkovac, tako da su se, i pored dominacije stavova SPO, mogle videti i drugačije političke boje, po principu do tada nepoznatog umetničko-političkog pravca, srpskog kubizma.
Ksenija odmah kreće u akciju, ne dozvoljava da je zvučna imena prestrave, već se nameće upravo intervjuima koji značajno podižu rejting krunskog dvonedeljnika u Republici. Jedna od najboljih reportaža iz tog vremena je upravo njena, opis neuspelog intervjua sa tadašnjim gospodarem života i smrti u Srbiji, Željkom Ražnatovićem Arkanom u Erdutu. Trebalo je mnogo hrabrosti za takav tekst i ona ga je imala.
Ponovo treba staviti Ksenijin novinarski angažman u novi kontekst, a to je njena veza i brak sa Aleksandrom Vučićem, zato što je mačističko društvo poput našeg, robujući stereotipima o supruzi tadašnje mlade političke zvezde u usponu, a kasnije i najmoćnije političke figure u Srbiji, po automatizmu Kseniju smestilo u otrcani kliše Vučićeve supruge. I kod većine je tamo ostala i kada su okončali bračnu zajednicu. Takva vrsta olakog klasifikovanja žena – „ma daj, da nije bilo Vučića” – jedna je od najvećih nepravdi učinjenih prema nekoj koleginici u srpskom novinarstvu.
Iako se tada nije moglo ni naslutiti dokle će Vučić dogurati, etiketa joj je prilepljena po starom običajnom pravu, a samo je uži krug novinarskog esnafa znao koliko je Ksenija bila svoja, talentovana i autentična. Nisam bio njen prijatelj, već kolega. Kako sam za njen novinarski forsaž saznao tokom sklapanja ove knjige, a ona je imala sve resurse da to odavno razglasi na sva zvona, sada mi je mnogo jasnije zašto je imala toliko raznobojnih prijatelja upisanih u „Spomenar”.

„Njujork tajms”: Amerika šalje Ukrajini stare modele kasetne municije - ne eksplodira odmah
SAD planiraju da Ukrajini pošalju stare modele kasetne municije koje u 14 odsto slučajeva ne detoniraju odmah, piše „Njujork tajms”.
Prema podacima lista, Pentagon uverava da su modernizovali model. Međutim, poboljšan je samo domet projektila, koji još uvek sadrži granate, čiji procenat neispravnosti je američki vojni resor opisao kao neprihvatljivo visok.
Prema pisanju „Njujork tajmsa”, pukovnik vojske u penziji Al Vosburg, koji je prošao obuku za uklanjanje eksplozivnih ubojnih sredstava, rekao je da će proces čišćenja područja nakon upotrebe ovakvih projektila potrajati, jer se ne mogu ručno pomerati. Pored toga, biće potrebna edukativna kampanja za stanovništvo koje će se vratiti na ove teritorije i koje bi moglo da strada od neeksplodiranih granata.
Savetnik za nacionalnu bezbednost američkog predsednika Džejk Salivan saopštio je 7. jula da su SAD odlučile da isporuče kasetnu municiju Ukrajini, čijoj se upotrebi UN protive. On je takođe napomenuo da je Kijev Vašingtonu dao pisane garancije za minimiziranje rizika za civile prilikom upotrebe ove vrste municije.

Tri osobe povređene u lančanom sudaru na auto-putu Beograd-Zagreb
Tri osobe su povređene večeras u lančanom sudaru na auto-putu Beograd-Zagreb u smeru ka gradu kod Zmajeve pumpe, rečeno je Tanjugu u MUP-u.
U sudaru su učestvovala dva putnička vozila i jedan kamion, a tri osobe koje su se žalile na povrede zbrinule su ekipe hitne pomoći.
Automobil SUV marke ''audi'' i drugo vozilo su od siline udara u potpunosti uništeni, dok je na kamionu pričinjena manja materijalna šteta.
Zbog sudara je na tom delu auto-puta formirana dugačka kolona, prenosi Tanjug.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Alergije i infekcije – najčešće posledice crtanja po telu
Iz godine u godinu oslikavanje tela postaje sve veći hit među javnim ličnostima, ali i među anonimnim ljudima koji žele da „ugrade” u kožu likove omiljenih sportista, pevača, glumaca, voljenih osoba ili imena dragih ljudi. Kada se odlučuju za „tatu” koji će im krasiti ruke, vrat, leđa, butine, stopala… mali broj njih razmišlja o posledicama koje mogu da imaju usled tetovaža, posebno nestručnih. Jer, ukoliko se ovaj postupak ne obavi u sterilnim uslovima, osoba može da dobije najrazličitije viruse, od kojih su svakako najopasniji HIV ili hepatitis. I to nije sve.
Unošenje boje u kožu sa sobom nosi i rizike, pre svega od bakterijskih infekcija u zavisnosti od uslova rada u salonima za tetovažu, pojašnjava profesor dr Lidija Kandolf Sekulović, načelnica Klinike za kožne i polne bolesti Vojnomedicinske akademije. Postoji rizik i od razvoja takozvane kontaktne preosetljivosti na sastojke boje, sa čime se lekari sve češće susreću u praksi. Najčešće se razvija alergija na parafenilendiamin, crnu boju koje ima kako u preparatima za trajnu tetovažu, tako i u preparatima za privremenu tetovažu (tetovaža crnom kanom).
– Javlja se lokalna reakcija koja može da traje i nedeljama u vidu otoka, crvenila, stvaranja mehurova ispunjenih tečnošću, izrazitog svraba na mestu unošenja boje uz mogućnost infekcije. Razvoj ovakve alergije može da komplikuje život zauvek jer se boja nalazi i u bojama za kosu. Tako je moguća veoma izražena reakcija prilikom farbanja moguća je pojava mehurova i vlaženje na celoj glavi, traje takođe nedeljama i ne može lako da se povuče čak i uz terapiju kortikosteroidima. – Ta boja se nalazi i u crnoj obući i odeći, tamnoj šminki, u preparatima za razvijanje filmova. To znači da se vrlo često srećemo sa njom u svakodnevnom životu, pa jedna tetovaža može da stvori trajnu specifičnu alergiju koju nijedan lek ne može više da izbriše iz imunološkog sistema – dodaje dr Kandolf Sekulović.
Tetovirane osobe obično se iznenade kada se odluče za dobrovoljno davanje krvi jer im lekar tada saopšti da neko vreme posle crtanja po telu ne mogu da doniraju dragocenu tečnost.
To potvrđuje i dr Jelena Stojneva Istatkov, načelnica Odeljenja za prikupljanje krvi dobrovoljnih davalaca u Institutu za transfuziju krvi Srbije.
– Oni koji su imali tetovažu ili pirsing ne mogu da daju krv najmanje šest meseci, odnosno 180 dana od tetoviranja ili pirsinga, zbog mogućih infekcija koje se prenose krvlju. Taj vremenski period je minimum i poštuje se u većini zemalja, pa i kod nas – kaže dr Stojneva Istatkov.
Ukoliko je tetoviranoj osobi potrebno snimanje na magnetnoj rezonanci, šokiraće je činjenicom da je jedno od pitanja u upitniku pre obavljanja ove procedure: „Da li imate tetovažu?” U tom slučaju, uglavnom, osobi se ne preporučuje ulazak u magnetnu rezonancu.


Crvene i plave boje koje se koriste za tetovažu imaju opiljke metala (gvožđa, bakra), kaže neuroradiolog dr Kristina Davidović, zagrevaju se prilikom snimanja na magnetnoj rezonanci, pa čovek može da dobije krvarenje na koži, ili modrice.
– Treba znati da je i crveni karmin osetljiv na toplotu i nije preporučljivo snimanje sa njim. Posle nekog snimanja, ako je osoba imala takav karmin, rukom može da se pređe po aparatu i da na prstima ostane crvena boja – pojašnjava dr Davidović.
Posle određenog broja godina, neki ljudi se odlučuju za uklanjanje tetovaže, tražeći pomoć dermatologa i plastičnih hirurga. Statistika govori da čak 50 odsto osoba koje imaju „tatu” vremenom poželi da ona nestane. Najčešće je to slučaj kada dođe do razlaza među partnerima od kojih je jedan istetovirao ime drugog, zatim kada neko želi da ukloni islikane burme ili lik nekada drage osobe. Uklanjanje „tatua” najčešće se obavlja u pet do sedam tretmana koji su bolniji od tetoviranja, a najlakše se otklanjaju jednobojne tetovaže. Ima situacija u kojima nije sasvim moguće ukloniti „sličice”, pa čoveku na koži ostaju ožiljci kao podsetnik da je na tom mestu na koži bilo nešto što mu je značilo u određenom periodu života.
Reč psihologa: Želja za privlačenjem pažnje
Oslikavanje tela sa više od 10 tetovaža proističe iz potrebe za imitacijom neke osobe, određenog uspešnog sportiste, pa čak i kriminalca, smatra Vesna Kostić, specijalista kliničke psihologije, bračni i porodični terapeut. Reč je o pokušaju privlačenja pažnje na telo, kako bi se ono učinilo što je moguće zanimljivijim.
– Veoma je bitno da osoba ima granicu u tetoviranju jer kod nekih ljudi koji su oslikali celo telo postoji mogućnost da imaju patološku promenu ponašanja što zahteva lečenje. To je slično sa alkoholizmom. U redu je savet Francuza da se popije svaki dan čaša vina, ali ne da se svakodnevno pije tri litra alkoholnih pića – ističe Kostićeva.
Sada je popularno da devojke stavljaju silikone na više mesta na licu i telu, a uz to da imaju i tetovažu. To rade iz potrebe za egzibicionizmom, da bi privukle pažnju ljudi.
– Male tetovaže uglavnom imaju neki smisao i predstavljaju određene simbole. Neke su simbol sećanja, neke sreće, neke ljubavi, a tu su i imena važnih ljudi. Recimo, neki tetoviraju delfine jer smatraju da je to sinonim za sreću – dodaje psihološkinja.
Ukras vredan bola?
U nekim kulturama tetovaža je obeležje pripadnosti, muškosti ili hrabrosti, a u nekima se na nju gleda s podozrenjem. U najranijoj istoriji dekoracija tela bila je čest motiv tetoviranja, a danas?
Nemoguće je proći ulicom, a ne sresti nekoga sa crtežom na telu. U savremenom svetu gotovo trećina mladih ima tetovažu. Prva slika na telu u proseku se uradi do 30. godine života.
Prvo i osnovno pravilo glasi „Nikada ne raditi kod amatera”. Važno je naći umetnika koji crta u sterilnim uslovima jer se kao i svakom drugom iglom i onom za tetoviranje mogu preneti veoma ozbiljne bolesti. Drugi preduslov je kvalitetna boja.
Slika na telu nastaje ubrizgavanjem boje iglama koje se kreću gore-dole nekoliko stotina puta u minuti i prodiru u kožu od milimetar do milimetar i po.
– Kad se radi tetoviranje mora da se vodi računa o bezbednosti klijenta. Slika na telu je otvorena rana, pa može doći do infekcija i drugih bolesti. Veći deo materijala – boja, kapice za boju, rukavice, igle, koriste se samo jednom, a ostatak pribora se posle svake upotrebe detaljno steriliše – objasnio je Miloš Mikić, tridesetdvogodišnji tatu majstor.
Nervoza kod onih koji se prvi put tetoviraju njihovo telo čini osetljivijim, ali pokazalo se da žene bolje podnose bol.
– Rame, list, podlaktica i zadnjica imaju najdeblji sloj kože koji je manje osetljiv. Ubod igle najviše se oseća na zglobovima, laktovima, šakama, vratu... – naveo je Mikić i upozorio da je tretiranje tetovaže posle završenog rada i održavanje higijene izuzetno važno.
Tatu majstori savetuju da se pre dolaska u studio dobro razmisli o poziciji tetovaže na telu. Oni koji se odluče za tetoviranje pre svega treba da imaju na umu da mesto na kome se radi slika ne izgleda isto sa 20 i 70 godina. I na kraju, ako neko reši da se tetovira onda mora biti svestan da je to odluka za ceo život.
A. Jovanović
Mica d' umre, a Ljubinka se više ne važi
Australijanac Laki Dajmond Rič proveo je više od hiljadu sati družeći se sa tatu majstorima. Rezultat – telo potpuno prekriveno tetovažama i rekord zabeležen u Ginisovoj knjizi. Iglu sa bojom pustio je da obradi unutrašnjost njegovih kapka, ušiju, pa čak i desni. Laki je ekstrem, ali trend ukrašavanja tela velikim brojem tetovaža sve je jači. Gotovo da ne postoji svetska zvezda koja ne prati ovu modu – pevači Eminem i Rijana, fudbaler Dejvid Bekam, glumac Dvejn Džonson...smo su neki od onih kojima su se tetovaže „uvukle pod kožu” u bukvalnom smislu.
Tetoviranju, nije odolela ni naša zemlja.  Jedan od prvih tetoviranih Srba bio je, prema nekim napisima, kralj Aleksandar Karađorđević Ujedinitelj čije je grudi krasila velika slika jednoglavog krunisanog orla. Usledio je onda period priučenih tatu majstora iz JNA, čija dela i danas viđamo na nadlakticama mnogih muškarca koji su odslužili vojsku u ovom periodu. Upisano svetlo-plavim mastilom: JNA 1973.  Da se ne zaboravi!
Druga grupa mladića tog vremena bila je malo više romantična, pa im i dan danas košulje kratkih rukava otkrivaju imena: Vesna, Sneža, Dana... uz srce probodeno strelicom. Kada su razočarali u dame kojima su obezbedili mesto na koži neki su pokušali da „poprave” greške iz mladosti dopisujući uz ime „Mica – d' umre” „Ljubinka – ne važi se više”.  Ovakvi kiksevi dešavaju se i danas, ali su majstori tetovaža veštiji, pa se imena ili likovi bivših devojaka uz pomoć mastila pretvaraju u ruže, vukove, tigrove, zmajeve, portrete istorijskih ličnosti i svece, savremenih političara...
Tetovaže koje su nekada pratili stereotipi i vezivale su se za „loše momke”, danas su se nastanile i u elitne slojeve društva – nose ih profesori, doktori, sportisti, pevači, glumci, pa i političari. Ravnopravno su zastupljene i kod muškaraca i kod žena.
A. V.

Smrdibube svuda oko nas
Ima ih svugde – na zidovima, terasama, po plafonima, podovima, ćoškovima... Čim otvorimo prozore, u sobu uleće nova tura smrdibuba. Ne znamo kako da ih se otarasimo jer su brze i začas se uvuku unutra. Srećom, nisu opasne. Ovih dana nije lako poljoprivrednicima i ratarima – ovi insekti, posebno određena vrsta stenice povrća, sve više se hrane gajenim biljkama, a najviše paradajzom.



Crvenkaste bube žive na lipi

Smrdibube nikako ne treba mešati sa bubama slične građe i crvenkaste boje, kojih najčešće ima na lipama. One se samo hrane semenom lipe, ali ne prave nikakvu štetu u prirodi. Ljude mogu da uznemire jedino svojom masovnom pojavom jer ih uglavnom ima kod  osunčanih delova stabla.
 

Svi zajedno imaju istu muku – male zelenkasto-smeđe bube za sobom ostavljaju neprijatan miris, ali i oštećuju plodove pred berbu koji zbog šteta nemaju nikakvu tržišnu vrednost. 
U Zavodu za biocide i medicinsku ekologiju poručuju da se svake godine, a posebno u septembru i oktobru, sugrađani žale na najezdu smrdibuba u domaćinstvima.
– Zbog klimatskih promena i povećanja vlažnosti prethodnih dana, smrdibube su sada praktično svuda oko nas. Čim malo zahladni, a noći i jutra postanu svežiji, one bi da nađu toplije skrovište, pa ulaze i u stanove. Smrdibuba ima bukvalno svugde, u svakom kraju Beograda, a ne samo pored livada, parkova, reka, kanala i šuma, kao što smo obično navikli kada je reč o insektima – otkriva dr Ivan Aleksić, iz Zavoda za biocide.
Srećom, ove zelenkaste bubice ipak nisu opasne za ljude, a njihova najezda je kratkotrajna. Ovu vrstu još zovu i „smrdljivi martin”, a poznate su po tome što vole toplije prostore. Njihova najezda traje u dva navrata godišnje – najpre u proleće, ali je najveća u jesen, kada se pred hladnoćom bube ponovno sklanjaju u toplija zatvorena skladišta, s voćem i povrćem, a neretko zalutaju i u stanove. U samoodbrani, kad su uznemirene, bube ispuštaju sekret neprijatnog mirisa, pa im je narod zato i odredio slikovito ime. Upravo sekret, dodaje Aleksić, služi smrdibubama kao odbrana od predatora kojima na taj način stavljaju na znanja da su neukusne.
Ulogu štetočine smrdibube na sebe preuzimaju samo kada je u pitanju povrće. Najčešće se, otkrivaju ratari, zakače za paradajz, krastavac i papriku, ali u Institutu „Tamiš” podsećaju da je najveći problem mali izbor preparata efikasnih u suzbijanju ove štetočine.
– Da bi se stenicama stalo na put potrebno je ponoviti relativno veliki broj tretmana, ali se i tada ipak ne dešava ih ne bude u usevu. Za potpunu kontrolu potrebno je kombinovati biološke i hemijske mere borbe, ali prvenstveno na osnovu biologije štetočine. Osim na paradajzu, paprici i krastavcu, javljaju se i na soji, pasulju i boraniji. Oštećuju plodove pred berbu koji usled toga nemaju nikakvu tržišnu vrednost. To rade tako što usnim aparatom za bodenje i sisanjem nanose ubode na pokožici ploda – objašnjava Maja Sudimac, inženjer u oblasti zaštite bilja u Institutu „Tamiš”.

Preminuo povređeni radnik aerodroma „Nikola Tesla”
BEOGRAD - Radnik S. S. (53), koji se teško povredio na aerodromu „Nikola Tesla”, preminuo je u Urgentnom centru u Beogradu, saopštilo je Ministarstvo za rad, zapošljavanje, boračka i socijalna pitanja.
Nastradali radnik bio je zaposlen kao mehaničar na održavanju tehnološke opreme na Aerodromu „Nikola Tesla”, a do teške povrede sa smrtnim ishodom došlo je juče prilikom izvođenja radova na redovnom servisu avio-mosta 9, kada je S. S. pao na pistu sa visine od oko 2,70 metara.
Inspekcija rada Odeljenja za grad Beograd je odmah po saznanju za nesreću izašla na lice mesta i počela inspekcijski nadzor radi utvrđivanja činjenica i preduzimanja mera iz svoje nadležnosti.
Tanjug

Pritisci na roditelje koji su tužili grad?
Užice – Jedni roditelji tuže i ne odustaju, a drugi pristaju na vansudsko poravnanje s gradom. Tako ovih dana izgleda u Užicu već prilično zamršena priča o nekad previše naplaćenim računima za vrtić i novcu koji se, na ime toga, vraća roditeljima. A uz tužbe i nagodbe, priča se i o nekorektnim pritiscima na roditelje, o navodnim „polupretnjama” da se tuženja okanu...
Ovakav slučaj poznat je i u drugim gradovima: počev od 2013. pa bezmalo dve godine potom roditeljima dece u vrtiću naplaćivan je veći iznos dečjeg boravka od predviđenog. Umesto 20 odsto ekonomske cene, koliko je iznosila obaveza roditelja (ostalih 80 odsto snosi lokalna samouprava), naplaćivano im je 33 odsto.
Kad se početkom ovog leta pročulo da roditelji imaju pravo na povraćaj novca, mnogi Užičani su rešili da presaviju tabak i obrate se sudu. S obzirom na to da oko 2.000 mališana ide u neki od devet objekata Predškolske ustanove „Užice”, lokalna vlast je brzo shvatila da će vraćanje uzetog uz sudske troškove biti golem teret za ovdašnji već prenapregnut gradski budžet. Zato je sredinom avgusta gradonačelnik Tihomir Petković apelovao na roditelje da odustanu od tih tužbi i prihvate vansudsko poravnanje s gradom, zarad izbegavanja suvišnih izdataka. S tim što bi im u dva dela, prvi do sredine oktobra i drugi do sredine marta, grad isplatio novac.
Manji broj roditelja koji su tužili prihvatio je nagodbu, odustavši od parničenja, a većina je ipak ostala pri svojim tužbama. Onda su se u javnosti pojavili napisi o pritiscima iz vrtića na one roditelje koji istrajavaju u borbi za pravdu preko suda. Objavljena je, recimo, izjava jedne anonimne majke na račun takođe anonimne vaspitačice, koja je toj majci navodno rekla da neće moći da upiše drugo dete u vrtić ukoliko ne povuče tužbu. Kao i to da će, na primer, zbog takvih koji ne odustanu od tužbi biti dovedeno u pitanje redovno funkcionisanje vrtića.
Koliko su takve tvrdnje osnovane, pitali smo direktorku Predškolske ustanove „Užice” Lelu Kovačević. –Nikakvih pritisaka na roditelje nema. Naše je da apelujemo, a pravo svakog je da prihvati nagodbu ili ostane pri tužbi. Možda je neko pogrešno protumačio razgovore tokom svakodnevne komunikacije s roditeljima, gde im predlažemo vansudsko poravnanje, ali o pritiscima nema govora – odgovara ona.
Direktorka podseća da su pre dva meseca roditelji počeli da utužuju grad i ustanovu rešeni da povrate novac. Ona je, kaže, tada bila začuđena veoma dobrom organizovanošću za tu akciju, kao i dežuranjem nekog pred svim vrtićima koji je roditeljima delio ceduljice s porukom da pozovu određeni telefon ako žele da povrate novac, uz naznaku „bez ikakvih troškova”. Pošto su tužbe predate i ročišta zakazivana, usledio je apel gradonačelnika.
– Do sada se ovde 1.608 roditelja javilo sa zahtevom za povraćaj novca. Tužbu ih je podnelo 470, od čega je 70 odustalo i prihvatilo nagodbu. Roditeljima je do sada vraćeno oko 22 miliona dinara, s tim što je mesec dana pre dogovorenog roka grad isplatio prvu ratu. Što se tiče onih koji tuže, i oni još imaju šansu da povuku tužbe – ističe Lela Kovačević.

„Licidersko srce” za srce malog Marka
Užice – Oko 1.000 mladih folkloraca sa četiri kontinenta igralo je i družilo se tokom avgusta na trgovima gradova zapadne Srbije na festivalu dečjeg folklora „Licidersko srce”. Bio je to praznik igre, raznolikih nošnji i melodija, saradnje mladosti celog sveta. A danas je u Užicu oživela humana strana te lepe smotre. Porodici malog Marka Vujovića, koji raste uz ozbiljno oboljenje srca, uručena je pomoć prikupljena tokom festivala prodajom liciderskih srca i festivalskih suvenira.
Predsednica Organizacionog odbora „Liciderskog srca” Gordana Paunović i pi-ar festivala Ivana Cvetković zajedno sa mladim članovima Udruženja građana „Era” (koje ovaj festival godinama organizuje uz pomoć sponzora i pokroviteljstvo predsednika Srbije Tomislava Nikolića), posetile su porodicu Vujović u užičkom naselju Pori i donele im 100.000 dinara, koliko je za Marka prikupljeno u ovoj humanitarnoj akciji, kao i licidersko srce, simbol darivanja i pažnje.
 – Ovo je iznos sakupljen prodajom liciderskih srca i suvenira posetiocima dečjih koncerata tokom festivala, održanih u Užicu, Bajinoj Bašti, Zlatiboru, Požegi i Višegradu. Bilo bi i više da kiša nije omela završnicu „Liciderskog srca”. Nadamo se da će ovo makar malo pomoći lečenju malog Marka i njegovoj porodici – rekla je Gordana.
A još jedan javni događaj u istu svrhu, humanitarni koncert za malog Marka, održan je minulog vikenda u užičkom GKC-u u organizaciji ovdašnje Kancelarije za mlade i užičkih volontera. Tu je za obolelog dečaka prikupljeno 109.000 dinara.
– Sve nam ovo i te kako znači, hvala svim dobrim ljudima. Novac je dobrodošao našem Marku, celoj petočlanoj porodici u kojoj sam jedino ja zaposlen, a živimo kao podstanari. Samo za lekove i posebnu hranu dečaku treba oko 20.000 mesečno – kaže Markov otac Perica Vujović dok u naručju drži obolelog dečaka.
Mališan je ušao u petu godinu, a sasvim slabog je zdravlja. Ima ozbiljne probleme srca, uvećanu levu srčanu komoru, što je utvrđeno još kad je bio beba. Prognoze lekara su tada bile vrlo loše. Prohodao je tek sa tri godine, ali nema snage i zamara se. Mada nema mentalni problem još uvek ne govori, i sada nosi pampers pelene.
 – U poslednje vreme Marku je malo bolje, on je tatin junak. Ali ako mu se stanje pogorša, potrebna je transplantacija srca. Već su ga kao potencijalnog kandidata, na osnovu lekarske dokumentacije, za transplantaciju predložili lekari AKH klinike u Beču. Nadam se da do toga ipak neće doći – dodaje, dok grli mališana, otac Perica.

Đaci taksijem do škole
Kuršumlija – Desetak đaka iz planinskih sela kuršumlijske opštine nakon sedmodnevne pauze zbog ukidanja autobuskog prevoza ponovo je u školskim klupama. Opština Kuršumlija je angažovala lokalnu taksi službu za prevoz učenika, jer je od 1. septembra dotadašnji prevoznik „Niš ekspres” iz Niša zbog nerentabilnosti ukinuo do tada redovnu liniju ka Kuršumlijskoj Banji. Prema računici lokalne vlasti u Kuršumliji, njima je jeftinije bilo angažovanje taksija, nego plaćanje redovnih karata za deset učenika.
– Razumem prevoznike iz „Niš ekspresa” koji su ranije razgovarali sa nama i tražili da lokalna samouprava dodatno finansira redovnu liniju do banje, jer realno i nije bilo putnika sem tih đaka. Kako mi takvu stavku i novac za te namene nismo imali u budžetu, a ne želeći da kršimo zakon, odlučili smo da ne prihvatimo ponudu prevoznika i oni su na kraju obustavili liniju. Nismo mogli da zapostavimo desetak đaka iz tog kraja, pa smo morali brzo da reagujemo i tražimo rešenje kako ne bi gubili nastavu – rekao je predsednik kuršumlijske opštine Radoljub Vidić, naglasivši da je po njihovoj računici jeftinije da angažuju privatan taksi prevoz kombijem, nego da finansiraju autobusku liniju.
Reč je o učenicima koji iz Kuršumlijske Banje čekaju prevoz do petnaestak kilometara udaljene Kuršumlije. Pre toga, nekoliko njih pešači i po desetak kilometara iz udaljenih planinskih sela ove opštine kako bi stigli do stanice, odakle imaju prevoz. Svi oni su prethodnih godina imali mesečne autobuske karte „Niš ekspresa” koje je finansirala lokalna samouprava preko škola koje pohađaju.
U kompaniji „Niš ekspres” nisu želeli da se zvanično oglašavaju na ovu temu. Ipak, saznajemo da je menadžment firme konstatovao da je ova linija već nekoliko godina finansijski potpuno neisplativa i da je vodeći se odgovornom poslovnom politikom odlučeno da se ona ukine.
U lokalnoj samoupravi kažu da se angažovanjem taksi prevoza sredstva iz budžeta nisu uvećala, jer su lokalni prevoznici pristali da svakodnevno prevozi đake do škole za nadoknadu u visini mesečne autobuske karte, koliko je i ranije plaćano za prevoz đaka.

Rebalansom do većeg budžeta APV
Novi Sad – Prema predlogu pokrajinske skupštinske odluke o rebalansu koji je danas utvrdila vojvođanska vlada, budžet APV u ovoj godini biće veći 1,72 milijarde dinara, i iznosiće 59,5 milijardi. Ukupan fiskalni deficit iznosi 3,11 milijardi dinara i pokriven je u potpunosti iz prenetih sredstava, dodaje se u saopštenju Biroa za odnose sa javnošću pokrajinske vlade.
„Predloženi rebalans izraz je, s jedne strane, revidirane procene ostvarenja tekućih prihoda i primanja, utvrđenog viška prihoda nakon usvajanja završnog računa za 2015. i prenetih neutrošenih sredstava iz ranijih godina”, navodi se u saopštenju. S druge strane, predlaže se „radi potpune realizacije usvojenih javnih politika, usklađivanja sredstava za realizaciju javnih potreba i aktivnosti sa izmerenim efektima sprovođenja, i radi izdvajanja sredstava za nove projekte za koje je procenjeno da se mogu realizovati do kraja fiskalne godine”.
 
Predlog vlade APV o prugama
Pokrajinska vlada predložiće nadležnom ministarstvu i akcionarskom društvu „Infrastruktura železnice Srbije” da tri pruge u Vojvodini izuzme sa spiska onih koje su predložene za prenošenje prava upravljanja na APV ili jedinicu lokalne samouprave. To su, kako se navodi u saopštenju sa današnje sednice vlade, regionalna pruga Rimski šančevi – Orlovat i lokalne pruge Bečej – Rimski šančevi (u delu Žabalj – Rimski šančevi) i Šid – Sremska Rača.
Vlada je razmatrala informaciju o inicijativi preduzeća „Infrastruktura železnice Srbije” a. d.
Takođe, predlaže se da se prenos prava upravljanja železničkom infrastrukturom na regionalnim i lokalnim prugama na teritoriji Vojvodine odloži, dok se jedinice lokalne samouprave ne upoznaju sa stanjem pruga i mogućnostima upravljanja.
Resorni pokrajinski sekretarijati su zaduženi da u saradnji sa opštinama Žabalj i Temerinom i gradom Novim Sadom sagledaju mogućnosti učešća lokalnih samouprava i privrede u preuzimanju železničke pruge, nakon praćenja i dostavljanja troškova održavanja pruge od strane „Infrastruktura železnice Srbije” a. d. od Novog Sada do Žablja.
 
Dr Petar Slankamenac v. d. direktora KCV
Profesor dr Petar Slankamenac imenovan je na današnjoj sednici pokrajinske vlade za vršioca dužnosti direktora Kliničkog centra Vojvodine. Slankamenac je doktor medicine, specijalista neuropsihijatrije.
Dosadašnji direktor KCV-a bio je docent dr Ivan Levakov, specijalista urologije, koji se na toj funkciji nalazio od novembra prošle godine.

Lažna fondacija, lažna donacija i prevareni Aleksinčani
Aleksinac – U relativno mirnoj varoši do usijanja je podignuta atmosfera jer su mnogi, a među njima i predstavnici pojedinih udruženja i opštinskih službi naseli na prevaru i lažnu ponudu nepostojeće „Wales” fondacije. Ova lažna fondacija ponudila je preko interneta početkom avgusta saradnju Aleksincu na realizaciji projekta razvoja lokalne zajednice i, pride, novčanu pomoć od 10.000 evra što bi bilo usmereno u humanitarne svrhe.
Predstavnici pojedinih opštinskih organa, službi i udruženja toliko su poverovali u istinitost ponude da su čak doneli zvaničnu odluku na sednici Opštinskog veća o prihvatanju ponude za saradnju i odredili osobu iz veća za koordinaciju sa fondacijom (opštinski većnik Goran Stanković), a potom organizovali i prigodnu manifestaciju na kojoj je planirano da se donacija od 10.000 evra svečano dodeli. Po prethodno usvojenom predlogu, trebalo je da se ta suma novca podeli na ravne časti i tri jednaka dela, i da se na svečanosti uruči direktorki Centra za socijalni rad, potpredsedniku opštine i Stono-teniskom klubu „Šumatovac”. Bilo je predviđeno, kako je posebno naglašeno „posle dogovora sa predstavnicima pomenute fondacije” da dobitnici budu samo posrednici u raspodeli donacije, tj. da prime deo novca na svečanosti i da javno zahvale, a odmah potom da sredstva proslede humanitarnim, sportskim ili kulturnim organizacijama… Išlo se dotle da je čak pripremljen i video zapis u kojem se izražava velika zahvalnost „Wales” fondaciji.
I svečanost je, uz prigodan muzički program i koktel održana, ali… Samo donekle. Kako se na njoj nije pojavljivao niko iz „Wales”fondacije, prekinuta je.
Organizatori su uzaludno pokušali telefonom da uspostave kontakt sa „predstavnicima” fondacije i da provere šta se događa i zašto nisu došli na zakazanu svečanost. Tek tada, kada su shvatili da su posredi nepostojeći brojevi telefona, bilo im je jasno da su teško prevareni. A na svečanosti su pored „dobitnika”, uz uredno odštampane pozivnice, bili brojni gosti – predstavnici aleksinačkih organa skupštinske i izvršne vlasti, udruženja građana i političkih stranaka, ali i veliki broj uspešnih privrednika i pojedinaca.
Pre nego što je svečanost prekinuta, niko se nije setio da proveri da li ova fondacija (sa ponudom novčane donacije od 10.000 evra) uopšte postoji.
Ali, istoga dana kada je propala pripremljena i na velika zvona preko lokalnih, ali i centralnih medija najavljivana svečanost, samo nekoliko časova kasnije, stigla je nova internet-poruka „Wales” fondacije. U ovoj drugoj „autor” ujdurme je napisao da je „njegova podvala uspela”, kao i da je namera bila da se „izmanipuliše opštinska vlast u Aleksincu”.
Nenad Stanković, predsednik opštine Aleksinac, tvrdi da ceo slučaj nema nikakve veze sa aktuelnom opštinskom vlašću, a još manje sa aleksinačkom organizacijom SNS-a.
– Svakodnevno se od nas u opštini traži da podržimo projekte i akcije na humanitarnom i socijalnom planu. I izlazimo u susret mnogim zahtevima i ponudama, iako ni finansijski niti na drugi način nismo uključeni, jer oni koji od nas traže podršku smatraju da će lakše ostvariti svoj cilj ako kažu da opština stoji iza njih. U ovom konkretnom slučaju naša opština nije bila ni na koji način obaveštena, sve je koliko znamo išlo preko Udruženja građana APP (Aleksinački pokret za promene) i čije se rukovodstvo očigledno upecalo na lažnu ponudu o donaciji. Ovo udruženje je i bilo u nekom kontaktu sa, kako se sada pokazalo, lažnom fondacijom i organizovalo je očigledno bez prethodnih provera i svečanost na kojoj je trebalo da se uruče priznanja i donacije. Odgovorno tvrdim, jer postoje pokušaji da se sve pripiše opštinskom i rukovodstvu SNS-a, da mi sa celim slučajem nismo imali nikakve veze, a još manje da smo učestvovali u njemu – kaže Stanković.
Većina Aleksinčana sa kojima smo juče razgovarali tvrdi, pre svega, da se zna ko stoji iza lažne fondacije i donatorske ponude. Naime, iako poimence ne pominju nikoga, naši sagovornici su otvoreno pričali da je namera „autora” cele ujdurme bila da se u prevaru i podvalu uvuče najpre rukovodstvo Socijalističke partije u Aleksincu (iz koje je potpredsednik opštine Čedomir Rakić, predviđen za jednu od tri nagrade), koje nije po volji tog istog „autora” i njegovih istomišljenika i koje je u koalicionoj vlasti sa naprednjacima. Ali, krajnji cilj bilo je rušenje kompletne gradske i skupštinske vlasti, sa predsednikom Nenadom Stankovićem (iz SNS-a), a koju čine opštinske organizacije i odbori SNS-a, SPS-a i Narodnog pokreta Srbije.
Ako se i nije uspelo u pokušaju rušenja vlasti, jeste u nameri da se obrukaju oni koji su bez ikakvih provera prihvatili saradnju kako bi se domogli nešto para od, kako se na kraju ispostavilo, nepostojeće donacije.

Slavko Štimac – dobrica za sva vremena
Leskovac – Uloga Slavka Štimca u filmu Srđe Penezića „Ime: Dobrica, prezime: nepoznato”, koji je u utorak imao evropsku premijeru u Leskovcu, odmah posle festivala u Montrealu, još jedna je potvrda njegove karakterne osobine – dobrica. I proslavljeni glumac Predrag Miki Manojlović, koji je u sali Narodnog pozorišta svečano otvorio Deveti internacionalni festival filmske režije „Lajf”, čestitajući Slavku na specijalnom priznanju „Živojin Žika Pavlović“ za afirmaciju srpskog filma u svetu, istakao je dobroćudnu pojavu Slavka Štimca.
– Čestitam ti na nagradi, na tvom fenomenu koji je za mene oduvek bio neobjašnjiv. Zbog toga što kamera koja ume tako dobro i tako neugodno da otkriva u čoveku, u tebi otkrije ono što je najbolje i što je najlepše – tvoju ljudskost i tvoj sadržaj – rekao je Miki Manojlović.
– Velika mi je čast ova nagrada. Ne treba da podsećam čije ime nosi. Veliki sam poštovalac lika i dela Žike Pavlovića, tako da mi ovo priznanje, koje je došlo od ljudi iz branše, jako imponuje – rekao je Slavko Štimac, glumac koji nije odabrao film, već obrnuto – film je odabrao njega, što on i potvrđuje u razgovoru s novinarima.
Podseća na svoje početke davne 1972. godine kada je ekipa filma „Vuk samotnjak” došla u njegovu školu da traži decu za film. Imao je jedanaest godina.
– Nije bila u pitanju audicija. Gledali su decu, razgovarali s njima, tako da nije bilo nikakvih priprema. Zašto ovo kažem? Zato što ja nisam bio ni u kakvim dramskim grupama, niti sam bio posebno zainteresovan za to. Eto, čudan sticaj okolnosti je hteo da nastavim da snimam film za filmom i da ostanem u ovom poslu – kaže omiljeni glumac koji je ostvario pedesetak uloga na filmu.
Otkriva da film „Dobrica”, čiji je podnaslov „Bajka za odrasle”, govori o ljudskoj dobroti, o tome kako bi u stvari moglo lepo da se živi kada bi ljudi bili dobri.
– Moć filma u tome je velika, kao i svakog čoveka ponaosob. Kako ono kažu –dobro se dobrim vraća. Ako si dobar, negde će ti dobro biti vraćeno. Isto važi i za suprotno. Malo ljudi me lično poznaje, doživljavaju me na osnovu uloga. Ja se trudim da budem što bolji, ne znam koliko u tome uspevam. Ima mnogo prepreka na tom putu – smatra Štimac.
Na pitanje koliko je sada teže snimati film u odnosu na neka ranija vremena, odgovara:
– Slično se to uvek radilo. Svi filmovi rade se na isti način. Kad uđete u bioskop ne razmišljate o tome kako je film rađen, da li je bilo muke, da li se radilo dugo ili kratko. Na isti način se svuda u svetu rade filmovi. Svi rade istim sredstvima. Za dobar film nije presudno koliko imate novca, već ideja, ako imate šta da kažete. To je ono što čini film dobrim ili lošim. Život glumaca nije tako lagodan, kao što ljudi misle, a nije lako ni biti javna ličnost. Ja volim da živim diskretno, da imam svoj život, nisu sve stvari za javnost. Slavko Štimac je, inače, saradnik Srđe Penezića na scenariju „Dobrice”.
Zanimljiv je i njegov stav prema ideji o povezivanju kinematografija bivših jugoslovenskih republika.
– Mi to podržavamo. Kinematografije su već povezane. Poslednjih godina uvek se rade te manjinske koprodukcije između Beograda, Zagreba, Ljubljane, Skoplja i ostalih. Nemojte da zaboravite da je to zajednički kulturni promotor koji je postojao mnogo pre raspada zemlje. Ima više od dvadeset miliona ljudi koji govore istim jezikom na ovim prostorima. Smisao je i umetnički i ekonomski i komercijalni.
Na kraju otkriva da se uskoro u Makedoniji očekuje premijera još jednog filma u kojem igra. Reč je o ostvarenju „Zlatna petorka” Gorana Trenčovskog, koji će prvi put biti prikazan u Bitolju na festivalu „Braća Manaki”, potom u Skoplju i u Strumici.
– To je priča o četvorici mladića i jednoj devojci, o posleratnom periodu u Strumici. Ja igram jedan lik, ali nisam jedan od tih mladića – navodi Slavko Štimac.

Mladi slavisti u postojbini Nemanjića
Srpska srednjovekovna država i kultura bile su teme studijskog putovanja u Despotovac, manastire Manasiju i Ravanicu, koje je Međunarodni slavistički centar Filološkog fakulteta Univerziteta u Beogradu upriličio za strane stipendiste, studente srpskog jezika.
To je samo jedan od programa koje i ove godine, tradicionalno, organizuje MSC, domaćin 46. međunarodnog skupa slavista, u nameri da studente srpskog jezika iz čak 18 zemalja sveta i praktično upozna sa srpskom istorijom, institucijama i spomenicima kulture. Slavisti će prilikom ovog gostovanja posetiti i Galeriju fresaka, Muzej Nikole Tesle, Vojni muzej, Zadužbinu Ive Andrića, Institut za srpski jezik, Narodnu biblioteku, Institut za srpsku književnost i umetnosti i kraljevski dvorski kompleks Beli dvor, Hram Svetoga Save, Konak kneginje Ljubice, Sabornu crkvu... U okviru stručnih izleta obići će manastir Tronošu, kao i Maticu srpsku u Novom Sadu. Očekuje ih i dvodnevni boravak u Tršiću.
Studijsko putovanje u Manasiju i Ravanicu predvodili su istoričari prof. dr Gordana Jovanović i Nebojša Damjanović, kustos savetnik u Istorijskom muzeju Srbije, govoreći o Srbiji iz doba Nemanjića, zatim o usponu kneza Lazara Hrebeljanovića, njegovoj zadužbini manastiru Ravanici, kao i o Manasiji koju je podigao despot Stefan Lazarević u stilu Moravske škole i posvetio je Svetoj Trojici.
Slaviste je dočekala i Sanela Simić, direktorka Narodne biblioteke „Resavska škola“ u Despotovcu. Ova biblioteka poseduje fond od 55.000 knjiga, a po rečima Sanele Simić, ponosi se i tradicionalnim naučnim skupom u okviru Dana srpskog duhovnog preobraženja. Deo izdavačke produkcije ove biblioteke je i zbornik sa naučnih skupova, čije su novo izdanje dobili i strani slavisti za svoje univerzitete.
Gotovo svaki od studenata slavistike ima neobičnu priču i svoj spoj sa srpskim jezikom. Jedan od njih je i Leonardo Salvador, student srpskog jezika na Univerzitetu u Haleu, po ocu Argentinac, po majci Nemac, a u stvari zaljubljenik u kulturu i istoriju Balkana. Ovaj mladi čovek paralelno studira i političke nauke i smatra da se o politici ne može govoriti bez poznavanja istorije i kulture jedne zemlje.
– Na Balkanu mi je najzanimljivija upravo srpska kultura, zbog toga sam odlučio da studiram srpski jezik, iako sam mogao da izaberem poljski ili ruski. Neki moji drugovi imaju roditelje ili baku i dedu, s jedne strane, iz Srbije, već poznaju srpski jezik i mogu da se opredele za naprednije studije srpske kulture. Ja ipak počinjem od jezika – kaže Salvador.
Za sada nema jasnu predstavu o tome čime će se baviti u budućnosti, ali s obzirom na to da poznaje engleski i ruski jezik i da ga zanima i politika, mišljenja je da će njegov poziv objediniti ta znanja.
Melani Rizle iz Hamburga, pak, želi da se bavi prevođenjem. Ona studira BHS jezik, mešavinu bosansko-hrvatsko-srpskog jezika na tamošnjem univerzitetu, po ocu je Nemica, dok je njena majka poreklom iz Bosne. Uz osmeh i na dobrom srpskom jeziku kaže da je njeno ime grčkog porekla i da znači „crna“.
Posle izlaganja o srpskim srednjovekovnim porodicama, njihovim zadužbinama i čuvenim bitkama posle kojih više ništa nije bilo isto, Nebojša Damjanović je za slaviste iz Rusije, Italije, Mađarske, Poljske, Makedonije, Nemačke, Srbije pročitao u originalu i u prevodu na srpski jezik poeziju pesnika iz njihovih domovina, od Dantea i Puškina, do Matije Bećkovića.

Ksenijin „Spomenar”
Mnogima će biti čudan spoj toliko nespojivih ljudi, ideološki i politički, sa tolikim različitim prošlostima, koji su napisali svoje posvete Kseniji Vučić. Tako je skup njihovih uspomena, priča, eseja i fotografija postao „Spomenar”, bezazleni medij detinjstva iz daleke prošlosti. Nešto poput „Instagrama”, „Fejsbuka” ili „Tiktoka” koje na posebnom mestu čuvaju matorci.
U svakom od tih tekstova različitih žanrova otkrivaju se detalji iz njenog profesionalnog i ličnog života, a kako je njen život posmatran kroz posebnu dioptriju, kao bivše supruge i majke dece najmoćnijeg političara u Srbiji Aleksandra Vučića, nema te predrasude i kontroverze koju joj sa posebnom strašću nije nalepila cinična beogradska čaršija.
Zato je knjiga „Ksenija” izuzetno dragoceno štivo ne samo za porodicu Ksenije Vučić već i za buduće istraživače koji će pokušati da dešifruju događaje od devedestih godina naovamo. Izdavač „Spomenara” je Institut za javnu politiku Vladimira Beba Popovića, bliskog Ksenijinog prijatelja koji se nalazio ne samo na suprotnom političkom spektru već i u različitom političkom univerzumu od onoga u kojem je lebdela Ksenija. Ali, te razlike su ih zbližile, umesto da ih dodatno udalje, što je Popović detaljno i za njega neuobičajeno emotivno opisao u svom tekstu „Šolja čaja”.
Pokazujući da ume da spaja nespojivo, makar za srpsku svakodnevicu, Ksenija Vučić je očigledno posedovala dar i da svoje prijatelje okupi na jednom mestu i posle svoje smrti, poput urednika knjige Petra V. Arbutine, književnog kritičara i esejiste, koji je uređivao knjige i sarađivao na izdanjima velikana poput Milorada Pavića, Mome Kapora, Vladete Jerotića, Milovana Vitezovića. Ima ih još.
Ako tom krugu dodamo i Aleksandra Čotrića, aforističara i pisca, najbližeg saradnika lidera SPO Vuka Draškovića, koji je prve korake u novinarstvu pravio upravo sa Ksenijom Vučić u „Srpskoj reči”, nekadašnjem opozicionom glasilu Srpskog pokreta obnove, pohvataćemo detalje iz novinarske biografije Ksenije Vučić koji su promakli i koji su gotovo nepoznati.
Kako smo mi inače nacija koja pamti kraće od kokoši, dakle, najduže nekoliko dana, o decenijama je izlišno govoriti jer su za Srbe to vekovi – čime su uspeli da demantuju čak i Milankovićev kalendar – drago mi je što će oni koji to žele, a trebalo bi, imati priliku da se uvere da je ona, bez ikakve sumnje, bila jedna od najtalentovanijih novinara svog vremena.
Završivši Istoriju umetnosti na Filozofskom fakultetu u Beogradu, sa obrazovanjem koje se smatra aristokratskim, ona se ne bavi Modiljanijem ili Dalijem, već zaranja u mistični svet srpske politike. Devojka sa Dorćola, iz ugledne porodice koja je takođe ideološki raspolućena, a tako je bilo oduvek i tako će biti zauvek u Srba, Ksenija traži svoj put između desničarskog i monarhističkog glasila i alternativnog Radio Indeksa, koji emituje nove talase mladalačkog bunta generacije koja je imala svoje nade, snove i ideale. Radila je i za VIN produkciju Gordane Suše, koja je bila na suprotnom polu Ksenijinih desničarskih stavova, ali je to nije remetilo da uradi neke od nezaboravnih priloga koja je ta produkcija stvorila. Sa Indeksa je otišla na Studio B, najvažniji medij beogradske čaršije tokom devedesetih. Kada je Zoran Đinđić postao gradonačelnik Beograda, prvi intervju dao je novinarki Studija B – Kseniji Vučić.
Prihvatio sam ideju Bebe Popovića da iščitam stare tekstove „Srpske reči”, koju mi je poslao Čotrić, ali sam robovao predrasudama. Znao sam da je pravila odlične televizijske intervjue na Televiziji Pink sa Edijem Ramom, Nikolom Gruevskim i još nekoliko krupnih političkih zverki iz domaće radinosti. I to je to. Kako u „Spomenaru” ima izuzetnih i emotivnih priloga Elme Zukorlić, Jelene Trivan, Aleksandre Janković, Vladimira Đukanovića, Vanje Udovičića, kao svedočanstvo o njihovom bliskom odnosu bilo mi je zaista dragoceno da pročitam njene davne intervjue iz „Srpske reči”. Nizali su se razgovori sa jednim od osnivača Demokratske stranke filozofom Slobodanom Inićem, rediteljem i predsednikom JUL-a Ljubišom Ristićem, bivšim šefom komunista Dražom Markovićem, glumačkom gromadom Ljubom Tadićem, dramskim piscem Aleksandrom Popovićem...
Zato je veoma važno Ksenijino pisanje posmatrati u tom istorijskom kontekstu nekada velike zemlje, gde vladaju lude šeširdžije u zemlji čuda, na samoj svetskoj granici ideologija, vera i galaksija. Energična, vedra i razborita devojka, još novinarski devojčurak, želi da odgonetne tajnu sedmog pečata, ali srpskog. Ulazi u redakciju gde pišu profesori univerziteta, pisci i intelektualci koji su za kralja i otadžbinu, ali ne samo oni već i novinari sa drugačijom ideološkom matricom. Od žestoke Dane Drašković, matematičara Milana Božića, akademika desne orijentacije Nikole Miloševića i Koste Čavoškog, predsednice Građanskog saveza Vesne Pešić. U tu šaroliku galeriju ličnosti i likova umešali su se i Gordana Suša, Nadežda Gaće, Radivoj Cvetićanin, Mihajlo Kovač, Ejub Štitkovac, tako da su se, i pored dominacije stavova SPO, mogle videti i drugačije političke boje, po principu do tada nepoznatog umetničko-političkog pravca, srpskog kubizma.
Ksenija odmah kreće u akciju, ne dozvoljava da je zvučna imena prestrave, već se nameće upravo intervjuima koji značajno podižu rejting krunskog dvonedeljnika u Republici. Jedna od najboljih reportaža iz tog vremena je upravo njena, opis neuspelog intervjua sa tadašnjim gospodarem života i smrti u Srbiji, Željkom Ražnatovićem Arkanom u Erdutu. Trebalo je mnogo hrabrosti za takav tekst i ona ga je imala.
Ponovo treba staviti Ksenijin novinarski angažman u novi kontekst, a to je njena veza i brak sa Aleksandrom Vučićem, zato što je mačističko društvo poput našeg, robujući stereotipima o supruzi tadašnje mlade političke zvezde u usponu, a kasnije i najmoćnije političke figure u Srbiji, po automatizmu Kseniju smestilo u otrcani kliše Vučićeve supruge. I kod većine je tamo ostala i kada su okončali bračnu zajednicu. Takva vrsta olakog klasifikovanja žena – „ma daj, da nije bilo Vučića” – jedna je od najvećih nepravdi učinjenih prema nekoj koleginici u srpskom novinarstvu.
Iako se tada nije moglo ni naslutiti dokle će Vučić dogurati, etiketa joj je prilepljena po starom običajnom pravu, a samo je uži krug novinarskog esnafa znao koliko je Ksenija bila svoja, talentovana i autentična. Nisam bio njen prijatelj, već kolega. Kako sam za njen novinarski forsaž saznao tokom sklapanja ove knjige, a ona je imala sve resurse da to odavno razglasi na sva zvona, sada mi je mnogo jasnije zašto je imala toliko raznobojnih prijatelja upisanih u „Spomenar”.

„Njujork tajms”: Amerika šalje Ukrajini stare modele kasetne municije - ne eksplodira odmah
SAD planiraju da Ukrajini pošalju stare modele kasetne municije koje u 14 odsto slučajeva ne detoniraju odmah, piše „Njujork tajms”.
Prema podacima lista, Pentagon uverava da su modernizovali model. Međutim, poboljšan je samo domet projektila, koji još uvek sadrži granate, čiji procenat neispravnosti je američki vojni resor opisao kao neprihvatljivo visok.
Prema pisanju „Njujork tajmsa”, pukovnik vojske u penziji Al Vosburg, koji je prošao obuku za uklanjanje eksplozivnih ubojnih sredstava, rekao je da će proces čišćenja područja nakon upotrebe ovakvih projektila potrajati, jer se ne mogu ručno pomerati. Pored toga, biće potrebna edukativna kampanja za stanovništvo koje će se vratiti na ove teritorije i koje bi moglo da strada od neeksplodiranih granata.
Savetnik za nacionalnu bezbednost američkog predsednika Džejk Salivan saopštio je 7. jula da su SAD odlučile da isporuče kasetnu municiju Ukrajini, čijoj se upotrebi UN protive. On je takođe napomenuo da je Kijev Vašingtonu dao pisane garancije za minimiziranje rizika za civile prilikom upotrebe ove vrste municije.

Tri osobe povređene u lančanom sudaru na auto-putu Beograd-Zagreb
Tri osobe su povređene večeras u lančanom sudaru na auto-putu Beograd-Zagreb u smeru ka gradu kod Zmajeve pumpe, rečeno je Tanjugu u MUP-u.
U sudaru su učestvovala dva putnička vozila i jedan kamion, a tri osobe koje su se žalile na povrede zbrinule su ekipe hitne pomoći.
Automobil SUV marke ''audi'' i drugo vozilo su od siline udara u potpunosti uništeni, dok je na kamionu pričinjena manja materijalna šteta.
Zbog sudara je na tom delu auto-puta formirana dugačka kolona, prenosi Tanjug.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Priznanje pesničkom putopisu
Brankovina – Značaj nagrade koju imam čast da primim vidim pre svega u tome što ona obnavlja naše sećanje na jedan nekada lep i moćan, a u novije vreme prilično zanemaren književni žanr, putopis, i u tome što nas u isto vreme podseća na jednu od najzanimljivijih književnih ličnosti našeg 19. veka, na pesnika i putopisca Ljubomira P. Nenadovića.
Ovim rečima je u znamenitoj Brankovini kod Valjeva akademik Ljubomir Simović započeo svoju besedu povodom nagrade „Ljubomir P. Nenadović” za najbolju knjigu putopisa na srpskom jeziku u 2016. godini, za delo „Do Oba i Huangpua”. Nagradu u vidu povelje i novčanog iznosa, koju je pre dve godine ustanovila valjevska Matična biblioteka „Ljubomir Nenadović”, u prisustvu predstavnika Ministarstva kulture, Grada Valjeva i drugih gostiju, laureatu je uručila direktorka te ustanove Violeta Milošević.
U obraćanju prisutnima Simović je podsetio da se za ovu besedu nametnula i jedna možda bizarna lična priča, pošto mu je pre više od trideset godina prijateljev brat u antikvarnici Jugoslovenskog dramskog pozorišta našao, kupio i poklonio četvrtu knjigu celokupnih dela Ljubomira P. Nenadovića. Sticajem okolnosti u toj knjizi su se našla i rukopisanija koja su, moguće je, imala veze sa Simovićevim precima, jer je akademikov deda koji se isto zvao Ljubomir Simović ostavio zabeleške na stranicama tog dela... Aktuelnog laureata je, kako je sam naveo, mnogo više od tih beleški zanimao komplikovani put Nenadovićeve knjige od biblioteke Kraljevske srpske osnovne škole u Čajetini, preko skrivanja u košari braće Simović, kroz ko zna koje sudnice i sudske arhive, do antikvarnice i njegove kuće u kojoj je dobila status ikone...
– Smem li da kažem da verujem da ceo ovaj komplikovani put ove knjige nije bio slučajan? – upitao je akademik Simović. I dodao da je prva knjiga Ljube Nenadovića koja mu je došla u ruke bila „Pisma iz Italije”, što se desilo u doba kada se kao đak bavio skupljanjem mapa. Čitanje mapa dopunjavao je čitanjem putopisa. Simović je citirao čuvenog Jovana Skerlića koji je ocenio da bi pojedini odlomci iz Nenadovićevih putopisa „mogli sa dovoljno časti stajati i u većim i razvijenijim književnostima no što je srpska”.
Nagrađeno Simovićevo delo „Do Oba i Huangpua”, umnogome netipična putopisna knjiga, obuhvata dva putopisa: „Ruske crkve i reke” koji je napisan 1982. i „Kina: čitanje spaljenih knjiga” iz 2006. godine.
– Kao i svaki uzoran tekst te drevne književne vrste, ovaj putopis nije tek običan izveštaj sa putovanja u bliže ili dalje zemaljske predele – ocenio je prof. dr Mihajlo Pantić, predsednik žirija za dodelu nagrade. – Kada se, upravo kao u knjizi „Do Oba i Huangpua”, sjedine putnik i pesnik, dobijamo jedan ekspresivni putopisni amalgam koji je ujedno i dnevnik, i esej, i lirska proza, i kritički komentar, i dijalog sa svetom književnosti, drugim pesnicima i drugim tradicijama, pa najzad i jedan tipičan katalog, upravo simovićevski prirodoslovar – dodao je Pantić. On je naveo da srpska književnost i kultura u velikoj meri grade svoj kontinuitet na prinosima pesnika koji su bili i putopisci, među kojima su bili Njegoš, Laza Kostić, Ljubomir P. Nenadović, Jovan Dučić, Rastko Petrović, Miloš Crnjanski, Stevan Raičković.

Retrospektiva filmova Gorana Radovanovića u Portugalu
Kako „Politika” saznaje, našem reditelju Goranu Radovanoviću u portugalskom gradu Vila Real, u organizaciji univerziteta UTAD, biće upriličena dvodnevna retrospektiva sa igranim filmovima „Hitna pomoć” i „Enklava” i dokumentarnim „Model haus”, „Kasting”, Pileći izbori” i „U krugu drugom”.
 Tokom boravka u Portugalu, od 19. do 26. septembra, Radovanović će studentima UTAD-a održati master klas i niz predavanja, a biće i mentor studentima na Katedri za komunikaciju i multimedije i tako pomoći nastanku njihovih prvih filmova.
 „Politika” je svojevremeno prva objavila i da se o Radovanovićevom filmu „Enklava” – koji je do sada već osvojio više od 30 međunarodnih nagrada i koji se i dalje prikazuje na festivalima širom sveta, ali i u bioskopima u Kini, Italiji, Nemačkoj i Grčkoj – priprema i knjiga eseja s potpisima Petera Handkea, Skota Abota, Stivena Taubeneka i mnogih drugih. Knjiga je gotova, ima engleski naslov „Dislocation and reconciliation in Kosovo: Essays on Goran Radovanovic's film Enclave” i biće dostupna čitaocima već u oktobru na Sajmu knjiga u Beogradu.

Linija koja poništava sve reči
U znak sećanja na slikara i pisca Cvetka Lainovića (1931–2006) u „Galeriji 212” predstavljen je deo umetnikovog opusa koji do sada nije izlagan pred beogradskom publikom. Postavka nosi naziv „Osvajanje beline” i na njoj su prikazani radovi iz perioda od nekoliko decenija, koji pružaju uvid u put Lainovićevog sazrevanja kroz potragu za jedinstvenim likovnim izrazom.
– Naslikana linija poništava sve reči – tvrdio je Lainović, a u katalogu za izložbu, zabeležila Maja Živanović, likovni kritičar i novinar. Ona je podsetila da je Cvetko ostao prepoznatljiv po „belim slikama”. To su, kako kaže, simbolične slike brzog crteža, ali linearnog ritma, koji se gubi u belini teksture. Među radovima su izloženi „Vernici”, „Ostrog”, „Krštenje”, „Hristos”, „Milosrđe”, „Porodica”, „Stari most”…
„Osvajanje beline” može se pratiti od ranijih radova autora iz sedamdesetih godina prošlog veka, gde se ističe oblikovanje likovnih elemenata slike, u traganju za istinom, odbacuje sve suvišno i dolazi do suštine, za njega osnovnog principa – bele boje i linije.
Lainović je posedovao veliku energiju i izuzetnu predanost slikarstvu.
– Stvarao je u jednom dahu, bez prethodnih krokija, istovremeno i duhovito i promišljeno, nekada i sa dozom cinizma. Svet oko sebe sažimao je u slike postepenog nestanka prepoznatljivih oblika – protumačila je Maja Živanović.
Lainović je bio čuven i po tome što je svoju neposrednost i iskrenost nesebično davao svima sa kojima se susretao, a kroz razne vidove umetnosti – slikarstvo i književnost – tragao je za istinom i suštinom.
Postavka u galeriji u Vlajkovićevoj ulici otvorena je do 27. septembra.

Dnevnici koje ne priznaje istorija
Ako je došlo vreme da se istoriografija oslobodi tabua, zavičajnih lobija, političke propagande i interesnih centara, onda bi takvim istraživačima pomogla knjiga publiciste i novinara Momčila Đorgovića „Tragedija jednog naroda” koju je nedavno u biblioteci „Svedoci epohe” objavio Službeni glasnik. Knjiga je pisana na osnovu malo poznatih memoara ili obimnih dnevnika šezdeset državnika, diplomata i pisaca iz devetnaestog i dvadesetog veka, čija promišljanja su, po mišljenju autora, bačena pod tepih zvanične verzije naše istorije. Već u predgovoru Đorgović objašnjava zašto se opredelio za naslov knjige („Tragedija jednog naroda”) i podnaslov „Šta ljude u Srbiji nagone da rade protiv sebe”: „Imao sam na umu da je tragedija to što ne razumemo prirodu i razloge onoga što nam se događa”.
Knjiga počinje Markom Nikezićem, a završava Borislavom Mihajlovićem Mihizom. Između njih dvojice o prilikama u društvu i spoljnoj politici svedoče šezdeset aktivnih učesnika moderne istorije 19. i 20. veka. Nije pisana ni kao naučna istorijska studija, niti je vođeno računa o skrupuloznoj metodologiji. Prvobitni eseji, naknadno dopunjeni i priređeni za knjigu, pisani su za novine, objavljivani su dve i po godine u nedeljnom dodatku dnevnog lista „Danas”.
Jedan od najzanimljivijih solista u ovoj „simfoniji zamrlih glasova” jeste Pera Todorović (1852–1907), proganjani novinar i pisac. Šta je sve preživeo, pošto su ga optužili da je homoseksualac, kako je prošao kroz „stručnu lekarsku ekspertizu” koja je dijagnostikovala da je „g. Pera sve dlake oko tajnog uda obrijao, da mu ne čine smetnje u vršenju ovog kazninoga dela” moglo bi da bude proučeno u posebnoj knjizi o homofobiji u istoriji srpskog društva. Optužnica koju je protiv Pere Todorovića izgovorio pisac Janko Veselinović takođe je rečita: On je „jedna vrlo gadna bolest, ... nazadnjak i u umnom i u moralnom i u seksualnom smislu”.
Dovoljno je pročitati samo nekoliko Todorovićevih izabranih citata pa videti kako ovaj novinar u svojim dnevničkim beleškama, koje naziva „Zrake iz prošlosti“, u stvari daje „zrake iz sadašnjosti” (Dnevnik, Ogledalo – zrake iz prošlosti).
„Beda obezličuje narod, zadržava ga u stanju mase i narod počinje i fizički da opada, i umno i moralno da se zabataljuje, postaje ravnodušan, nemaran, apatičan prema svemu i svačemu i ovo stanje izaziva moralnu zapuštenost, nastaje i politička razuzdanost među svetom koju je teško savlađivati.”
Još je krajem 19. veka ovaj novinar primetio da su stranke najslabije karike u razvoju Srbije. Pozicije u državi zauzimaju se isključivo preko stranaka na vlasti. Todorović dodaje da stranke „gaje hajduke za likvidaciju političkih protivnika”.
Potpuno nepoznat glas dolazi i iz insajderskih dnevničkih beležaka profesora Nikole Krstića (umro 1902) koji je četiri decenije kao nameštenik kneza Mihaila i kao profesor na Velikoj školi zapažao kako nam mnogo nevolja donosi „nerazumevanje međunarodnih odnosa, šegačenje sa velikim i snažnim zemljama, odsustvo dobre diplomatije...”. Ne znamo da razgovaramo sa moćnima i ponašamo se kao da smo sa njima na ravnoj nozi, konstatuje ovaj doktor prava za koga autor kaže da je bio neobičan Srbin „odan legalizmu”. Svako njegovo insistiranje na poštovanju principa i poštovanju zakona (devet godina je bio predsednik Kasacionog suda 1875–1994) izazivalo je podozrenje pa je optuživan da je prikriveno pristrasan prema suprotstavljenoj strani.
Zvanična istorija sasvim sigurno nije uzela u obzir, niti je imala prilike da se osvrne na dnevničke beleške diplomate i pisca Branka Lazarevića(od 1883. do 1963). Između dva rata Lazarević je bio u eliti jugoslovenske diplomatije sa Ivom Andrićem, Jovanom Dučićem Milanom Rakićem ... Službovao je u Vašingtonu, Čikagu, Berlinu, Varšavi, Ankari, Beču.
Komunisti ga posle rata uklanjaju sa javne scene, a svoje dnevnike, solilokvije, eseje i političke rasprave Lazarević piše u nametnutoj izolaciji, sve dok nije dopao zatvora u kome je proveo tri godine. Izgubljena ostavština Branka Lazarevića slučajno je nađena 2004. godine u Herceg Novom.
Zahvaljujući brzoj reakciji akademika Predraga Palavestre, SANU je otkupila ove rukopise za koje se smatralo da su zauvek izgubljeni. „Dnevnik jednog nikoga“ koji je Branko Lazarević vodio od 1942. do 1947. objavljen je 60 godina kasnije, tek 2007. godine. Ali Lazarević i njegova dela ostali su nepročitani i marginalizovani, mada se na tih hiljadu dve stotine stranica „Dnevnika jednog nikoga“ mogu naći mnoge činjenice i viđenja koji protivureče zvaničnoj verziji istorije. Sigurno je bilo još mnogo značajnih pojedinaca koji su, poput Lazarevića, osećali da su njihov život poništili okupacija, rat, a potom i oslobođenje. Lazarevićev nihilizam ogleda se u mnogim opisima situacija koje beleži u svom dnevniku. Slika Beograda za vreme okupacije: „Grajalo se, vikalo, svađalo, licitiralo, politiziralo džandrljalo, lagalo, lajalo... Sem straha od neprijatelja i njegove kazne, nema nikakvog straha koji bi držao čoveka da bude koliko toliko pristojan”.
Slike oslobođenja: gore od pljački, Lazarevića streljaju „strašne oči partizanki”. „To su oči koje nikad nisu okrenute ka unutra, one uvek gledaju šta ima kod drugih... Oči su im mrgodne, teške, zlobne, pune mržnje”, dodaje Lazarević. Žali se i na naš list „Politiku”. Kaže da ona stalno laže, pa je i sam naslov na prvoj strani laž: „Duboka privrženost naroda narodnoj demokratiji i narodnoj vlasti”.
Đorgović međutim analizira i živote poznatih ličnosti, o čijim je biografijama zvanična istorija već donela svoj sud: Postavlja pitanje da li su se istoričari ogrešili o Aleksandra Rankovića, iznosi niz svedočenja o Borislavu Mihajloviću Mihizu koji ga prikazuju u novom drugačijem svetlu. Posebno su zanimljive esejističke trilogije, poput one u kojoj autor nalazi suštinske sličnosti između Branka Ćopića, Džeroma Selindžera i Ivana Gorana Kovačića, tri različita pisca iz različitih krajeva. Sva trojica su na smrt ranjeni Drugim svetskim ratom, sva trojica su bili opsesivno u svojim delima fiksirani za mladost ili na ono „što ratovi najviše vole da troše”.
Ima ipak nade da će se istoričari ozbiljnije pozabaviti bar nekim od ovih ličnosti čiji su memoari poslužili autoru da u njima vidi putokaze za sadašnjost. Selindžer je i danas najčitaniji pisac dvadesetog veka, Ćopić nije izbačen iz obavezne lektire u našim osnovnim školama, a Pera Todorović, jedan od začetnika modernog novinarstva u Srbiji, ovih dana dobiće novinarsku kuću u svom rodnom selu Vodicama. Hoće li to biti prvi znaci da se naša istoriografija oslobađa zvanične verzije i sprema da oslušne ovu simfoniju zamrlih glasova o kojoj piše Đorgović.

Monsanto prihvatio da ga Bajer preuzme za 66 milijardi dolara
Američki proizvođač genetski modifikovanog semena „Monsanto” prihvatio je ponudu za preuzimanje, od nemačkog farmaceutskog diva „Bajera”, za 128 dolara po akciji, preneo je juče Bi-Bi-Si. Ukoliko do ovog spajanja dođe, kako se očekuje, svet će dobiti najveću kompaniju u sektoru proizvodnje semena i pesticida, vrednu 66 milijardi dolara.
Ova vest je najviše zabrinula protivnike GM hrane u Evropi koji se, opravdano, plaše većeg uticaja „Monsanta” na evropskom kontinentu koji se do sada uspešno branio. O ponudi se, inače, govorilo mesecima unazad. Američki gigant je prvu ponudu nazvao čak pokušajem neprijateljskog preuzimanja, ali su se stvari očigledno promenile posle četvrte korekcije cene akcija koja je sa prvobitnih 122 stigla do 128, koliko je „Bajer” na kraju ponudio da plati.
I dok se čeka zvanično saopštenje obe kompanije, protivnici ovakvog spajanja i dalje polažu nade u to da bi evropski regulatori mogli da ga ospore. Naime, kupovinom „Monsanta” koji godišnje proda semena i hemikalija u vrednosti od 15 milijardi dolara, „Bajer” bi udvostručio udeo u poljoprivrednom sektoru sa 22 na više od 40 odsto. Inače, kako je saopšteno juče, i ovaj detalj je predviđen, pa je, ukoliko regulatori za tržišnu konkurenciju stopiraju sporazum o preuzimanju, „Bajer” u obavezi da isplati „Monsantu” kompenzaciju od dve milijarde dolara.
Prema ranijem saopštenju „Bajera”, spajanje sa „Monsantom” bi, kako očekuju, osnažilo njihovu lidersku poziciju kao globalnog inovatora na polju prirodnih nauka i omogućilo im mesto vodeće kompanije i u oblasti agrara. Ovaj nemački koncern specijalizovan je za farmaceutske proizvode i poljoprivredu koja čini 22 odsto njegovih ukupnih poslova. Inače je drugi najveći proizvođač hemijskih preparata za useve na svetu. Tržišna vrednost „Bajera” je 85 milijardi evra, a samo prošle godine je od prodaje inkasirao 46,3 milijarde evra.
Sa druge strane „Monsanto”, kao najveći svetski proizvođač genetski modifikovanog semena, voća, povrća i useva kao što su kukuruz, soja i pamuk, ima razvijenu i proizvodnju herbicida od kojih je najpoznatiji „raundap“ o čijim se efektima po zdravlje ljudi govori godinama unazad. Evropski parlament bi inače uskoro trebalo da donese odluku o tome da li će biti zabranjena njegova upotreba na teritoriji Evropske unije pošto je Svetska zdravstvena organizacija prošle godine objavila da je reč o herbicidu koji je mogući izazivač raka.

Mirović otvorio poslovnu halu IPB-a u Šimanovcima
ŠIMANOVCI - Predsednik Pokrajinske vlade Igor Mirović je u Šimanovcima otvorio novu poslovnu halu kompanije Industrijski park Beograd (IPB) površine 11 350 kvadratnih metara.
Mirović je rekao da je u periodu od 2014. do 2016. godine u Srbiji otvoreno 124.000 radnih mesta i, kako je rekao, skoro sva su u privrednom sektoru.
Prema njegovim rečima, to je najbolji pokazatelj poboljšanja celokupnog privrednog ambijenta u Srbiji i poboljšanja atmosfere za investitore.
„Drago mi je što se od večeras ovaj broj od 124.000 novih radnih mesta otvara za još najmanje 130 koliko će ih biti zaposleno u novootvorenoj poslovnoj hali IPB-a”, rekao je Mirović.
On je istakao da je Pokrajinska vlada u svoje prioritete uvrstila ekonomski razvoj svih opština u pokrajini, a posebno onih manje razvijenih.
Mirović je dodao da Pećinci ne spadaju u red nerazvijenih opština, ali je naglasio da i one koji dobro rade, treba pomoći.
„Političko-birokratski sistem koji je bio na snazi u AP Vojvodini u prethodnom periodu polako napušta sve institucije i u Pokrajini i u Srbiji, a njegovo mesto zauzima pravi poslovni sistem koji omogućava ovako povećanje broja novih radnih mesta”, rekao je Mirović.
Predsednik Pokrajinske vlade na kraju je kazao da otvaranje pomenutog objekta u Šimanovcima predstavlja podstrek da se radi brže i bolje, da se, kako je rekao brže izdaju dozvole i realizuju investicije.
Svečanosti otvaranja hale u Šimanovcima prisustvovao je ambasador Slovenije Vladimir Gašparič koji je rekao da je Srbija značajan partner Slovenije o čemu svedoči i podatak da je obim investicija Slovenije u Srbiji 1,2 milijarde evra.
„Ekonomska saradnja Slovenije sa Srbijom je veća nego sa Rusijom i Slovenija Srbiji pruža značajnu pomoć na njenom putu ka Evropskoj uniji, a to najbolje pokazuje broj stručnjaka koji dolaze u Srbiju iz Slovenije koji je najveći, čak veći i od Nemačke i drugih zemalja”, rekao je Gašparič.
Predsednica opštine Pećinci Dubravka Kovačević-Subotički je kazala da je zadovoljstvo što u toj opštini postoji investitor kao što je kompanija IPB koja je za dve godine sagradila dve velike hale u industrijskoj zoni u Šimanovcima.
Direkotor kompanije IPB Stevan Rogić rekao je da je ta kompanija u predviđenom roku završila izgradnju dva industrijska objekta, a najavio je da će za nekoliko dana početi izgradnja trećeg objekta.
Direktori kompanije IPB Stevan Rogić i Vukan Lainović na večerašnjoj svečanosti simbolično su ključeve završene hale predali direktoru kompanije „Milšped” Nikoli Todoroviću, jer je ta kompanija zakupila taj objekat kao i onaj izgrađen pre dve godine.
Ukupna vrednost investicije izgradnje poslovne hale, odnosno logističko-distributivnog centra, je 4,5 miliona evra – prenosi Tanjug.

Prva farma „Tenisa” u Banatu
Nemački proizvođač mesa „Tenis” prvu farmu svinja podići će u Banatu ali izgradnja neće moći da počne pre proleća 2017. godine. Kako „Politika” saznaje Srbija će prethodno morati da ispuni jedan od uslova ovog investitora i prekine sa vakcinacijom svinja protiv svinjske kuge jer ona blokira naš izvoz mesa na tržište Evropske unije.
Najnovije lokacije o kojima se spekuliše u medijima su – Plandište, Sečanj, Odžaci, Čalma i Apatin, ali za sada to nije zvanično potvrđeno. 
– Sledeće nedelje znaćemo tačnu lokaciju na kojoj će „Tenis” podići prvu farmu. Ono što sada mogu da kažem je da će se ona graditi na teritoriji Banata – rekao je za naš list Branislav Nedimović, ministar poljoprivrede. On je potvrdio da Srbija namerava da do kraja godine prekine sa vakcinacijom protiv svinjske kuge ali će, prethodno, morati da bude formiran kompenzacioni fond iz koga će proizvođačima biti isplaćivani gubici u slučaju da se pojave nova žarišta bolesti.
– Nama prekid vakcinacije i tako sleduje a nemački proizvođač se takođe interesovao dokle smo odmakli u rešavanju tog problema – istakao je Nedimović.   
Kako je nedavno najavljeno „Tenis” namerava da izgradi ukupno 10 farmi jer bi samo u tom slučaju investicija bila isplativa. Još od prve najave dolaska evropskog „kralja mesa” pominje se ulaganje od oko 300 miliona evra u narednih četiri do pet godina. Za svaku od farmi biće potrebno oko 15 hektara građevinskog zemljišta i po 3.000 hektara plodnih oranica, za dugoročan zakup, na kojima bi  se proizvodila hrana za tovljenike ali i odlagao stajnjak. Upravo zbog najave dugoročnog zakupa bivša vlada bila je u sukobu sa poljoprivrednim udruženjima iz Vojvodine. Proizvođači su prošle godine tokom rasprave o Zakonu o poljoprivrednom zemljištu negodovali zbog novih propisa i izrazili sumnju da se pravila igre menjaju upravo zbog ovog nemačkog investitora kome se „namešta” da uzme u zakup najbolju državnu zemlju. U Srbiji je od početka ove godine na snazi Zakon o poljoprivrednom zemljištu koji predviđa zakup oranica na 30 godina na osnovu planiranih investicija. Ratari su zbog toga u strahu da će dolaskom „Tenisa” ostati bez mogućnosti da zakupe državnu zemlju.
Nemački investitor, ali i dobro obavešteni sagovornik „Politike”, tvrdi da najavljena ulaganja neće ugušiti srpsko stočarstvo i da „Tenis” može da nam otvori vrata evropskog tržišta. 
– Ako do kraja godine prekinemo sa vakcinacijom svinja to je odlična vest ali ne znači i da će naši proizvođači odmah dobiti priliku da izvoze. To je uradila i Hrvatska pa im EU nije odmah dala zeleno svetlo. Potreban nam je veliki igrač koji može da izlobira i probije evropsko tržište – kaže naš sagovornik koji je želeo da ostane anoniman dodajući da su proizvođači bez osnova u strahu jer „Tenis” planira saradnju sa domaćim farmerima jer mu je cilj da ima što više svinja i tako postigne konkurentnost klanice. 
Prve najave o dolasku „ Tenisa” datiraju još iz decembra 2014. godine. Prošle godine, u aprilu, potpisan je memorandum o razumevanju između kompanije „Tenis” i Republike Srbije. Od tada su pominjani razni rokovi za početak izgradnje farmi ali se ništa konkretno nije dogodilo. Neke od opština, poput Kikinde, koje su predstavnici „Tenisa” u međuvremenu obilazili (u potrazi za lokacijama) izdale su u zakup parcele namenjene ovom proizvođaču mesa. Nadležni međutim smatraju da je ova investicija sada više nego sigurna.

„Resavica” za nesanicu
Ceo dan molim rudare da zamrznu izvršenje svojih zahteva za naplatu potraživanja neisplaćenih naknada za smenski rad, rekao nam je juče vidno uzbuđen Stevan Dželatović, v. d. generalnog direktora „Resavice”. Javni izvršitelji popisuju imovinu za plenidbu, što će, ako se nastavi, uništiti firmu. Oko 1.400 ljudi je potpisalo ponuđeni sporazum o isplati duga, ali 1.300 još to nije učinilo. Prva rata od 50.000 dinara stiglo bi im u oktobru, a ostalo na 24 meseca, pod uslovom da se odreknu kamata.
Druga ponuda je isplata 50.000 dinara odmah prilikom potpisivanja ugovora, a ostalo na 36 meseci, ako se odreknu 50 odsto kamate. Treća mogućnost je – 50.000 dinara odmah, a ostalo na 48 meseci, ako se ne odreknu kamate.
Ukupna potraživanja za smenski rad od oko dve milijarde dinara traži 2.700 rudara za period 2007–2014. godine. Firmu je tužilo 1.400, a 1.000 nije, ali ima i penzionera kojima se duguje.
– Javni izvršitelji naplaćuju potraživanja rudara „Resavice” tako što popisuju imovinu preduzeća, koja se zatim prodaje – izjavio je za naš list Jovan Velisavljević, predsednik Osnovnog suda u Despotovcu. – Reč je o rudarima koji su dobili parnicu i izabrali da se naplate preko javnih izvršitelja, a ne preko suda. Prvostepene presude Osnovnog suda u Despotovcu potvrdio je Apelacioni sud u Kragujevcu, a odluke drugih osnovnih sudova nadležne apelacije u Nišu i Kragujevcu. Ovo je uobičajeni postupak i u skladu je sa zakonom. On važi i za javna preduzeća. Kad javno preduzeće ne izvrši svoju finansijsku obavezu, ako izgubi sudski spor – sledi popis i plenidba imovine.
Da li bi „Resavica” imala para da rudarima isplati nadoknadu za smenski rad da je ugalj prodavala po tržišnoj ceni?
Šef Svetske banke u Srbiji Toni Verheijen objavio je nedavno podatak da je „Resavica”, praktično, zakonom primorana da ugalj prodaje povlašćenim trgovcima po cenama nižim od tržišnih. Trgovci ga, zatim, na štetu poreskih obveznika, prodaju po dvostruko većoj ceni. Ovo javno preduzeće sa devet rudnika sa podzemnom eksploatacijom je u više navrata tražilo od Vlade Srbije da mu omogući prodaju uglja po tržišnoj ceni, ali bez uspeha.
Generalni direktor „Resavice” Stevan Dželatović izjavio je da je Verheijenova informacija tačna, ali samo delimično. Rudnici najveći deo svoje proizvodnje prodaju direktno kupcima, a samo petinu godišnje proizvodnje od oko 600.000 tona prodaju trgovcima.
Verheijen je u svom blogu podsetio da srpski poreski obveznici direktno plaćaju plate svih 4.000 radnika u „Resavici”, kroz državne subvencije.
„Drugo, rudnik je primoran zakonom da svoj ugalj prodaje po ekstremno niskim cenama – 7.900 do 9.300 dinara po toni, što je blizu polovine trenutne tržišne cene za ugalj”, naveo je prvi čovek predstavništva Svetske banke u Beogradu. „Takođe smo otkrili da taj isti ugalj posrednici onda preprodaju kompanijama i postrojenjima, ali ovog puta po tržišnim cenama – isti ugalj koji im je ’Resavica’ prodala za oko 8.000 dinara, posrednici prodaju za 16.000-17.000 dinara uz maržu od preko 100 odsto. Glavni razlog za to je što samo nekolicina privilegovanih trgovaca ima pravo da kupuje ugalj od ’Resavice’.”
Po Dželatovićevim rečima, „Resavica” je sindikatima prodala samo oko 100 tona uglja po ceni od 9.300 dinara. On je objasnio da u ovom rudniku samo deo proizvodnje čini ugalj „u komadu”, veličine od šest do 15 centimetara, dok je ostatak ugalj sitnije granulacije – od pola centimetra do najviše šest centimetara. Ovaj ugalj se kasnije preprodaje preduzećima, pri čemu cena sitnog uglja ne zavisi od njegove veličine, već od kalorijske vrednosti. Tako „Resavica” ugalj prodaje po ceni od 3.963 dinara po toni za veličinu od dva do četiri centimetra, čija je kalorijska vrednosti od 11.500 kilodžula, pa do 8.310 dinara za „pranu kocku” toplotne moći od 19.205 kilodžula.
– Tražili smo da nam Vlada Srbije odobri za 11,7 odsto više cene, koje nisu menjane još od 2013. godine, ali nam do sada to nisu odobrili – izjavio je v. d. direktora „Resavice”.
Dželatović je negirao tvrdnju da do uglja dolaze samo povlašćeni trgovci. On kaže da je izbor trgovaca javan i da se imena firmi koje mogu da dođu do uglja, pod uslovom da ispune uslove, mogu videti na sajtu „Resavice”. Ove godine se na javni poziv javilo 64 preduzeća, od kojih su prihvaćene prijave njih 55.
U Ministarstvu rudarstva i energetike kazali su da ne postoje povlašćeni kupci, niti povlašćene cene uglja. Jednom godišnje „Resavica” raspisuje javni tender za prodaju uglja za veleprodaju. Pravo da učestvuju na tenderu imaju sva zainteresovana pravna lica koja se bave trgovinom ugljem. Reč je o transparentnom postupku i sve informacije, uključujući i spisak svih kupaca, dostupne su na sajtu „Resavice”.
U Ministarstvu rudarstva još napominju da „Resavici” nije zabranjeno da ugalj prodaje po tržišnim cenama, već da cenu uglja, na predlog „Resavice”, odobrava Vlada Srbije, što je procedura u skladu sa Zakonom o javnim preduzećima. Godišnjim planom „Resavica” određuje cenu uglja i traži saglasnost vlade. Ali, plan poslovanja za 2016. godinu još nije usvojen, jer ga „ Resavica” nije usaglasila sa Ministarstvom privrede. Predlogom plana za 2016. godinu predviđeno je povećanje cena, koje će stupiti na snagu nakon njegovog usvajanja, kazali su u ministarstvu.
Sve u svemu, mnogo zapetljano i nejasno.

Privremeni poslovi– problemi stalni
Već šest godina Beograđanka K. S. radi u državnoj ustanovi.  Povereni su joj važni i odgovorni poslovi, ali joj država kao poslodavac za sve to što radi nije ukazala dovoljno poverenje, kakvo K. S. inače smatra da zaslužuje. Ova žena tvrdi da savesno obavlja svoj posao, ali radnu knjižicu, overenu za stalno, nikako da dobije. Svaka tri meseca prinuđena je da obnavlja ugovor o privremeno-povremenom angažovanju. Ne može da bira da li će i kada otići na zasluženi godišnji odmor. Prekovremeni i rad vikendom – za nju su deo svakodnevice. Zbog svega toga, ova savesna radnica oseća se prilično izrabljeno i zloupotrebljeno što bi, kako dodaje, više mogla da očekuje od privatnog poslodavca, nego od državne ustanove u kojoj radi.
Da li iz neznanja ili zbog straha od otkaza, mnogi radnici i poslodavci u Srbiji danas su saučesnici u nezakonitim oblicima zapošljavanja. I pored zabrane zapošljavanja u javnom sektoru koja je u Srbiji na snazi od početka 2014. godine, u državnim kućama radnici se i dalje, javna je tajna, angažuju zahvaljujući ugovorima o privremeno-povremenim poslovima. Donekle, država na to i ima pravo. Problem je što se limit često prekoračuje. Na to je pre izvesnog vremena upozorila i Svetska banka kada je u izveštaju koji se odnosio na pregled finansija lokalnih samouprava podsetila da je „ukupan broj zaposlenih na neodređeno samo neznatno iznad numeričkog limita koji je odredila vlada”.
– Trećina ne poštuje taj limit, a većina njih prekoračuje limit za zapošljavanje na određeno vreme – naznačila je Svetska banka.
Koliko država zapravo zloupotrebljava radnike i da li njene institucije i lokalne samouprave treba odgovornije da primenjuju politiku zapošljavanja kako bi držale budžet pod kontrolom?
U Ministarstvu rada i zapošljavanja podsećaju da bi ovakvi privremeno-povremeni poslovi trebalo da postanu izuzetak, a ne pravilo za poslodavce, posebno ako je poznato da oni prema Zakonu o radu ne smeju da traju duže od 120 dana u toku kalendarske godine. Sa ovakvom vrstom ugovora radnici nažalost nemaju sva prava koja bi imali da su zaposleni za stalno. Uskraćeno im je pravo na plaćeno bolovanje, uglavnom nisu pošteđeni od neplaćenog prekovremenog, rada vikendom ili noću…
– Moguće je ugovaranje fiksne naknade ili plaćanje prekovremenog rada, ali poslodavac nema obavezu da isplati uvećanje po osnovu prekovremenog rada kao kod zaposlenih. Iako zakonom nije izričito propisano, ograničenja u pogledu trajanja radnog vremena morala bi da se poštuju, dok za slučaj povrede na radu zaposleni ostvaruju pravo na lečenje, ne i na naknadu za vreme bolovanja – nabrajaju u ministarstvu.

Radnicima angažovanim na ovaj način uskraćeno pravo na plaćeno bolovanje, uglavnom nisu pošteđeni od neplaćenog prekovremenog, rada vikendom ili noću, a inspektorima se žale samo zbog neisplaćenih zarada

Prema podacima po osnovu ugovora o privremeno-povremenim poslovima, u toku prošle godine angažovano je 86.312 osoba.
Za prvih osam meseci ove godine Inspekcija rada utvrdila je da pojedini poslodavci na ovaj način radno angažuju lica duže od 120 radnih dana u kalendarskoj godini.
– Poslodavci ih upošljavaju na poslovima fizičko-tehničkog obezbeđenja, čišćenja i održavanja higijene u objektima, u oblasti ugostiteljstva… Oni koji zaključe takve ugovore retko kad se obraćaju Inspekciji rada, a i kada zatraže pomoć razlog je najčešće neisplaćena naknada zarada – navode u ministarstvu rada.
Uz rad na određeno i rad na ugovor postao je glavni metod zaobilaženja zvaničnog ograničenja zapošljavanja na neodređeno vreme. Na tu grupu radnika sada otpada trećina od ukupnog broja zaposlenih u lokalnoj samoupravi, navedeno je u izveštaju Svetske banke.
U Srbiji radnici danas razmišljaju: „Bolje i tako da radim, pa da nešto zaradim”, dok poslodavci misle kako je ovako zapošljavanje radnika bolje jer mogu lakše da ih otpuste. Obim posla u nekim delatnostima varira u toku godine, pa je sasvim normalno da se radnici zapošljavaju na određeno vreme. Ipak, u praksi se dešava da firme zaposle radnike po ugovoru o privremenim i povremenim poslovima, a na tri meseci samo promene ime radnog mesta, ili izmene opis posla, dok radnik u suštini obavlja isti posao za istu naknadu godinama. Radnici pristaju na to jer nemaju drugog izbora, a firme ne žele da ih otpuste jer su uložili vreme i novac u obuku tih radnika, pa sa njima ponovo potpisuju iste ugovore sa malo izmenjenim opisom posla.



Ko sve može da radi

Ugovor o obavljanju privremenih i povremenih poslova poslodavac može da zaključi sa nezaposlenom osobom, zaposlenim koji radi nepuno radno vreme – do punog radnog vremena, korisnikom starosne penzije, kao i sa osobom koja je član omladinske ili studentske zadruge. U toku minule godine tako je, prema podacima Centralnog registra obaveznog socijalnog osiguranja, angažovano 5.193 osobe na privremenim i povremenim poslovima preko omladinske, odnosno studentske zadruge.

Ove godine u opštini Paraćin pokušali su na sve načine da se pridržavaju pravila o zabrani zapošljavanja i izbegnu suvišno sklapanje ugovora o privremeno-povremenim poslovima sa radnicima. Na kraju im se to obilo o glavu. Umesto da prištedi, ova centralna opština Srbije napravila je veći, neplanirani trošak u budžetu. Sve zbog košenja trave.
– Godina je bila kišna, pa je dosta posla bilo oko košenja. Nažalost, nismo imali dovoljno radnika u našem komunalnom preduzeću koji bi taj posao mogli da obave na vreme. Zato smo bili prinuđeni da raspišemo tender zahvaljujući kojem smo platili firmu koja je pokosila travu. Lokalnu samoupravu to je koštalo više nego da je jednostavno platila privremeni rad za neki broj radnika – otkriva Saša Paunović, predsednik opštine Paraćin.
Primera radi, za angažovanje firme i raspisivanje javne nabavke za košenje trave, dodaje prvi čovek Paraćina, opština je izdvojila nekoliko miliona dinara.
– Da smo imali mogućnost da angažujemo sezonce, za to bismo opredelili manje od milion dinara. Njihov posao trajao bi tri meseca. Ušteda u budžetu bila bi znatno veća, a građani zadovoljniji – podseća Paunović.
U ovoj opštini trenutno radi oko 460 ljudi, ali da i dalje nije na snazi zabrana zapošljavanja u javnom sektoru, u stalnom radnom odnosu moglo bi da bude još 120 radnika. Sem njih, razne poslove u ime lokalne samouprave obavljaju i radnici, angažovani na privremeno-povremenim poslovima, ali oni čine tek deseti deo zaposlenog kadra.

Uhapšena dva predsednika suda i sudija zbog primanja mita
Dvojica predsednika sudova i jedan sudija uhapšeni su zbog primanja i davanja mita i zloupotrebe službenog položaja, saopšteno je iz MUP-a Srbije.
Kako je izjavila Biljana Popović Ivković, novopostavljeni državni sekretar Ministarstva unutrašnjih poslova, reč je o rezultatu višemesečne koordinirane akcije kriminalističke policije, bezbednosno-informativne agencije (BIA) i Tužilaštva za organizovani kriminal.

Novopostavljeni državni
sekretar
MUP-a
Biljana Popović Ivković
(Fotodokumentacija
„Politike”)

„U nastavku suzbijanja korupcije i kriminala, uhapšene su četiri osobe, predsednik Višeg suda u Šapcu Gojko Lazarev, predsednik Osnovnog suda u Loznici Dragan Cvetinović, sudija Osnovnog suda u Loznici Olivera Lazarević i D. R. zbog postojanja osnova sumnje da su počinili krivična dela primanje i davanje mita i zloupotreba službenog položaja. Po nalogu tužilaštva njima će biti određeno zadržavanje do 48 sati. Osumnjičeni se terete da su izvestan vremenski period preko posrednika D. R. radili na pronalaženju rešenja da se bivšem carinskom službeniku D. D. iz Pančeva, koji je pravosnažnom presudom Višeg suda u Šapcu osuđen na sedam meseci zatvora, omogući ponavljanje krivičnog postupka. Za D. D. je raspisana potraga”, izjavila je Biljana Popović Ivković.
Ministarka pravde Nela Kuburović izjavila je da je hapšenje predsednika sudova i sudije zbog sumnje da su primali mito i zloupotrebili službeni položaj jasna poruka građanima da nema izuzetih od zakona, bez obzira koju funkciju neko obavljao.
„Nikome nije prijatno da vidi da oni koji dele pravdu i staraju se o zakonitosti rada sudova budu lišeni slobode zbog osnovane sumnje da su počinili teška krivična dela. Zajedničkim radom Tužilaštva za organizovani kriminal, pripadnika službi bezbednosti i MUP-a, država je pokazala odlučnost u borbi protiv korupcije i kriminala”, navala je u pisanoj izjavi.
Kako je istakla, kada neko sa ovako važnom društvenom funkcijom, a zarad lične koristi, zlopotrebi službeni položaj, to duboko urušava poverenje građana, ne samo u pravosuđe već u celu državu.
Kuburović je izrazila uverenje da će nadležni organi efikasno postupati u ovakvim slučajevima kako bi se u što kraćem roku došlo do pune istine da bi oni, za koje se dokaže da su radili mimo zakona, snosili posledice i odgovornost za dela koja su počinili.

Ksenijin „Spomenar”
Mnogima će biti čudan spoj toliko nespojivih ljudi, ideološki i politički, sa tolikim različitim prošlostima, koji su napisali svoje posvete Kseniji Vučić. Tako je skup njihovih uspomena, priča, eseja i fotografija postao „Spomenar”, bezazleni medij detinjstva iz daleke prošlosti. Nešto poput „Instagrama”, „Fejsbuka” ili „Tiktoka” koje na posebnom mestu čuvaju matorci.
U svakom od tih tekstova različitih žanrova otkrivaju se detalji iz njenog profesionalnog i ličnog života, a kako je njen život posmatran kroz posebnu dioptriju, kao bivše supruge i majke dece najmoćnijeg političara u Srbiji Aleksandra Vučića, nema te predrasude i kontroverze koju joj sa posebnom strašću nije nalepila cinična beogradska čaršija.
Zato je knjiga „Ksenija” izuzetno dragoceno štivo ne samo za porodicu Ksenije Vučić već i za buduće istraživače koji će pokušati da dešifruju događaje od devedestih godina naovamo. Izdavač „Spomenara” je Institut za javnu politiku Vladimira Beba Popovića, bliskog Ksenijinog prijatelja koji se nalazio ne samo na suprotnom političkom spektru već i u različitom političkom univerzumu od onoga u kojem je lebdela Ksenija. Ali, te razlike su ih zbližile, umesto da ih dodatno udalje, što je Popović detaljno i za njega neuobičajeno emotivno opisao u svom tekstu „Šolja čaja”.
Pokazujući da ume da spaja nespojivo, makar za srpsku svakodnevicu, Ksenija Vučić je očigledno posedovala dar i da svoje prijatelje okupi na jednom mestu i posle svoje smrti, poput urednika knjige Petra V. Arbutine, književnog kritičara i esejiste, koji je uređivao knjige i sarađivao na izdanjima velikana poput Milorada Pavića, Mome Kapora, Vladete Jerotića, Milovana Vitezovića. Ima ih još.
Ako tom krugu dodamo i Aleksandra Čotrića, aforističara i pisca, najbližeg saradnika lidera SPO Vuka Draškovića, koji je prve korake u novinarstvu pravio upravo sa Ksenijom Vučić u „Srpskoj reči”, nekadašnjem opozicionom glasilu Srpskog pokreta obnove, pohvataćemo detalje iz novinarske biografije Ksenije Vučić koji su promakli i koji su gotovo nepoznati.
Kako smo mi inače nacija koja pamti kraće od kokoši, dakle, najduže nekoliko dana, o decenijama je izlišno govoriti jer su za Srbe to vekovi – čime su uspeli da demantuju čak i Milankovićev kalendar – drago mi je što će oni koji to žele, a trebalo bi, imati priliku da se uvere da je ona, bez ikakve sumnje, bila jedna od najtalentovanijih novinara svog vremena.
Završivši Istoriju umetnosti na Filozofskom fakultetu u Beogradu, sa obrazovanjem koje se smatra aristokratskim, ona se ne bavi Modiljanijem ili Dalijem, već zaranja u mistični svet srpske politike. Devojka sa Dorćola, iz ugledne porodice koja je takođe ideološki raspolućena, a tako je bilo oduvek i tako će biti zauvek u Srba, Ksenija traži svoj put između desničarskog i monarhističkog glasila i alternativnog Radio Indeksa, koji emituje nove talase mladalačkog bunta generacije koja je imala svoje nade, snove i ideale. Radila je i za VIN produkciju Gordane Suše, koja je bila na suprotnom polu Ksenijinih desničarskih stavova, ali je to nije remetilo da uradi neke od nezaboravnih priloga koja je ta produkcija stvorila. Sa Indeksa je otišla na Studio B, najvažniji medij beogradske čaršije tokom devedesetih. Kada je Zoran Đinđić postao gradonačelnik Beograda, prvi intervju dao je novinarki Studija B – Kseniji Vučić.
Prihvatio sam ideju Bebe Popovića da iščitam stare tekstove „Srpske reči”, koju mi je poslao Čotrić, ali sam robovao predrasudama. Znao sam da je pravila odlične televizijske intervjue na Televiziji Pink sa Edijem Ramom, Nikolom Gruevskim i još nekoliko krupnih političkih zverki iz domaće radinosti. I to je to. Kako u „Spomenaru” ima izuzetnih i emotivnih priloga Elme Zukorlić, Jelene Trivan, Aleksandre Janković, Vladimira Đukanovića, Vanje Udovičića, kao svedočanstvo o njihovom bliskom odnosu bilo mi je zaista dragoceno da pročitam njene davne intervjue iz „Srpske reči”. Nizali su se razgovori sa jednim od osnivača Demokratske stranke filozofom Slobodanom Inićem, rediteljem i predsednikom JUL-a Ljubišom Ristićem, bivšim šefom komunista Dražom Markovićem, glumačkom gromadom Ljubom Tadićem, dramskim piscem Aleksandrom Popovićem...
Zato je veoma važno Ksenijino pisanje posmatrati u tom istorijskom kontekstu nekada velike zemlje, gde vladaju lude šeširdžije u zemlji čuda, na samoj svetskoj granici ideologija, vera i galaksija. Energična, vedra i razborita devojka, još novinarski devojčurak, želi da odgonetne tajnu sedmog pečata, ali srpskog. Ulazi u redakciju gde pišu profesori univerziteta, pisci i intelektualci koji su za kralja i otadžbinu, ali ne samo oni već i novinari sa drugačijom ideološkom matricom. Od žestoke Dane Drašković, matematičara Milana Božića, akademika desne orijentacije Nikole Miloševića i Koste Čavoškog, predsednice Građanskog saveza Vesne Pešić. U tu šaroliku galeriju ličnosti i likova umešali su se i Gordana Suša, Nadežda Gaće, Radivoj Cvetićanin, Mihajlo Kovač, Ejub Štitkovac, tako da su se, i pored dominacije stavova SPO, mogle videti i drugačije političke boje, po principu do tada nepoznatog umetničko-političkog pravca, srpskog kubizma.
Ksenija odmah kreće u akciju, ne dozvoljava da je zvučna imena prestrave, već se nameće upravo intervjuima koji značajno podižu rejting krunskog dvonedeljnika u Republici. Jedna od najboljih reportaža iz tog vremena je upravo njena, opis neuspelog intervjua sa tadašnjim gospodarem života i smrti u Srbiji, Željkom Ražnatovićem Arkanom u Erdutu. Trebalo je mnogo hrabrosti za takav tekst i ona ga je imala.
Ponovo treba staviti Ksenijin novinarski angažman u novi kontekst, a to je njena veza i brak sa Aleksandrom Vučićem, zato što je mačističko društvo poput našeg, robujući stereotipima o supruzi tadašnje mlade političke zvezde u usponu, a kasnije i najmoćnije političke figure u Srbiji, po automatizmu Kseniju smestilo u otrcani kliše Vučićeve supruge. I kod većine je tamo ostala i kada su okončali bračnu zajednicu. Takva vrsta olakog klasifikovanja žena – „ma daj, da nije bilo Vučića” – jedna je od najvećih nepravdi učinjenih prema nekoj koleginici u srpskom novinarstvu.
Iako se tada nije moglo ni naslutiti dokle će Vučić dogurati, etiketa joj je prilepljena po starom običajnom pravu, a samo je uži krug novinarskog esnafa znao koliko je Ksenija bila svoja, talentovana i autentična. Nisam bio njen prijatelj, već kolega. Kako sam za njen novinarski forsaž saznao tokom sklapanja ove knjige, a ona je imala sve resurse da to odavno razglasi na sva zvona, sada mi je mnogo jasnije zašto je imala toliko raznobojnih prijatelja upisanih u „Spomenar”.

„Njujork tajms”: Amerika šalje Ukrajini stare modele kasetne municije - ne eksplodira odmah
SAD planiraju da Ukrajini pošalju stare modele kasetne municije koje u 14 odsto slučajeva ne detoniraju odmah, piše „Njujork tajms”.
Prema podacima lista, Pentagon uverava da su modernizovali model. Međutim, poboljšan je samo domet projektila, koji još uvek sadrži granate, čiji procenat neispravnosti je američki vojni resor opisao kao neprihvatljivo visok.
Prema pisanju „Njujork tajmsa”, pukovnik vojske u penziji Al Vosburg, koji je prošao obuku za uklanjanje eksplozivnih ubojnih sredstava, rekao je da će proces čišćenja područja nakon upotrebe ovakvih projektila potrajati, jer se ne mogu ručno pomerati. Pored toga, biće potrebna edukativna kampanja za stanovništvo koje će se vratiti na ove teritorije i koje bi moglo da strada od neeksplodiranih granata.
Savetnik za nacionalnu bezbednost američkog predsednika Džejk Salivan saopštio je 7. jula da su SAD odlučile da isporuče kasetnu municiju Ukrajini, čijoj se upotrebi UN protive. On je takođe napomenuo da je Kijev Vašingtonu dao pisane garancije za minimiziranje rizika za civile prilikom upotrebe ove vrste municije.

Tri osobe povređene u lančanom sudaru na auto-putu Beograd-Zagreb
Tri osobe su povređene večeras u lančanom sudaru na auto-putu Beograd-Zagreb u smeru ka gradu kod Zmajeve pumpe, rečeno je Tanjugu u MUP-u.
U sudaru su učestvovala dva putnička vozila i jedan kamion, a tri osobe koje su se žalile na povrede zbrinule su ekipe hitne pomoći.
Automobil SUV marke ''audi'' i drugo vozilo su od siline udara u potpunosti uništeni, dok je na kamionu pričinjena manja materijalna šteta.
Zbog sudara je na tom delu auto-puta formirana dugačka kolona, prenosi Tanjug.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Srpski policajci ispitivali Adrovca u Švajcarskoj
Tim srpske policije u poslednjih nekoliko meseci posetio je Ivana Adrovca nekoliko puta u pritvoru u Švajcarskoj, saznaje „Politika”. Razlog posete inspektora Adrovcu, protiv kojeg je u našoj zemlji podneto više prijava za različita krivična dela, prema nezvaničnim informacijama, jeste utvrđivanje svih okolnosti u vezi sa pokušajem ubistva biznismena Milana Beka.
– Inspektorima je prioritet da reše slučaj „Beko”, tim pre što je nedavno uhapšen Aleksandar Zdravković, koji je osumnjičen da je pucao na biznismena. Indicije kojima raspolažu operativci koji rade na ovom slučaju ukazuju da je Zdravkovića za ovaj „posao” angažovao Adrovac – navodi „Politikin” sagovornik.
Ivan Adrovac uhapšen je, podsetimo, sredinom marta na graničnom prelazu Bregenc, između Švajcarske i Austrije, zbog sumnje da je u Švajcarskoj počinio više krivičnih dela.
Informacije o hapšenju, na konferenciji za novinare, potvrdio je i ministar policije Nebojša Stefanović. Ministar je tada rekao da će državni organi Srbije sarađivati sa švajcarskim da bi „jedni drugima pomogli u rasvetljavanju dela sa kojima je Adrovac” povezan.
Adrovac je, prema nezvaničnim informacijama, u januaru 2014. godine hapšen zbog nedozvoljene trgovine narkoticima. Pušten je da se brani sa slobode, ali da li je i pred kojim tužilaštvom protiv njega pokrenut postupak, tačno se ne zna. Prema rečima „Politikinog” sagovornika, srpski istražni organi imali su informaciju da je Adrovac lociran u Cirihu još krajem prošle godine.
On je iz Srbije navodno pobegao 16. jula 2015. godine, dan pre hapšenja njegove supruge Maje Adrovac, koja je pred Višim sudom u Beogradu, posle dokaznog postupka, oslobođena odgovornosti za pomoć u pokušaju ubistva poznatog biznismena.
Da je Adrovac bio u Beogradu 14. novembra 2014. godine, kada je pucano na vlasnika „Luke Beograd”, u izjavi datoj pred tužiocem, potvrdila je i njegova supruga Maja. Ona je tom prilikom rekla da ga je tog dana videla u stanu njegove sestre na Vračaru.
Milan Beko je trebalo da se pojavi u Višem javnom tužilaštvu u Beogradu kako bi u svojstvu oštećenog, u istrazi koja se vodi protiv Zdravkovića, odgovarao na pitanja o pokušaju ubistva. Iako je tužilac za njegovo saslušanje ostavio dva sata, Beko nije došao. Njegov punomoćnik, advokat Zdenko Tomanović rekao je da biznismen nije primio poziv i da je to razlog njegovog nedolaska.
– Ni moj klijent, ni ja nismo dobili poziv, i pored uredno i blagovremeno predatog punomoćja – rekao je Tomanović.
Pozivu tužilaštva da svedoče nisu se odazvali ni Bekov lični vozač u vreme pucnjave Dragan Dragaš, ni Boban Mančić. Ova dva svedoka već su saslušavana sredinom prošle godine, ali nijedan od njih nije mogao tačno da opiše osobu koja je pucala na Beka.
Dragaš je tokom saslušanja u istrazi koja je vođena protiv Maje Adrovac rekao da je napadač bio „srednje građe”, ali da nije siguran da li je reč o muškarcu ili ženi. On je ispričao i da je tog dana dovezao Beka do njegove kuće i da je, dok je daljinskim upravljačem otvarao kapiju, neko iskočio iz žbunja i pucao u njegovog gazdu. Dodao je i da je povređenog Beka, uz pomoć Mančića, stavio u automobil i odvezao ga u Urgentni centar.
Boban Mančić je prilikom saslušanja rekao da je sedeo u stražarskoj kućici kada je odjeknuo pucanj. Kada je čuo pucnje, kako je ispričao, istrčao je i zatekao ranjenog Beka. Iako je video siluetu, nije mogao da da nikakav bliži opis osobe koja je pucala.
U zgradu Tužilaštva u Katanićevoj je iz pritvorske jedinice Okružnog zatvora doveden i osumnjičeni Zdravković. Iako se očekivalo se da će se sresti „oči u oči” sa biznismenom i njegovim saradnicima, do toga nije došlo.
 
Mere bezbednosti
Isto kao i pre nedelju dana, kada je osumnjičeni Aleksandar Zdravković dovođen u zgradu u Katanićevoj ulici, i danas su u okolini pravosudne zgrade bile vidljive izuzetne mere bezbednosti. U pratnji vozila kojim je osumnjičeni doveden u zgradu tužilaštva išlo je nekoliko blindiranih džipova Žandarmerije, a u trenutku prilaska samoj zgradi ulica je bila blokirana

Istraga protiv vođe navijača osumnjičenog za narko-kriminal
Tužilaštvo za organizovani kriminal pokrenulo je istragu protiv vođe navijača „Zemuna” Jevte Jevtića i još četvorice njegovih saradnika zbog sumnje da su trgovali drogom, saopšteno je iz ovog tužilaštva. Posebno odeljenje Višeg suda u Beogradu odredilo je uhapšenima pritvor od 30 dana. Pritvor im je određen i jer je za krivično delo koje im se stavlja na teret propisana kazna zatvora duža od deset godina, a način izvršenja ili težina posledice krivičnog dela su doveli do uznemirenja javnosti koje može ugroziti nesmetano i pravično vođenje krivičnog postupka, saopštio je sud.
Za osumnjičenog Darka Radakovića biće odlučeno posebnom odlukom sudije jer se isti nalazi u bekstvu, napomenuo je sud.
Pored Jevtića naredbom o sprovođenju istrage obuhvaćeni su i Darko Radaković, Dejan Stanić, Janko Vizij i Milan Plavša, preciziralo je tužilaštvo. Reč je o osumnjičenima koji su uhapšeni u utorak, u zajedničkoj akciji srpske i nemačke policije.
„Njima se na teret stavljaju krivična dela udruživanje radi vršenja krivičnih dela i neovlašćena proizvodnja i stavljanje u promet opojnih droga. Oni su osumnjičeni da su kao članovi organizovane kriminalne grupe, od početka prošle godine na teritoriji Srbije, Nemačke, Španije, Mađarske i Holandije kupovali, transportovali i prodavali kokain, amfetamin sulfat, hašiš. Osumnjičeni su i za proizvodnju i prodaju kanabisa”, preciziralo je Tužilaštvo za organizovani kriminal.
Jevtić, Radaković i Marko Nikica Ašanin, protiv kojeg se krivični postupak vodi u Nemačkoj osumnjičeni su da su organizovali kriminalnu grupu. Članovi ove grupe su, navodi tužilaštvo, osumnjičeni Dejan Stanić, Janko Vizi i Milan Plavša. Pripadnici ove grupe protiv kojih se postupak vodi u više zemalja u inostranstvu su, navodi tužilaštvo, i Bokan Uroš, Boris Bešić, Nedžad Kurbašević, Aleksis Ljaljenko, Sergan Agkun.
Ovo hapšenje rezultat je rada zajedničkog istražnog tima, koji je formiran 18. decembra 2015. godine. Tog dana su, zbog sumnje da postoji međunarodna organizovana kriminalna grupa koja je trgovala većim količinama droge, ministar pravde Srbije i Javni tužilac Javnog tužilaštva u Esenu potpisali Sporazum o formiranju zajedničkog istražnog tima između Nemačke i Srbije. Potpisivanje ovog sporazuma omogućilo je sprovođenje komplikovanih istražnih radnji, koje su bile neophodne da bi osumnjičeni bili uhapšeni i procesuirani.
„Tužilaštvo za organizovani kriminal i Javno tužilaštvo Esen – odeljenje 71 – organizovani kriminal, zajednički su sprovodili predistražni postupak protiv ove kriminalne grupe, uz podršku i saradnju nadležnih organa nemačkog MUP-a i tamošnje kriminalističke policije”, napominje se u saopštenju tužilaštva.

Markoni tužio Miroslava Bogićevića
Niš – Pravni zastupnik Dragana Markovića Markonija, načelnika Centra BIA u Nišu i svojevremeno zamenika direktora Bezbednosno-informativne agencije, beogradski advokat Dragan Stupar, podneo je Drugom osnovnom sudu u Beogradu privatnu tužbu protiv Miroslava Bogićevića iz Šapca, vlasnika firme „Farmakom”. Marković je tužio Bogićevića zbog izrečenih uvreda i kleveta na suđenju u Specijalnom odeljenju krivičnog suda u Beogradu, gde se protiv vlasnika „Farmakoma” vodi krivični postupak zbog zloupotreba sa kreditima Privredne banke.
– Prilikom davanja iskaza Miroslav Bogićević izrekao je više uvreda prema Draganu Markoviću, što je sutradan posle održanog ročišta objavljeno u medijima. Time je, smatramo, izvršio teži oblik krivičnog dela Uvrede iz člana 170. stav drugi Krivičnog zakonika Srbije. Sve što je Bogićević izneo u Specijalnom sudu, a reč je o neistini, imalo je veliki odjek u javnosti i može da ima dalekosežne posledice po Markovića, kojem je na tako naneta nemerljiva šteta. Iz tog razloga moj klijent se i odlučio da Miroslava Bogićevića tuži sudu i zajedno ćemo tražiti da se proglasi krivim i kazni za navedeno krivično delo – rekao nam je Dragan Stupar.
Sam Dragan Marković za „Politiku” je potvrdio da je, kao što je i najavio pre sedam dana, tužio Miroslava Bogićevića redovnom sudu:
– Vlasnik „Farmakoma”, a ponoviću da tog čoveka ne poznajem, izneo je brojne neistine na moj račun i neću odustati ni za milimetar od namere da po zakonu bude osuđen za uvrede koje mi je svojim izjavama naneo. Znam da za ono što je na sudu izneo on nema nikakve dokaze. Na njegovoj je savesti hoće li da prizna od koga je i zašto bio instruisan. Pošto čvrsto verujem u rad pravosuđa naše zemlje, očekujem da će biti osuđen i da će morati da nadoknadi štetu koju mi je naneo, rekao nam je Dragan Marković Markoni.
Kako su za „Politiku” rekli Stupar i Marković, u međuvremenu su saznali da postoje navodi u zvaničnom stenogramu (zapisniku) sa saslušanja optuženog Miroslava Bogićevića u Specijalnom sudu, a što inače u medijima i izveštajima nije objavljeno, da je vlasnik „Farmakoma” izjavio kako je Dragan Marković dolazio kod njega (Bogićevića) kući i vršio pritisak na njega. Marković je ponovio da Bogićevića ne poznaje, i dodao je da se nikada sa njim i nigde nije sreo, ali će zbog ove izjave od Specijalnog suda tražiti i zapisnik sa pretresa održanog 6. septembra, kao jedan od dokaza da je vlasnik „Farmakoma” izvršio krivično delo uvrede. Ostali dokazi koji su priloženi uz podnetu tužbu su novinski tekstovi.

Pritvor do 30 dana iznajmljivačima pedalina
Bračni par Dragan i Milina S. iz Niša, koji su na Srebrnom jezeru u nedelju iznajmili pedaline đacima OŠ „Karađorđe” iz Trske, posle čega su se udavila braća Stefan (14) i Nikola P. (13), priznali su istražnim organima da su odgovorni za nesreću, saznaje „Politika”.
Osumnjičeni su priznali da su deci iznajmili pedaline i time počinili teško delo protiv opšte sigurnosti za koje ih, naredbom o sprovođenju istrage, tereti Osnovno javno tužilaštvo u Velikom Gradištu. Na predlog tužilaštva, a odlukom suda, bračnom paru iz Niša je posle saslušanja određen pritvor do 30 dana.
„Tokom saslušanja osumnjičeni su rekli da su deci koja su došla na Srebrno jezero iznajmili pedaline, ali ne i opremu za ovaj vid rekreacije. Tvrdili su da im nije bila poznata procedura koja propisuje da, istovremeno sa pedalinom, onima koji je iznajmljuju, treba da daju i pojas za spasavanje i drugu zaštitnu opremu. Tvrdili su i da nisu znali da nemaju prava da maloletnim osobama iznajmljuju pedalinu, kao i to da u njihovoj pratnji mora da bude odrasla osoba”, navodi „Politikin” sagovornik blizak istrazi.
Pred nadležnim tužiocem, kako saznajemo, danas bi trebalo da budu saslušani direktor OŠ „Karađorđe” Zoran J. i fudbalski trener Marko G.
Da je nadležnima stalo da što pre utvrde sve okolnosti u vezi sa tragičnim događajem, najbolje govori podatak da su već za sledeću nedelju zakazana saslušanja svedoka. U ovom svojstvu, kako saznajemo, trebalo bi da budu saslušani drugari nastradalih dečaka koji su sa njima bili na pedalini i očevici nesreće koji su bili na obali jezera kada se nesreća dogodila.
Prema podacima iz istrage, dečaci su iznajmili dve pedaline (na svakoj je bilo po troje dece) i sa njima u pratnji nije bilo odrasle osobe.
Nikola (13) i Stefan P. (14) su se u nedelju, u trenutku nesreće, nalazili na pedalini sa još nekoliko drugara iz fudbalskog tima, kada je Nikola skliznuo u jezero. U pomoć mu je odmah pritekao brat, ali su oba dečaka nestala u mutnoj vodi. Nakon više od 20 časova potrage ronioci Žandarmerije MUP-a su locirali i izvukli njihova tela. Braća Nikola i Stefan pohađala su Osnovnu školu „Karađorđe”, a živeli u mestu Trska kod Rače Kragujevačke. Na Srebrno jezero došli su 11. septembra posle fudbalskog turnira u Požarevcu, sa još desetak drugara, direktorom škole i trenerom.
Kolika je odgovornost direktora i trenera koji su decu poveli na fudbalsku utakmicu a potom na jezero, ali i ko je dečacima smeo da iznajmi pedaline, mimo svih pravila, van kupališne sezone i kada nema spasilaca na plaži? Na ova pitanja trebalo bi da odgovori istraga.
Po sertifikaciji proizvođača pedalina, postoje određena pravila koja se moraju poštovati. Tih pravila u obavezi su da se pridržavaju iznajmljivači pedalina kao i oni koji se njima voze.
Miodrag Jović, šef spasilačke službe na beogradskoj Adi Ciganliji kaže za „Politiku” da na pedalini ne bi smelo da boravi više od četiri osobe i da sve obavezno moraju da nose prsluk za spasavanje, nezavisno od toga da li su plivači ili ne.
„Takođe, pedalina se ne sme izdavati deci do četrnaest godina ukoliko sa njima nije neko punoletno lice ili roditelj”, navodi Jović.
Prema rečima spasioca, u Srbiji su najveći problem neuređena kupališta. Takođe, kako kaže, ne postoji zakonska regulativa i nisu striktno precizirana pravila korišćenja pedalina.
„Ada Ciganlija ima svoj interni pravilnik koji pokriva sva pravila ponašanja na kupalištima, između ostalog i uređenost izdavanja pedalina”, dodaje Jović.
Na najuređenijem kupalištu na Balkanu spasilačka služba po potrebi skuterima ide do onih koji nebezbedno koriste pedaline i vraća ih na obalu.
„To radimo gde god vidimo veći broj ljudi na pedalini (više od četiri), ili gde su maloletni. Takođe, vraćamo one koji nemaju prsluke za spasavanje, piju alkohol na pedalini ili na bilo koji način ugrožavaju bezbednost”, priča Jović.
Ovaj iskusni spasilac kaže da se kod nas „prašina digne” tek kada se desi tragedija i onda se setimo da bi trebalo da se bavimo takvim temama. Treba delovati preventivno, dodaje. Takođe, inspekcije bi trebalo da proveravaju ko izdaje pedaline i kako.

Osumnjičeni tvrdili da ne znaju da uz pedalinu moraju da daju i pojas za spasavanje i drugu zaštitnu opremu, kao i da sa maloletnicima na pedalini mora da bude odrasla osoba

„Ne postoji zakonski dokument na nivou države koji propisuje opšta pravila ponašanja na kupalištima. Problem na Adi Cigaliji je jer se ljudi kupaju pre sezone kao i nakon njenog zatvaranja. Ne postoji zakon ili pravilnik po kome bi policija ili komunalna policija mogle da napišu kaznu onome ko boravi u vodi van pravila. Trebalo bi da se zna ko to sankcioniše, na koji način, koja služba to radi, šta je dozvoljeno, a šta nije. Ovo je samo jedan od slučajeva. U poslednjih nekoliko meseci petnaestoro dece se utopilo na kupalištima širom Srbije. Mislim da je svemu tome uzrok nepoštovanje pravila, kao i nedostatak pravnih akata i službi koje bi sve sankcionisale na pravi način”, zaključuje Miodrag Jović.

Putnik i Lazarov novi pomoćnici ministra unutrašnjih poslova
Vlada je razrešila dužnosti pomoćnika ministra unutrašnjih poslova i načelnika Sektora za materijalno-finansijske poslove Mirjanu Nedeljković, koja je prethodno podnela ostavku, objavljeno je u Službenom glasniku. Za vršioca dužnosti pomoćnika ministra i načelnika Sektora za materijalno-finansijske poslove je, na period od šest meseci, postavljena Nataša Putnik.
Vlada je na istoj sednici, održanoj 5. septembra, smenila Ljubomira Nikolića sa funkcije vršioca dužnosti pomoćnika ministra unutrašnjih poslova i načelnika Sektora za međunarodnu saradnju, evropske poslove i planiranje. Na to mesto je, u statusu vršioca dužnosti i na rok od šest meseci, postavljen Zoran Lazarov.
Fonet

Šta razlikuje „Cunami” od „Rezača” i „Skenera”
Najveći broj uhapšenih u policijskoj akciji „Cunami” osumnjičen je za proizvodnju i trgovinu droge, kažu u MUP-u za „Politiku”. Protiv njih su i ranije podnošene krivične prijave za iznude, krađe i teške krađe. Do sada je uhapšeno 68 osoba, među kojima su i osumnjičeni za ubistvo, silovanje kao i članovi međunarodne organizovane kriminalne grupe iz Bugarske, koja je duže vreme krijumčarili narkotike u Srbiju i dalje ka EU. Za 10 osoba policija još traga.
„Na meti su bili proizvođači „skanka” – modifikovane marihuane, koja se gaji u posebnim veštačkim uslovima i čija je cena minimum duplo veća od marihuane”, navode u policiji.
Tokom akcije u više gradova u Srbiji je zaplenjeno 2,5 kilograma heroina, oko sedam kilograma marihuane i „skanka”, 700 grama amfetamina i 50 komada različitih narkotika u tabletama. Otkrivene su dve laboratorije za proizvodnju „skanka”. Oduzeto je šest pištolja, revolver, automatska puška, veća količina municije različitog kalibra i novac.
Koliko su ovakva velika hapšenja uspešna i šta se time postiže? Po nekom nepisanom pravilu, velike akcije hapšenja neslavno se kasnije završe na sudu – tek mali broj privedenih bude na kraju i osuđen.
Svaka policijska akcija u kojoj se makar i kilogram droge skloni sa ulice je uspešna, ocenjuje za „Politiku” kriminolog Dobrivoje Radovanović. On očekuje da će uhapšeni u ovoj akciji biti odgovarajuće i sudski procesuirani, budući da su tokom akcije prikupljeni i odgovarajući materijalni dokazi.



Istraga protiv osumnjičenog za silovanje

Više javno tužilaštvo pokrenulo je istragu protiv Miljana Ljubisavljevića (59) iz Niša, zbog sumnje da je u noći između subote i nedelje silovao devojku iz Pinosave P. J. (25) u napuštenoj kući u Belom Potoku ispod Avale. Osumnjičenog su uhapsili policajci iz stanice u Belom Potoku, nakon što im se mladić devojke, koji je s njom bio na telefonskoj vezi pred sam napad manijaka, obratio za pomoć.„Tužilaštvo je pokrenulo istragu i predložilo sudu da mu odredi pritvor zbog opasnosti od bekstva i da ne ponovi krivično delo”, rekla je Tanjugu portparolka tužilaštva Tatjana Sekulić.

„Zaplena svakog grama narkotika, a naročito heroina spas je života ili karijere nekog deteta. Nađeni su i oružje i municija, čime se sigurno sprečilo nasilje”, mišljenja je kriminolog.
Najveći broj od ukupno 175 privedenih u poslednje dve akcije, „Skener” i „Rezač”, pušten je da se brani sa slobode. To naravno ne znači da su oni nevini, ali je pitanje koliko će ih na kraju biti i sudski procesirano. Reč je o osumnjičenima mahom za privredni kriminal, pranje novca i primanje i davanje mita. Radovanović uverava je da akcija protiv narko-dilera ne može da se poredi sa akcijama suzbijanja privrednog kriminala.
„Ako u jednoj akciji uhapsite 80 ljudi osumnjičenih za organizovani kriminal u privredi i korupciju, a od tog broja 10 odsto njih bude procesuirano, onda je to negativna ocena rada”, navodi naš sagovornik
„Cunami” je drugačija akcija, tvrdi Radovanović. Ovo su krivična dela, kako objašnjava, koja su dokaziva jer su prikupljeni i materijalni dokazi.
„Ovakve akcije se verovatno pripremaju mesecima. Dobro su organizovane, budući da kada policija ide u hapšenje, narko-organizacije brzo jedne drugima dojavljuju da su pod prismotrom i da se sklone. Zbog toga je ovakvo istovremeno hapšenje učinkovito”, zaključuje Dobrivoje Radovanović.
Podsetimo, u akciji „Rezač” krajem decembra u Srbiji je uhapšeno 80 osumnjičenih, a nekoliko meseci kasnije, u dva navrata u „Skeneru” je ukupno privedeno 95 osoba. Ova hapšenja su odjeknula kao bomba u medijima. Među privedenima u „Rezaču” su bili Slobodan Milosavljević, bivši ministar poljoprivrede, Zorana Marković, bivša direktorka Agencije za borbu protiv korupcije, Milenka Jezdimirović, bivši generalni direktor kompanije „Dunav osiguranje”, biznismen Željko Žunić, vlasnik „Beohemije” i nekadašnji ministar trgovine. U „Skeneru” je priveden bivši fudbaler Zoran Njeguš, 16 saobraćajnih policajaca, rukovodioci i zaposleni u nekadašnjem Ministarstvu zaštite životne sredine, zaposleni u lokalnim samoupravama.
Iz tužilaštva je pre oko mesec dana saopšteno da su protiv troje uhapšenih u ovim akcijama podignute optužnice, a da su sa drugima zaključeni sporazumi o priznanju krivice. Napomenuto je da su protiv većine osumnjičenih istrage još u toku.

Da li će nas kazne naterati da brinemo o svom zdravlju
Za neodazivanje na takozvane nacionalne skrining preglede, koje država organizuje kako bi maligne bolesti bile otkrivene u ranom stadijumu, mogle bi da budu uvedene kazne. Takvo rešenje sadržano je u Predlogu izmena zakona o zdravstvenom osiguranju, koji će se pred poslanicima naći tokom jeseni.
Po prvi put u našem zakonodavstvu predlaže se uvođenje sankcija za neodazivanje na skrining preglede: lice koje se ne odazove ni na treći poziv u okviru jednog ciklusa pozivanja, a ne opravda izostanak, gubi pravo da se, ukoliko do sledećeg ciklusa pozivanja oboli od bolesti za koju je pozvan na skrining pregled, leči na teret sredstava obaveznog zdravstvenog osiguranja.
Predlog ovakve mere motivisan je dosadašnjim slabim odzivima građana na programe za rano otkrivanje raka dojke, grlića materice i debelog creva. Ipak, neki lekari veruju da se poseglo za prestrogom sankcijom. Dr Ana Jovićević, onkoepidemiolog sa Instituta za radiologiju i onkologiju, veruje da je za uspeh skrining programa od uvođenja kazni celishodnije podizanje svesti stanovništva o važnosti odazivanja na preglede kojima se rak otkriva u ranom stadijumu, kada su izgledi za pozitivan ishod veći, a lečenje manje košta.
Dr Verica Jovanović, šef Kancelarije za skrining, navodi da su značajne i potrebne sve mere koje povećavaju odaziv na skrining preglede jer će smanjiti umiranje od raka, a to uključuje i pomenute izmene. Ona podseća da su svi ovi pregledi bili i ostaće besplatni i da bi to svako trebalo iskoristiti.
Prof. dr Branko Stanimirović, ginekolog i prvi pobornik nacionalnog programa za rano otkrivanje malignih bolesti u ginekologiji, danas u penziji, ne slaže sa komentarima da je predviđena sankcija preterana i prestroga. On tvrdi da je predlagač zakona ostavio dovoljno prostora da se kazna izbegne – čak tri pozivanja.
– Da bi skrining uspeo, ne možemo više da se oslanjamo na savest građana, kao što smo do sada radili. To nisu uspeli ni u skandinavskim zemljama. U Danskoj, put ka uspehu u ranom otkrivanju raka je utrt sankcijama. Ako je skrining polovičan, rezultat će izostati: novac će biti potrošen, stručnjaci će uzalud biti angažovani, a nećemo se izboriti sa rakom – izričit je dr Stanimirović.
On dodaje da ovakva mera nije nikakvo „treniranje strogoće”, već borba za živote. Umesto sadašnjih 60 odsto žena koje su se odazvale na poziv i obavile potrebne preglede za rano otkrivanje raka grlića materice, sa uvođenjem sankcija dr Stanimirović predviđa da bi taj procenat premašio 90 odsto.
– Kako ćemo bilo koga spasiti od raka, ako se dve trećine pozvanih žena nisu odazvale na pregled dojke. Onda sve to džabe radimo i trošimo novac. Ne sme više biti uzmicanja. Kada povećamo svest građana, kazne će biti suvišne – kaže dr Stanimirović.
Prema mesečnim izveštajima koje Kancelarija za skrining raka dobija od zdravstvenih ustanova, dr Verica Jovanović ukazuje da se tek svaka druga ili, u nekim opštinama, čak svaka treća pozvana žena odazvala da bude pregledana na mamografu. Prosečno, za Srbiju, odziv žena starosti između 50 i 69 godina iznosi oko 40 odsto, dok je u prvom ciklusu od 2012. do 2014. to bilo svega 23 odsto žena.
– To je blago poboljšanje, ali to nije dovoljno. Žene se lično pozivaju na pregled i to u tri navrata. Zahvaljujući skrining mamografiji kod žena bez bilo kakvih simptoma ili znaka oboljenja, dijagnoza raka je postavljena kod oko 500 žena – kaže dr Jovanović.
Naša sagovornica kaže da se 65 odsto pozvanih žena odazvalo pozivima za rano otkrivanje raka grlića materice: u prvom ciklusu Papa test je urađen kod 192.000 žena, a od 12.400 upućenih na dalje preglede, dijagnoza karcinoma je postavljena kod 113 žena. Od početka sprovođenja organizovanog skrininga radi otkrivanja raka debelog creva, na preglede se odazvala svaka druga osoba. Testirano je oko 130.000 ljudi, a dijagnoza raka kolona je postavljena kod 300 građana.
------------------------------------
I pojas u kolima vezujemo zbog straha od saobraćajca
– Pre 40 godina kada sam počinjao da radim kao ginekolog, u Srbiji je godišnje umiralo 400 žena od raka grlića materice. Već tada se sve znalo o tom raku, kako nastaje, kako se sprečava, kako leči... Ginekolozi su o tome pričali ženama, ukazivali na važnost redovnih pregleda. Više od 2.000 ginekologa obučeno je da ovaj rak otkrije u ranom stadijumu – kaže prof. dr Dušan Stanojević, ginekolog u penziji i dugogodišnji direktor GAK „Narodni front”, uz poražavajući zaključak da smo danas, četiri decenije kasnije, opet suočeni sa podatkom da rak grlića materice svake godine odnese živote i više od 400 žena.
– Jedini zaključak je da ako se računa na promenu svesti, od tog posla nema ništa. Država mora da da nađe način kako da natera svaku ženu da dođe na ginekološki pregled na koji je pozvana – nedvosmislen je dr Stanojević.
– Isto kao što smo pojas u automobilu počeli da vezujemo ne zbog toga što smo postali svesni da će nas to spasti od pogibije u slučaju udesa, već iz straha da će nam saobraćajni policajac naplatiti kaznu –ilustruje naš sagovornik.

LGBT mediji ne uživaju podršku
Na skupu je istaknuto i da LGBT mediji treba da se registruju u APR-u i konkurišu za dobijanje finansijskih sredstava kako kod ministarstva tako i kod lokalnih samouprava, posebno većih.
''Nacionalne manjine imaju svoje medije i podrazumeva se da imaju pravo na informisanje, a LGBT zajednica se još uvek nije izborila za titulu manjine tako da je pravo LGBT osoba na informisanje malo i ignoriše se'', rekao je glavni i odgovorni urednik gej magazina ''Optimist'' Predrag Azdejković
On je naveo da su samo tri LGBT medija registrovana u APR-u - sajt Gej eho (GazEćo), radio LGBT Srbija i časopis ''Optimist''.
''Mahom LGBT mediji nisu registrovani u registru medija i zato treba vršiti pritisak i savetovati kolegama da se profesionalizuju i registruju'', rekao je Azdejković dodajući da je cilj tih medija da budu okrenuti LGBT osobama, da ih osnažaju, informišu...
Novinar i pokretač Homofobometar aplikacije Boris Milićević kaže da relativno malo članaka sa govorom mržnje, a da uzrok nije objektivno i korektno izveštavanje, nego prepisivanje tekstova.
On navodi i da se vulgaran i uvredljiv jezik uglavnom koristi kada je reč o transrodnim osobama.
Osnivač onlajn radija LGBT Srbija Aleksandar Stričević je ukazao na problem finansiranja dodajući da će u narednom periodu program tog medija biti okrenut zabavi i kontaktu sa slušaocima.
Nora Hajrinen iz EU Delegacije u Srbiji ocenjuje da su stvari radikalno drugačije u odnosu na pre par godinu kada su u pitanju Nedelja ponosa i Prajd.
Bilo je mnogo problema, ali stvari su se promenile, rekla je ona i dodajući da je zadovoljna zbog toga – prenosi Tanjug.

Završen projekat za održivi povratak raseljenih
PRIŠTINA - Projekat kojim bi se omogućio održiv povratak i reintegracija povratnika na Kosovo danas je zvanično završen, nakon 12 implementacija u šest opština na Kosovu - Gnjilane, Istok, Štrpce, Severna Mitrovica, Novo Brdo i Peć.
Ministar za zajednice i povratak u kosovskoj vladi Dalibor Jevtić je na svečanoj ceremoniji zatvaranja projekta zahvalio svima koji su direktno učestvovali u projektu i rekao da je ovo dobar pokazatelj da ono što je dogovoreno može da se i implementira, saopšteno je iz njegovog kabineta.
Projekat Ipuzk (Brick) imao je za cilj da povratnicima poboljša pristup vladinim službama na centralnom nivou prvenstveno preko Ministarstva za zajednice i povratak i Opštinskim kancelarijama za zajednice i povratak na lokalnom nivou.
Njime je direktno podržano i 20 porodica (83 lica) nevećinske zajednice, što je obuhvatalo manje opravke smeštaja za lica sa hitnim potrebama za poboljšanje stambenih uslova kao i podršku za reintegraciju u vidu samozapošljavanja.
Finansiran je od strane Biroa Odeljenja Sjedinjenih Država za stanovništvo (PRM) a implementiran od strane Međunarodne organizacije za migracije.
„Ovih dana je veliki utisak da imamo puno dobrih planova, da imamo zakone koji su dobri ali nam nekako fali implementacija. Ovaj projekat je suprotno tome dokaz da kada se nešto dogovori i kvalitetno realizuje, dobijamo i kvalitetne rezultate koji na kraju dolaze do onih koji trebaju da imaju i najveće benefite od toga a to su obični građani”, rekao je Jevtić.
On je izrazio zahvalnost međunarodnim organizacijama, međunarodnim institucijama na Kosovu koje pomažu i pokazuju na koji način treba da se radi. Jevtić je istakao da postoji način da se rešavaju problemi.
„Postoji način da se reši i problem zapošljavanja i integracije i povratka, potrebno je samo da ono što jeste ideja i ono što jeste plan bude implementirano. Na taj način ćemo uspeti da budemo uspešniji generalno u ovom poslu”, naveo je Jevtić.
On je rekao da je ovo kraj jednog projekta ali da će se već u narednom vremenskom periodu gledati način da se nastavi sa ovakvim projektima jer, kako je rekao, na ovaj način se upravo rešavaju neki problemi kada su u pitanju raseljena lica.
On je ocenio da je važno da se čitavo kosovsko društvo razvija. „Ne mogu ja da živim dobro ako moj komšija ne živi dobro i upravo na taj način treba svi da se odnosimo”, rekao je Jevtić.
Predstavnici ambasade Sjedinjenih Američkih Država i Međunarodne organizacije za migracije su takođe istakli zadovoljstvo što je ovaj projekat još jedan u nizu projekata koju je uspešno završen.
„Jedan od glavnih ciljeva Sjedinjenih Država na Kosovu je podrška sigurnom društvu, što je i deo naših sveobuhvatnih globalnih ciljeva.
Puno je izbeglica koje su dugoročno van svojih domova, koje žele da se vrate svojim domovima i kada vide ovako uspešne projekte kao što je ovaj sigurno da i time izgrađujemo veru kod njih da je proces povratka moguć, tako da budete sigurni da ćemo vam se pridružiti i u budućim projektima i inicijativama kao što je ova danas”, rekao je Skont Lang iz ambasade SAD na Kosovu.
MOM je ovim projektom podržao i tri socijalna preduzeća od kojih dva novonastala čime je omogućeno 15 stalnih i 49 sezonskih radnih mesta – prenosi Tanjug.

Senat: Večiti studenti i novi program
Studenti Beogradskog univerziteta, koji su studije upisali po starom zakonu, tzv. večiti studenti, oni koji to žele, moći će da nastave studije po novom programu, s tim što će im položeni ispiti biti vrednovani i priznati, ali će morati dodatno da polažu i ispite iz novog programa, odlučio je danas Senat te visokoškolske ustanove.
''Napravili smo predlog odluke za izmene Statuta na koji način možemo studente koji su studirali po propisima koji su važili pre ovog zakona uključimo u sadašnji sistem obrazovanja'', rekla je prorektor Nada Kovačević.
Kako je obijasnila, to znači da se ispiti koje su položili studenti koji hoće da nastave da studiraju po novim propisima vrednuju i priznaju, kao i da se odredi šta treba da završe iz novih studijskih programa kako bi se preveli na novi sistem obrazovanje.
''To nije po automatizmu za sve nego samo za oni koji to žele i fakulteti mogu da procene koliko takvih studenata mogu da prime jer se radi o povećanju broja studenata na nekim studijskim programima'', rekla je Kovačević.
Ona je navela i da su fakultetima davane preporuke, kao i prošle godine, da za nekoga ko je počeo da studira farmaciju ili biologiju treba da se inovira program, a ne da se uči po onome od pre 11, 12 godina.
Međutim, kako kaže, nešto će biti priznato u potpunosti, a nešto će morati da se doradi.
''Neke predmete ćemo tim studentima priznati u potpunosti, za neke ćemo videti šta treba da se doradi i na taj način ćemo pokušati da sve one koji su zainteresovani uključimo u nove studijske programe'', rekla je Kovačević.
Potpredsednik studentskog parlamenta Borjan Soković kaže da pozdravlja takvu odluku jer je važno otvoriti i tu mogućnost ukoliko večiti studenti žele da završe studije po novim programima.
''Kako su fakulteti krenuli da pripremaju teren za prebacivanje takozvanih večitih studenata na bolonjske programe pozdravljamo odluku'', rekao je on objašnjavajući da niko nije mogao da zna da li će rok da bude produžen ili neće.
Navodeći da je prethodni sastav u ministarstvu bio striktan da produženja roka neće biti, Soković je ocenio da novo ministarstvo ima sluha za potrebu studenata te je rok produžen za dve godine.
On je istakao i da studenti na više fakulteta žele da sa starog pređu na novi program.
Senat je odlučio i o načinu rangiranja studenata za upis u narednu godinu studija.
Prorektor Kovačević rekla je da se doneta formula odnosi na fakultete koji u prvu godinu upišu veliki broj samofinansirajućih studenata koji sledeće školske godine osvoje 48 kredita i steknu pravo da studiraju kao budžetski studenti, a fakulteti mogu da imaju samo 120 odsto budžetskih studenata i ne mogu svima da izađu u susret .
Kako kaže, to je slučaj na samo nekoliko fakulteta koji onda prave rang liste ko je prvi ispunio budžetski uslov.
''Različiti su kriterijumi. Dali smo jednu mogućnost da se to preračuna'', rekla je Kovačević. (Tanjug)

Ksenijin „Spomenar”
Mnogima će biti čudan spoj toliko nespojivih ljudi, ideološki i politički, sa tolikim različitim prošlostima, koji su napisali svoje posvete Kseniji Vučić. Tako je skup njihovih uspomena, priča, eseja i fotografija postao „Spomenar”, bezazleni medij detinjstva iz daleke prošlosti. Nešto poput „Instagrama”, „Fejsbuka” ili „Tiktoka” koje na posebnom mestu čuvaju matorci.
U svakom od tih tekstova različitih žanrova otkrivaju se detalji iz njenog profesionalnog i ličnog života, a kako je njen život posmatran kroz posebnu dioptriju, kao bivše supruge i majke dece najmoćnijeg političara u Srbiji Aleksandra Vučića, nema te predrasude i kontroverze koju joj sa posebnom strašću nije nalepila cinična beogradska čaršija.
Zato je knjiga „Ksenija” izuzetno dragoceno štivo ne samo za porodicu Ksenije Vučić već i za buduće istraživače koji će pokušati da dešifruju događaje od devedestih godina naovamo. Izdavač „Spomenara” je Institut za javnu politiku Vladimira Beba Popovića, bliskog Ksenijinog prijatelja koji se nalazio ne samo na suprotnom političkom spektru već i u različitom političkom univerzumu od onoga u kojem je lebdela Ksenija. Ali, te razlike su ih zbližile, umesto da ih dodatno udalje, što je Popović detaljno i za njega neuobičajeno emotivno opisao u svom tekstu „Šolja čaja”.
Pokazujući da ume da spaja nespojivo, makar za srpsku svakodnevicu, Ksenija Vučić je očigledno posedovala dar i da svoje prijatelje okupi na jednom mestu i posle svoje smrti, poput urednika knjige Petra V. Arbutine, književnog kritičara i esejiste, koji je uređivao knjige i sarađivao na izdanjima velikana poput Milorada Pavića, Mome Kapora, Vladete Jerotića, Milovana Vitezovića. Ima ih još.
Ako tom krugu dodamo i Aleksandra Čotrića, aforističara i pisca, najbližeg saradnika lidera SPO Vuka Draškovića, koji je prve korake u novinarstvu pravio upravo sa Ksenijom Vučić u „Srpskoj reči”, nekadašnjem opozicionom glasilu Srpskog pokreta obnove, pohvataćemo detalje iz novinarske biografije Ksenije Vučić koji su promakli i koji su gotovo nepoznati.
Kako smo mi inače nacija koja pamti kraće od kokoši, dakle, najduže nekoliko dana, o decenijama je izlišno govoriti jer su za Srbe to vekovi – čime su uspeli da demantuju čak i Milankovićev kalendar – drago mi je što će oni koji to žele, a trebalo bi, imati priliku da se uvere da je ona, bez ikakve sumnje, bila jedna od najtalentovanijih novinara svog vremena.
Završivši Istoriju umetnosti na Filozofskom fakultetu u Beogradu, sa obrazovanjem koje se smatra aristokratskim, ona se ne bavi Modiljanijem ili Dalijem, već zaranja u mistični svet srpske politike. Devojka sa Dorćola, iz ugledne porodice koja je takođe ideološki raspolućena, a tako je bilo oduvek i tako će biti zauvek u Srba, Ksenija traži svoj put između desničarskog i monarhističkog glasila i alternativnog Radio Indeksa, koji emituje nove talase mladalačkog bunta generacije koja je imala svoje nade, snove i ideale. Radila je i za VIN produkciju Gordane Suše, koja je bila na suprotnom polu Ksenijinih desničarskih stavova, ali je to nije remetilo da uradi neke od nezaboravnih priloga koja je ta produkcija stvorila. Sa Indeksa je otišla na Studio B, najvažniji medij beogradske čaršije tokom devedesetih. Kada je Zoran Đinđić postao gradonačelnik Beograda, prvi intervju dao je novinarki Studija B – Kseniji Vučić.
Prihvatio sam ideju Bebe Popovića da iščitam stare tekstove „Srpske reči”, koju mi je poslao Čotrić, ali sam robovao predrasudama. Znao sam da je pravila odlične televizijske intervjue na Televiziji Pink sa Edijem Ramom, Nikolom Gruevskim i još nekoliko krupnih političkih zverki iz domaće radinosti. I to je to. Kako u „Spomenaru” ima izuzetnih i emotivnih priloga Elme Zukorlić, Jelene Trivan, Aleksandre Janković, Vladimira Đukanovića, Vanje Udovičića, kao svedočanstvo o njihovom bliskom odnosu bilo mi je zaista dragoceno da pročitam njene davne intervjue iz „Srpske reči”. Nizali su se razgovori sa jednim od osnivača Demokratske stranke filozofom Slobodanom Inićem, rediteljem i predsednikom JUL-a Ljubišom Ristićem, bivšim šefom komunista Dražom Markovićem, glumačkom gromadom Ljubom Tadićem, dramskim piscem Aleksandrom Popovićem...
Zato je veoma važno Ksenijino pisanje posmatrati u tom istorijskom kontekstu nekada velike zemlje, gde vladaju lude šeširdžije u zemlji čuda, na samoj svetskoj granici ideologija, vera i galaksija. Energična, vedra i razborita devojka, još novinarski devojčurak, želi da odgonetne tajnu sedmog pečata, ali srpskog. Ulazi u redakciju gde pišu profesori univerziteta, pisci i intelektualci koji su za kralja i otadžbinu, ali ne samo oni već i novinari sa drugačijom ideološkom matricom. Od žestoke Dane Drašković, matematičara Milana Božića, akademika desne orijentacije Nikole Miloševića i Koste Čavoškog, predsednice Građanskog saveza Vesne Pešić. U tu šaroliku galeriju ličnosti i likova umešali su se i Gordana Suša, Nadežda Gaće, Radivoj Cvetićanin, Mihajlo Kovač, Ejub Štitkovac, tako da su se, i pored dominacije stavova SPO, mogle videti i drugačije političke boje, po principu do tada nepoznatog umetničko-političkog pravca, srpskog kubizma.
Ksenija odmah kreće u akciju, ne dozvoljava da je zvučna imena prestrave, već se nameće upravo intervjuima koji značajno podižu rejting krunskog dvonedeljnika u Republici. Jedna od najboljih reportaža iz tog vremena je upravo njena, opis neuspelog intervjua sa tadašnjim gospodarem života i smrti u Srbiji, Željkom Ražnatovićem Arkanom u Erdutu. Trebalo je mnogo hrabrosti za takav tekst i ona ga je imala.
Ponovo treba staviti Ksenijin novinarski angažman u novi kontekst, a to je njena veza i brak sa Aleksandrom Vučićem, zato što je mačističko društvo poput našeg, robujući stereotipima o supruzi tadašnje mlade političke zvezde u usponu, a kasnije i najmoćnije političke figure u Srbiji, po automatizmu Kseniju smestilo u otrcani kliše Vučićeve supruge. I kod većine je tamo ostala i kada su okončali bračnu zajednicu. Takva vrsta olakog klasifikovanja žena – „ma daj, da nije bilo Vučića” – jedna je od najvećih nepravdi učinjenih prema nekoj koleginici u srpskom novinarstvu.
Iako se tada nije moglo ni naslutiti dokle će Vučić dogurati, etiketa joj je prilepljena po starom običajnom pravu, a samo je uži krug novinarskog esnafa znao koliko je Ksenija bila svoja, talentovana i autentična. Nisam bio njen prijatelj, već kolega. Kako sam za njen novinarski forsaž saznao tokom sklapanja ove knjige, a ona je imala sve resurse da to odavno razglasi na sva zvona, sada mi je mnogo jasnije zašto je imala toliko raznobojnih prijatelja upisanih u „Spomenar”.

„Njujork tajms”: Amerika šalje Ukrajini stare modele kasetne municije - ne eksplodira odmah
SAD planiraju da Ukrajini pošalju stare modele kasetne municije koje u 14 odsto slučajeva ne detoniraju odmah, piše „Njujork tajms”.
Prema podacima lista, Pentagon uverava da su modernizovali model. Međutim, poboljšan je samo domet projektila, koji još uvek sadrži granate, čiji procenat neispravnosti je američki vojni resor opisao kao neprihvatljivo visok.
Prema pisanju „Njujork tajmsa”, pukovnik vojske u penziji Al Vosburg, koji je prošao obuku za uklanjanje eksplozivnih ubojnih sredstava, rekao je da će proces čišćenja područja nakon upotrebe ovakvih projektila potrajati, jer se ne mogu ručno pomerati. Pored toga, biće potrebna edukativna kampanja za stanovništvo koje će se vratiti na ove teritorije i koje bi moglo da strada od neeksplodiranih granata.
Savetnik za nacionalnu bezbednost američkog predsednika Džejk Salivan saopštio je 7. jula da su SAD odlučile da isporuče kasetnu municiju Ukrajini, čijoj se upotrebi UN protive. On je takođe napomenuo da je Kijev Vašingtonu dao pisane garancije za minimiziranje rizika za civile prilikom upotrebe ove vrste municije.

Tri osobe povređene u lančanom sudaru na auto-putu Beograd-Zagreb
Tri osobe su povređene večeras u lančanom sudaru na auto-putu Beograd-Zagreb u smeru ka gradu kod Zmajeve pumpe, rečeno je Tanjugu u MUP-u.
U sudaru su učestvovala dva putnička vozila i jedan kamion, a tri osobe koje su se žalile na povrede zbrinule su ekipe hitne pomoći.
Automobil SUV marke ''audi'' i drugo vozilo su od siline udara u potpunosti uništeni, dok je na kamionu pričinjena manja materijalna šteta.
Zbog sudara je na tom delu auto-puta formirana dugačka kolona, prenosi Tanjug.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Šarčević: Do kraja godine zatvaranje poglavlja 25 i 26
Ministar prosvete, nauke i tehnološkog razvoja Mladen Šarčević izjavio je danas da će uskoro biti otvorena, a do kraja godine i zatvorena pregovaračka poglavlja 25 i 26, koja se odnose na nauku i istraživanje, odnosno na obrazovanje i kulturu.
Time će Srbiji postati dostupni značajni pretpristupni fondovi od kojih će najveći deo biti uložen u stvaranje boljih uslova u obrazovno-vaspitnim ustanovama, rekao je Šarčević prilikom posete obrazovno-vaspitnim ustanovama na teritoriji Grada Kruševca, saopštilo je resorno ministarstvo, prenosi Tanjug.
Kako se navodi, Ministar Šarčević se upoznao sa uslovima rada u osnovnim školama „Dragomir Marković” u Velikoj Lomnici, „Nada Popović” u Kruševcu, „Brana Pavlović” u Konjuhu i „Stanislav Binički” u Jasici, kao i u Predškolskoj ustanovi „Nata Veljković” u Kruševcu.
On je, takođe, rekao da je Senat Univerziteta u Nišu dao saglasnost za otvaranje Poljoprivrednog fakulteta u Kruševcu i najavio intenzivne aktivnosti kako bi Kruševac što pre dobio još jednu ustanovu za visoko obrazovanje.

Proboj vojvode Petra Bojovića iz zaborava
Izložba „Vojvoda Petar Bojović – znamenja slave i časti”, čiju postavku čine odlikovanja jednog od najvećih vojskovođa Prvog svetskog rata, do sada čuvana daleko od javnosti, biće otvorena u četvrtak u zdanju Predsedništva na Adrićevom vencu.
Građani i poštovaoci moći će da prvi put vide ordenje i ukaze o unapređenju ratnog komandanta koji je sa svojom Prvom armijom prvi ušao u oslobođeni Beograd 1. novembra 1918.
U ovoj zbirci su, osim domaćih, i inostrana priznanja koja su Petru Bojoviću dodelile gotovo sve važnije evropske zemlje.
Kako za „Politiku” ističe autor postavke Radivoje Bojović, kustos Narodnog muzeja u Čačku, ovo je najkompletnija zbirka  odličja nekog od četvorice srpskih vojvoda. Odlikovanja Stepe Stepanovića, koja su 1937. poklonjena Vojnom muzeju, nestala su tokom Drugog svetskog rata – sačuvana su samo dva, tri ordena. Znamenja Živojina Mišića su nakon Drugog svetskog rata prodavana i završila u privatnim zbirkama, Vojni muzej je uspeo da otkupi samo deo. Ova institucija poseduje svega dva ordena Radomira Putnika, a i oni su tek odnedavno u muzejskom fondu.
– Vojvoda Petar Bojović je nosilac 25 domaćih i 16 inostranih odlikovanja. Šest nije sačuvano, a četiri nisu kompletna, ali i bez njih ovo je izuzetna celina koju poseduju samo države sa bogatim tradicijama, poput Francuske ili Engleske.
Zbirku znamenja proslavljenog komandanta Prve armije, a jedno vreme i načelnika Vrhovne komande u Velikom ratu, predsedniku Srbije Tomislavu Nikoliću ustupio je njihov dosadašnji vlasnik i ona su trajno pod starateljstvom države.
– Kosta je bio čuvar ove zaostavštine po oporuci vojvodinog sina Dobrice, kao predstavnik ugledne beogradske familije koja je brinula od poslednjim članovima porodice slavnog vojskovođe – navodi autor izložbe Radivoje Bojović.
Prema njegovim rečima, među odlikovanjima koja će biti izložena značajem se izdvaja Orden Belog orla sa mačevima prvog reda, dodeljen 1917, jer je Bojović jedini vojvoda koji je nosilac tog znamenja.
– Tu je i Karađorđeve zvezde sa mačevima Prvog reda iz 1933. Među značajnim stranim odlikovanjima pomenuo bih Orden Francuske legije časti prvog reda iz 1936. – dodaje autor postavke.
Osim ordenja koje je Petar Bojović dobio od zemalja saveznica u Prvom svetskom ratu, interesantno je da su ga pre Velikog rata odlikovali i vladari država koji će biti protivnici Srbije u periodu od 1914. do 1918. Tako je austrougarski car Franc Jozef još 1884. Bojovića kao mladog oficira odlikovao Viteškim krstom trećeg reda, a bugarski knez Ferdinand Koburg mu je 1904. dodelio Orden za vojne zasluge drugog reda.
– Takva priznanja dokaz su da je Bojović i u mirnodopskom delu karijere bio veoma uspešan – zaključuje kustos Radivoje Bojović.
Predsednik Tomislav Nikolić je u pismu povodom otvaranja podsetio da je prošlo sedam decenija „od upokojenja srpskog ratnika Petra Bojovića i skromne, nedostojne sahrane bez ikakvih počasti, u gradu kojem je doneo slobodu”.
Bojović je inače penzionisan neposredno posle Velikog rata i skrajnut. Tek nakon puča 27. marta 1941. je reaktiviran kao vrhovni inspektor jugoslovenske vojske. Preminuo je u januaru 1945. Prema pojedinim izvorima sukobio se sa grupom partizana, zbog čega je uhapšen, a umro je nakon puštanja iz pritvora, od posledica torture.
Navodno, komunističke vlasti su pozvale građane da ne idu na vojvodin ispraćaj.
– Izložbom „Vojvoda Petar Bojović – znamenja slave i časti” želimo da mu se odužimo, da okajemo sagrešenja predaka i svojim potomcima ispričamo priču o jedinstvenom srpskom oficiru (...) Nepotkupljiv, častan, spremno plaća cenu svojih stavova posle Velikog rata, još za života biva skrajnut, gotovo zaboravljen (...) Neizmerno sam zahvalan porodici na poverenju ustupanjem kolekcije odlikovanja Petra Bojovića, a svima nama na prilici da učimo o njemu i od njega – navedeno je između ostalog u pismu predsednika Nikolića.
Trajna postavka u Domu vojske

Orden za vojne zasluge 2. reda Ferdinanda Koburga, bugarskog kneza, iz 1904. godine (levo) i Viteški krst austrougarskog cara Franca Jozefa koji je Bojoviću dodeljen 1884. godine (Foto: katalog izložbe)

Izložba „Vojvoda Petar Bojović – znamenja slave i časti” u četvrtak će u Predsedništvu biti otvorena u 11 sati. Posle dve nedelje, biće preseljena u Dom vojske Srbije gde će postavka trajno da ostane. Odlikovanja će biti objedinjena sa drugom zaostavštinom vojvode.
BIOGRAFIJA
Petar Bojović rođen je 16. jula 1858. u selu Miševići kod Nove Varoši. Prvi ratovi u kojima je učestvovao bili su protiv Turaka od 1875. do 1878. Iako je najpre upisao Artiljerijsku školu, Bojović je u ratu sa Bugarskom bio vodnik konjičkog eskadrona i zastupnik načelnika štaba Šumadijske divizije. Usavršavao se u Francuskoj i kao oficir nastavio da napreduje u službi.

U Prvom balkanskom ratu 1912. bio je načelnik štaba Prve armije. U Prvom svetskom ratu ranjen je 1914. u borbama na Drini, pa ga je na čelu Prve armije zamenio Živojin Mišić. U januaru 1916. postaje načelnik Vrhovne komande, umesto vojvode Radomira Putnika. U junu 1918. ponovo postaje komandant Prve armije, sa kojom je 1. novembra 1918. umarširao u oslobođeni Beograd.
Penzionisan je 1922, a se vratio u službu posle puča 27. marta 1941. U Aprilskom ratu bio je zastupnik vrhovnog komandanta kralja Petra Drugog. S obzirom na to da je otpor Hitlerovim trupama brzo slomljen, nije dobio priliku da učestvuje u borbama. Preminuo je u Beogradu 19. januara 1945.

Brisel: Produženo važenje statusno neutralnih KS tablica
BRISEL - U okviru tehničkog dijaloga Beograda i Prištine postignut je dogovor kojim je sprečeno ukidanje tablica republike Srbije za područje Kosova i Metohije, dogovoren produžetak važenja statusno neutralnih KS tablica kao i prelepljivanje statusnih simbola umesto korišćenja probnih tablica prilikom prelaska administrativne linije.
Šef Kancelarije za KiM Marko Đurić saopštio je da je delegacija Beograda zadovoljna postignutim sporazumom.
On navodi da će večeras usaglašeni dogovor zameniti po Srbiju najteži i najgori sporazum iz 2011. godine, dogovoren od strane tima Vlade Srbije na čijem čelu je bio Borislav Stefanović, koji je predviđao ukidanje srpskih registarskih tablica na KiM, prestanak izdavanja registarskih tablica Republike Srbije na KiM kao i prestanak izdavanja statusno neutralnih tablica sa oznakom KS.
„Mi smo na ovim razgovorima koji su trajali više dana sprečili ukidanje tablica Republike Srbije za područje Kosova i Metohije. Sprečili smo i ukidanje tablica koje su statusno neutralne i produžili njihovo važenje na još pet godina”, izjavio je Đurić u Briselu.
Đurić dodaje da dogovor predviđa da u narednih 12 meseci potpuno nesmetano funkcioniše režim srpskih tablica na KiM i da se one bez saglasnosti Srbije i EU ne mogu ukinuti.
Sporazum delegacija Beograda i Prišine o registarskim tablicama predviđa i uvođenje nalepnica kojima će biti prelepljeni statusni simboli prilikom prelaska sa teritorije Kosova u centralnu Srbiju i obratno. Time će biti sprečeno korišćenje proba tablica i skidanje srpski tablica prilikom ulaska na teritoriju KiM, što je još jedna od odredbi sporazuma iz 2011. godine.
„Tako smo sprečili da tablice na kojima bi pisalo tzv Republika Kosovo i na kojima bi se nalazio tzv kosovski grb ulaze na našu teritoriju. Umesto toga te tablice će se prelepljivati sa dve bele trake, počev od 15. novembra. To će važiti i za srpsku stranu”, objasnio je Đurić.
Režim prelepljivanja statusnih simbola neće važiti za sever KiM niti za tablice sa statusno neutralnim KM oznakama.
Šef delegacije Beograd u tehničkom dijalogu sa Prištinom Marko Đurić potvrdio je da je u ovoj rundi razgovora u Briselu postignut izvestan napredak u oblasti dogovora o telekomunikacijama.
„Mi nismo prihvatili da naša imovina bude dovedena u pitanje. Nismo prihvatili da bude dovedena u pitanje statusna neutralnost pozivnog broja za našu južnu teritoriju, kao geografski kod, niti smo dozvolili ni da bude dovedena u pitanje bezbednost građana putem presretanja poziva. To su glavni razlozi zbog kojih još nema dogovora”, objasnio je Đurić
Razgovori o Telekomu nastavljaju se 26. septembra u Briselu – prenosi Tanjug.
 
EU pozdravlja ishod razgovora, poziva na dalji napredak
BRISEL - Delegacije Beograda i Prištine postigle su dogovor o primeni sporazuma o slobodi kretanja, u okviru dijaloga u kojem posreduje EU, saopštila je Evropska služba za spoljne poslove.
„EU pozdravlja ishod današnjih razgovora i poziva obe strane da postignu napredak u celokupnom preostalom radu na primeni dogovorenog, posebno kad je reč o telekomunikacijama, Zajednici srpskih opština i energetici”, navodi se u saopštenju.
U saopštenju se kaže da su, posle isrcrpnih razgovora, šef delegacije Beograda direktor Kancelarije za KiM Marko Đurić i šefica prištinskog tima Edita Tahiri postigli dogovor o primeni preostalih elemenata sporazuma o slobodi kretanja, u okviru dijaloga u kojima posreduje EU od 2011. godine.
Da bi se olakšalo slobodno kretanje ljudi i robe, strane su se saglasile da takozvane „probne” registarske tablice više ne budu zahtevane počev od 15. novembra 2016. godine za putovanja sa jedne na drugu stranu.
Obe strane su se saglasile da se na relevantne delove registarskih tablica stave nalepnice, dok tablice koje koriste stanovnici Kosova neće biti podvrgnute tom propisu, stoji u saopštenju.
Strane su se dogovorile da registracija svih vozila sa registarskim tablicama koje izdaju kosovske vlasti počne 15. januara 2017. godine i da traje 12 meseci, posle čega će to pitanje biti ponovo biti razmotreno u okviru dijaloga.
Kosovo će produžiti važnost registarskih tablica sa oznakom KS za pet godina, posle čega će to pitanje biti ponovo razmotreno u sklopu dijaloga, navodi se u saopštenju.
Na temu telekomunikacija, dodaje se, održani su sveobuhvatni razgovori i postignut je napredak u pogledu ključnih elemenata za primenu.
„Obe strane su se dogovorile da nastave pregovore 26. septembra u Briselu pod posredovanjem EU”, saopštila je Evropska služba.
Strane su se, takođe, saglasile da sprovedu, kao i EU, informativnu kampanju kako bi stanovnicima objasnili kako da registruju vozila sa ovim registarskim tablicama.
Sadržina i modaliteti te kampanje biće predmet razgovora u narednim nedeljama, zaključuje se u saopštenju Evropske službe za spoljne poslove – prenosi Tanjug.

Zašto je Mihael Rot uznemirio srpske zvaničnike
Posle oštre reakcije srpskog šefa diplomatije Ivice Dačića, pa onda i ministra Aleksandra Vulina, na reči koje je nemački zvaničnik Mihael Rot izrekao u razgovoru sa studentima Fakulteta političkih nauka, juče su usledili njegovi sastanci sa premijerom Vučićem i predsednicom parlamenta Majom Gojković i saopštenja sasvim drugačijeg tona.
Njih izgleda nije toliko pogodilo što je državni ministar za Evropu u Ministarstvu inostranih poslova Nemačke poručio, kako je preneo Tanjug: „Ako je Srbija odlučna u svojoj nameri da bude deo Evropske unije, a ne Rusije, onda vas Nemačka podržava u tom pravcu.” Ako je baš tako rekao.
Sagovornik „Politike“ koji je prisustvovao skupu na FPN-u tvrdi da Rot nije pominjao Srbiju kao „deo Rusije“, nego je, navodno, rekao da nas Nemačka podržava ako smo odlučili da se pridružimo EU. U svakom slučaju, Rotove reči ni profesori ni studenti nisu tako „tragično“ razumeli kao Dačić i Vulin, navodi naš sagovornik. Naprotiv, prema ovom izvoru, Nemac uopšte nije bio neprijatan, arogantan ili neprijateljski nastrojen u razgovoru.
Prvi potpredsednik srpske vlade i šef diplomatije je iste večeri uzvratio da ne razume navedenu Rotovu izjavu i da su njegove reči neumesne i uvredljive. „Srbija i Rusija su tradicionalni prijatelji, ali kada je to Srbija izrazila nameru da bude deo Rusije? Kakva je to vulgarizacija spoljne politike Srbije”, zapitao je Dačić.

Mihael Rot: Ako je Srbija odlučna u svojoj nameri da bude deo Evropske unije, a ne Rusije, onda vas Nemačka podržava u tom pravcu

Onda je Vulin juče izjavio da je Rotova izjava „prilično neoprezna”, te da Srbija nikada nije ni želela ni pokušala da bude deo bilo koje druge države, pa ni Rusije. Uz uverenje da ova Rotova izjava „ne odražava odnose između vlada Nemačke i Srbije”, Vulin je naveo i da je siguran da Rot zna da Srbija nije teritorija nego suverena zemlja koja ima pravo na sopstvenu spoljnu politiku, na prijatelje i na sopstvene interese.Rot je ipak mirno nastavio da ispunjava plan posete Srbiji, pa smo iz saopštenja iz kabineta premijera čuli da su Vučić i on konstatovali da odnose Srbije i Nemačke odlikuje dobra i intenzivna saradnja u svim oblastima. (Ipak je kasnije popodne u Beloj Palanci imao potrebu da naglasi da, iako Srbija hoće u EU i poštuje EU, neće da ruši odnose sa Rusijom, da zabija „nož u leđa našim prijateljima, jer oni to nisu radili kada je nama bilo teško”.)
I Maja Gojković je naglasila značaj saradnje Srbije i Nemačke i posebno podrške koju SR Nemačka pruža Srbiji na njenom putu evrointegracija. Zadovoljni su bili i članovi skupštinskog Odbora za evropske integracije koji su se takođe sastali sa Rotom.



SNP: Srbija će odoleti nemačkim ucenama

Srpska narodna partija saopštila je juče da Srbija nikada i ni po koju cenu neće uvesti sankcije Rusiji, navodeći da je Mihael Rot izrekao „sramnu laž kako ’Srbija razmišlja da bude deo Rusije’”. SNP podvlači da Srbija nikada neće biti deo ni EU ni Rusije, već će ostati samostalna i težiti da bude još snažnija. Uvažavajući Nemačku kao značajnog ekonomskog partnera Srbije, SNP izražava nadu da je Rot „svoj neumesan i nediplomatski komentar izrekao u stanju besa, te da to nije zvaničan stav Nemačke sa kojom Srbija ima korektne odnose”.

Tako bi se moglo zaključiti da su Dačić i Vulin, u stvari, kao nižerangirani funkcioneri u odnosu na Vučića i Gojkovićevu, dobili zaduženja da igraju „loše policajce“ u odgovoru na istup nemačkog zvaničnika. Rot i inače u Srbiji ponekad zvuči kao „loš nemački policajac”, u odnosu na, recimo, nešto pažljivijeg Dejvida Mekalistera, izvestioca Evropskog parlamenta za Srbiju. Ali Mekalister je u partiji kod Angele Merkel, a Rot je socijaldemokrata, pa se možda u tim razlikama krije objašnjenje za drugačije tonove koje možemo čuti od njih dvojice?
Sagovornik „Politike“ iz diplomatskih krugova tvrdi da je razlika u izjavama raznih nemačkih zvaničnika isključivo – stilske prirode, u finesama iskaza. Inače su sve njihove poruke, suštinski, iste. Rot deluje otvorenije, direktnije, samo zato što nije diplomata, nego je politička ličnost, u rangu odmah nakon ministra, ukazuje naš sagovornik.
„U tom smislu se možda može razumeti da on nekada govori malo direktnije, ali mislim da nije negativno usmeren. Govori vrlo otvoreno, ali to je osobina mnogih političara u Nemačkoj, naročito ovih koji dolaze iz kruga poslanika Bundestaga. Oni nastoje da vrlo otvoreno i direktno kažu svoje stavove i smatraju to boljim pristupom od igranja bilo kakvih igara s nama”, navodi ovaj poznavalac međunarodnih odnosa.
Izvor našeg lista koji je bio na pomenutom skupu na fakultetu kaže da je Rot izrazio puno razumevanje za poziciju Srbije, navodeći da u potpunosti razume naše istorijske, kulturne i sve druge veze s Rusijom. Ali da ipak do pridruživanja EU mi moramo uskladiti našu spoljnu politiku sa zajedničkom spoljnom politikom unije. A to je ono što govore i drugi nemački i evropski zvaničnici.



LDP: Raskinuti sa sadašnjom politikom

Najnovija neodmerena reakcija Ivice Dačića na izjavu Mihaela Rota ugrožava evropsku budućnost Srbije i mir i stabilnost u regionu, utiče na dezorijentisanost spoljne politike vlade i dodatno je kompromituje, ocenila je juče Liberalno-demokratska partija. LDP je naveo, između ostalog, da Vlada Srbije ima obavezu „da napravi raskid sa politikom koja pre podne svoju sreću traži u Briselu, a po podne u Moskvi”.

Pored toga, ukazuje ovaj naš sagovornik, jedan od profesora je pitao Rota, s obzirom na njegov stav o „raščišćavanju” odnosa sa Kosovom, da li je dobro da se na Srbiju vrše pritisci i da se stalno požuruje u nečemu u čemu je Nemcima trebalo više od 20 godina (do prvog sporazuma sa Istočnom Nemačkom). Rot je, prema našem izvoru, odgovorio da se slaže s takvim stavom, da treba biti osetljiv i za emocije u Srbiji i da treba ići korak po korak a ne vršiti presiju na Srbiju.
Zamenica lidera Demokratske stranke i članica Odbora za evropske integracije Gordana Čomić uverena je da Nemačka ne menja svoju spoljnu politiku, da je saveznik proširenja i da zaista jeste i prijatelj i podrška Srbiji. To se, kako kaže za „Politiku“, može jasno videti na zvaničnim sastancima a tako je zvučalo i juče prilikom Rotovog sastanka sa članovima ovog odbora.
Reakciju Dačića i Vulina prokomentarisala je rečima: „Moramo razumeti da uloga spoljnopolitičkih zvaničnika Nemačke ne bi trebalo da bude tema naše unutrašnje politike, pogotovo u slučaju kada neko kao Mihael Rot razgovara sa studentima, razmenjujući svoje perspektive konteksta u kojem je EU danas i u kojem je proširenje danas. To je drugačiji ton i drugačiji je i pristup nego što imamo na zvaničnim sastancima.” I dodala u maniru iskusne tviterašice: „Najbolje bi bilo da se bude uzdržan, ali dečaci umeju da budu takvi – neizdrž.”

Tanja Fajon: O načinu prelaska granice EU od novembra
Pre nego što Evropska komisija uputi zvaničan predlog ETIAS-a (mehanizam za registraciju putnika u EU), koji se očekuje u novembru, neće biti poznati detalji tog projekta, odnosno baze podataka, izjavila je za „Politiku” Tanja Fajon, izvestilac Evropskog parlamenta za viznu liberalizaciju s Kosovom. Ovu slovenačku evroparlamentarku, koja je 2009, u vreme ukidanja viza za Srbiju, bila izvestilac EP za zapadni Balkan, pitali smo da li se u sklopu ETIAS-a može očekivati uvođenje taksi za naše građane pri prelasku granica EU.
U pisanom odgovoru iz Strazbura ona se pozvala na jučerašnji istup predsednika EK Žan-Kloda Junkera, koji je u svom godišnjem obraćanju evroparlamentarcima u Strazburu rekao da će „EU odbraniti svoje granice striktnom kontrolom svakog ko ih prelazi”. Fajon podseća da ideja o ETIAS-u postoji već neko vreme, „mada konkretni koraci u cilju njene realizacije još nisu bili napravljeni”. Ona ukazuje da bi ovaj sistem, po uzoru na identičnu praksu u SAD, podrazumevao registraciju onih koji ulaze na područje šengen država, a pritom im nisu potrebne vize.
„Govorimo, dakle, o sistemu koji bi unapred omogućio sakupljanje podataka o putnicima koji ulaze u države šengenske zone, a glavni razlog za to je bezbedonosne prirode. Eventualno uvođenje ovakvog sistema svakako otvara pitanja i dileme vezane za troškove, naročito za one koji dolaze iz siromašnijih država, kao i dupliranje rezultata predviđenih nekim drugim merama, poput predloga o ’pametnim granicama’. Međutim, o primerenosti i oceni ETIAS-a konkretno ćemo moći da govorimo tek posle zvaničnog predstavljanja predloga”, zaključuje Tanja Fajon za naš list.
Danima se spekuliše da će građanima država koje nisu u EU a nisu im potrebne vize za šengensku zonu biti naplaćivana taksa, o čijem se iznosu licitira u vrednostima od 13 do 50 evra. Navodno, to je viđena odredba ETIAS-a, čije uvođenje i drugi evropski zvaničnici argumentuju bezbednosnim razlozima. Tako je i Dimitris Avramopulos, evropski komesar za migracije i bezbednost, juče za naš list izjavio da će na ovaj način šengenske države biti bezbednije. I on je, podsetimo, rekao da EK za sada nije napravila predlog uspostavljanja ETIAS-a, istovremeno ne potvrđujući, ali i ne demantujući da će se u njemu naći odredba o „ulaznici za EU”. Od srpskih zvaničnika za sada se o ovome izjasnio jedino ministar rada Aleksandar Vulin, primetivši da „teško da su naši državljani ti zbog kojih treba uvoditi bilo kakve šengenske ograde i šengenske obaveze”.

Obradović (Dveri): Treba nam porodična, a ne gejfrendli vlada
Pokret Dveri organizovaće u subotu u zgradi Narodne skupštine veliki skup posvećen porodici, kojem će prisustvovati predstavnici iz 80 zemalja, kao i Brajan Braun, predsednik Svetskog kongresa porodica, a potom i porodičnu šetnju dečje mehanizacije (roleri, kolica, bicikli), najavio je Boško Obradović, lider pokreta. Prema njegovim rečima, ovo je odgovor Dveri na „promociju homoseksualizma”, kako je nazvao Paradu ponosa, koja se održava u nedelju.
Obradović je oštro kritikovao Paradu ponosa, rekavši da odavno tvrdi da ovde nije reč o šetnji homoseksualaca, već o promociji homoseksualizma kroz sve institucije. On je dodao: „Već se homoseksualizam uvodi u školske knjige, uskoro ćemo imati i kvote koliko homoseksualaca treba da bude u kojoj instituciji. Dolaskom SNS-a i Aleksandra Vučića na vlast počela je promocija homoseksualizma. Vučić i SNS smatraju da je normalno da dete ima tatu i tatu, a Dveri misle da je normalno da ima mamu i tatu. Vučićevoj „gejfrendli” vladi nije važna pomoć porodici sa decom, podsticanje da se rađa više dece, da se pomogne poljoprivrednim preduzetnicama, važna su mu samo prava LGBT populacije, a ona uživa sva prava koja joj Ustav garantuje.”
Lider Dveri je kazao: „Niko nikad ne bi pokrenuo pitanje seksualnog opredeljenja jednog ministra, jer je to njegova privatna stvar, da to nije istakao Aleksandar Vučić. Vučić je hteo da se pohvali i dodvori Zapadu kako ima gej ministra u vladi na zatucanom Balkanu. Na našem skupu u subotu imaćete priliku da čujete da sve zemlje imaju isti problem s promocijom homoseksualizma, ali i da imamo našu organizaciju, Svetski kongres porodice, koji se bavi porodičnim vrednostima. Naša vlada ne treba da bude gejfrendli vlada, već porodična vlada, koja će da štiti porodicu i da pomaže da se rađa više dece.”

Vučić: Srbija ponovo zemlja sa značajnom reputacijom
PARIZ - Divno je bilo biti Srbin posle podne u Parizu, nedaleko od Napoleonovog odra, u srcu francuske prestonice, izjavio je premijer Srbije Aleksandar Vučić posle svečanog dočeka koji mu je, uz državničke počasti, priredio francuski državni sekretar za evropska pitanja Arlem Dezir.„Doček koji je teško videti, veličanstven i gotovo neverovatan, počast je koja je ukazana Srbiji, ne meni”, rekao je Vučić i dodao da to pokazuje da je Srbija ponovo poštovana, da je Srbija ponovo zemlja sa značajnom reputacijom i ugledom u svetu i u prijateljskoj Francuskoj.
Vučić je popodne počeo trodnevnu posetu Francuskoj, tokom koje će razgovarati i sa predsednikom i premijerom te države, a u izjavi novinarima kaže da će fokus biti na ekonomiji, investicijama, evropskom putu Srbije, rešavanju problema na Zapadnom Balkanu, migrantskoj krizi.
Kad je reč o ekonomiji, najvažnije teme biće infrastrukturni radovi i učešće u privatizaciji i koncesijama, javno-privatno partnerstvo sa pojedinim francuskim kompanijama u Srbiji, koje, kazao je, žele da uđu u Aerodrom Beograd, bez obzira o kakvom modelu je reč - privatizaciji ili koncesiji, te o izgradnji metroa i objekata u vezi sa zaštitom životne sredine.
Govoriće se o dolasku još većeg broja proizvodnih pogona i fabrika iz Francuske u Srbiju, kaže Vučić, dodajući da francuske kompanije u Srbiji već zapošljavaju 10.500 radnika, a da očekuje da taj broj bude neuporedivo veći.„Imamo dobre primere, od Mišelina koji zapošljava gotovo 3.000 ljudi do mnogih drugih komapnija”, rekao je Vučić i dodao da je jedna francuska kompanija, koja je u zemljama u okruženju napravila odlične rezultate, zainteresovana za ulaganje u banjski turizam.
Kad je reč o IT sektoru, Vučić kaže da francuske kompanije rade u Rumuniji, a da Srbija može da ponudi jednako dobre, ako ne i bolje uslove, te dodaje da su važan potencijal i firme koje se bave poljoprivredom, kao i automobilska industrija.
Vučić kaže da će biti reči i o evropskom putu Srbije i rešavanju problema na Zapadnom Balkanu i u Evropi, kao i o migrantskoj krizi i o zajedničkim rešenjima, o čemu će, dodao je biti reči i na sastanku u Beču koji će biti održan u septembru, a na kojem će učestvovati i nemačka kancelarka Angela Merkel.
Vučić je naveo da se politika i ekonomija ne mogu odvojiti i da je nemoguća uspešna politika bez čvrste i snažne ekonomije.
Ocenjujući da je Srbija daleko iza Francuske i drugih zemalja EU i da će nam biti potrebne godine i decenije da ih prestignemo, Vučić je rekao da će dovođenjem njihovih investitora, zapošljavanjem radnika, kao i „ulaskom u poslednji vagon tehnološke revolucije”, zemlja moći da bude uspešna.
Uz ocenu da je najvažnije sačuvati mir i stabilnost u regionu, Vučić je rekao i da je zadovoljan što će Srbija imati najniži deficit na Zapadnom Balkanu, regionu koji ima veliki potencijal za rast. „Ako budemo uspeli da privučemo i da uspostavimo tu vrstu pomirenja i sa Francuskom, kako smo uspeli sa nekim drugim značajnim zemljama EU, za nekoliko godina možemo da očekujemo da njihove kompanije u Srbiji zapošljavaju 20.000, 30.000 i više građana, a onda dolazi vreme kad će i naše kompanije moći da ulažu u njihove zemlje”, rekao je Vučić – prenosi Tanjug.
 
Vučić: Strahujem za stabilnost Balkana
PARIZ, – Premijer Srbije Aleksandar Vučić izjavio je danas da strahuje za stabilnost Zapadnog Balkana i pozvao na formiranje carinske unije sa svim balkanskim državama i teritorijama.
„Ne bojim se za našu budućnost u ekonomskom pogledu... ali potrebna nam je politička stabilnost u regionu. Zbog toga ćemo uložiti puno napora, puno vremena da obezbedimo takvu vrstu političke stabilnosti”, rekao je Vučić u intervjuu za AFP uoči posete Francuskoj.
Premijer Srbije konstatovao je da saradnja među susedima nije bila laka posle „ne samo decenija, već i vekova mržnje i ratova”.
„Moj san je da imamo carinsku uniju sa svim balkanskim državama, svim teritorijama, sa svima. To je moj san. Da imamo jedinstveno tržište”, rekao je Vučić.
To, kako je objasnio, ne bi bila još jedna Jugoslavija, jer svi imamo svoje države i niko ne traži ni „veliku Srbiju” ni „veliku Hrvatsku”, već tržište koje bi dovelo do toga da ljudi budu bogatiji i da u ovom regionu budu bolje i veće kompanije.
Vučić je rekao da je naročiti problem odnos između Srba i muslimana u regionu.
On je ocenio da poverenje između Beograda i Prištine poboljšano, ali je ponovio da Srbija neće dozvoliti da Kosovo postane članica Ujedinjenih nacija.
Govoreći o evropskim integracijama, Vučić je istakao entuzijazam svoje vlade u vezi priključenja EU, uprkos skepticizmu koji povodom proširenja postoji u Uniji, ali i među sedam miliona stanovnika Srbije.
„Imamo većinu ljudi koja misli da EU šteti našim nacionalnim interesima, to je činjenica. To ne mogu da poreknem”, rekao je Vučić.
On je, međutim, odbacio ideju da Srbija balansira između Evrope i svog bliskog saveznika Rusije, navodi AFP.
„Mi smo na našem putu ka EU. Jedina razlika jeste to da bismo voleli da ostanemo u veoma dobrom odnosu sa Rusima”, rekao je Vučić.
 
Vučić u Parizu dočekan uz državne počasti,sutra s Valsom
Predsednik vlade Srbije Aleksandar Vučić doputovao je danas popodne u Pariz, gde ga je, uz najviše državne počasti, na trgu ispred memorijalnog i muzejskog kompleksa Dom invalida (Le grand Cour de Invalides), dočekao francuski državni sekretar za evropske poslove Arlem Dezir.
Nakon svečanog dočeka, premijer je obišao Napoleonov grob i položio venac na spomen ploču srpskim borcima, koji su se borili kao saveznici Francuske, u oba velika rata.
Vučić se kasnije danas sastaje sa predsednikom Senata Francuske Žerardom Laršerom.
Premijer boravi u trodnevnoj zvaničnoj poseti Francuskoj, tokom koje će razgovarati sa državnim vrhom, učestvovati na poslovnom forumu i razgovarati sa predstavnicima velikih francuskih kompanija.
Program posete izuzetno je ambiciozan i uključuje političke, evropske i ekonomske teme.
Premijer će sutra razgovarati sa francuskim kolegom Manuelom Valsom.
Vučić će razgovarati i sa predsednikom Skupštine Klodom Bartoloneom, guvernerom Razvojne banke Saveta Evrope Rolfom Venzelom, a tom prilikom dve strane će potpisati sporazum o saradnji.
Premijer će sutra govoriti na konferenciji o Srbiji u poslovnoj asocijaciji „Biznis Frans”, gde će biti predstavljeni privredni potencijali Srbije, a potom će se sastati sa predstavnicima velikih francuskih kompanija, koje imaju projekte u Srbiji, uključujući Suec Envajronment), Vinči Aeroport, Veolia, Alstom, Dalkia, Šnider Elektrik i Erbas.
Potom će održati predavanje na Univerzitetu Sienses Po Pariz na temu „Stabilan Balkan kao uslov napretka Evrope”.
Proces evropskih integracija Srbije, jačanje saradnje dveju država u tom procesu, ali i na bilateralnom niovu, a posebno na ekonomskom planu, biće u centru pažnje, te su u srpskoj delegaciji i ministri Vlade Srbije.
(Tanjug)

Sastanak Vučića, Borisova i Orbana
SOFIJA – U bugarskom gradu Burgasu sinoć je održan trilateralni sastanak premijera Srbije, Bugarske i Mađarske. Teme razgovora Aleksandra Vučića, Borisa Borisova i Viktora Orbana bile su energetska saradnja tri zemlje, situacija u regionu i migrantska kriza. Pored premijera, sastanku su prisustvovali i ministri unutrašnjih poslova Srbije Nebojša Stefanović, Bugarske Rumijana Bačvarova i Mađarske Šandor Pinter, prenosi Tanjug.

Umiveni HDZ smanjuje tenzije s Beogradom
Posle hrvatskih izbora može se očekivati smirivanje tenzija na liniji Beograd–Zagreb. Razlog za to, prema mišljenjima sagovornika „Politike”, jeste završetak predizborne kampanje u kojoj su pojedini političari pokušavali da antisrpskom retorikom pridobiju glasače. Osim toga, iako je HDZ viđen za stožera i ove vlade, analitičari očekuju da novo rukovodstvo te partije predvođeno Andrijom Plenkovićem – verovatno budućim premijerom – ponudi znatno blaži nastup od desničarskog kursa prethodnog stranačkog lidera Tomislava Karamarka.
Ipak, kakvi će biti odnosi Srbije i Hrvatske zavisi i od kadrovskih rešenja nove vlade u Zagrebu. Zato univerzitetski profesor i bivši ambasador Ivo Visković ne želi da se izjašnjava o tome dok, kako kaže, ne bude jasno ko će biti na kojoj poziciji u vladi odnosno, konkretno, ko će biti ministar spoljnih poslova. Analitičar Milan Nikolić pak ne isključuje ni mogućnost da SDP zajedno s Mostom i Živim zidom formira vladu, ali smatra da će u svakom slučaju odnosi Srbije i Hrvatske biti poboljšani zbog toga što su tamošnji izbori završeni. Ipak, kako kaže, za Srbiju je bolje kad su na vlasti „potvrđeni nacionalisti”, misleći pri tome na HDZ koji je „i ratovao i bio ekstreman u pojedinim situacijama”, nego SDP koji „tek treba da se dokazuje, pa onda nesretni Zoran Milanović izmišlja dedu ustašu”.
„U suštini, obe partije su nekvalitetne, s nekvalitetnim liderima, ali SDP je opasan jer je nepromišljen i preteruje u svom novom ustašoidnom obliku. U Hrvatskoj postoji jak nacionalistički sindrom i partije posežu za tim resursom pred izbore budući da onaj ko se pokaže većim ustašom ima veći politički uspeh. Posle izbora će to malo da se smiri i ko god dođe na vlast opet će se ostvariti malo bolji odnosi Srbije i Hrvatske, sve do sledećih izbora i tako dalje”, zaključuje Nikolić.
Aleksandar Popov iz Centra za regionalizam podseća da se i prilikom prošlih izbora u Hrvatskoj tipovalo da bi vlada HDZ-a mogla da se dobro razume sa „patriotskom koalicijom u Srbiji”. Međutim, Tomislav Karamarko je i pre toga radikalizovao HDZ i odveo ga skroz udesno, uz istorijski revizionizam, veličanje ustaštva i NDH, pa je u toj priči zloupotrebljavana i Srbija.
„Andrija Plenković pak deluje sasvim drugačije i mislim da je uspeo da uveri javno mnjenje i biračko telo, odnosno bar onaj umereniji deo kojem se nije svidela radikalizacija HDZ-a, da je on uglađena varijanta s umerenijom retorikom. Zato se otvorila nada da će on tu stranku vratiti u desni centar. Ako se to desi, onda se može očekivati da patriotske koalicije u Srbiji i Hrvatskoj ostvare napredak u saradnji”, ističe Popov.
On u tom smislu pravi razliku između dve najveće hrvatske partije, jer je HDZ shvatio da Karamarko vodi stranku u pogrešnom pravcu i na vreme su ga smenili, a SDP to nije učinio sa svojim liderom, iako je Zoran Milanović najpre pravio greške kao premijer a potom bio arogantan i u kampanji pribegao „prostačkom rečniku” koji je i njega i tu partiju koštao izbornog poraza.
Bivša predsednica HDZ-a i vlade Hrvatske Jadranka Kosor ocenila je u izbornoj noći da bi i Beograd donekle mogao da preko Samostalne demokratske srpske stranke utiče na formiranje izvršne vlasti u Zagrebu. Imajući u vidu nedavni susret lidera SDSS-a Milorada Pupovca i Aleksandra Vučića, ona je istakla da bi Vlada Srbije mogla da utiče na to koju će listu podržati troje srpskih poslanika. Ipak, Aleksandar Popov je uveren da to neće biti SDP, jer je Milanović u kampanji učinio sve da srpske poslanike udalji od sebe.
„Takođe, budući da su srpski poslanici i ranije bili u vladama HDZ-a kad je ta stranka imala umerenije vođstvo, oni imaju alibi da opet s njima uđu u koaliciju”, navodi Popov.
Ni Ivo Visković ne veruje da Beograd može uticati na formiranje vlade u Zagrebu i takođe očekuje da SDSS bude deo vladajuće većine, ali ne i da postavlja uslove ko će biti na ključnim mestima. Osim toga, kako dodaje Milan Nikolić, sam broj srpskih poslanika je mali, a Beograd, iako možda ima određeni uticaj, teško može da odlučuje umesto Milorada Pupovca koji dobro poznaje tamošnju situaciju.
Joksimović: Nova vlada neće odustati od blokade Srbije
Potencijalna hrvatska vlada sa HDZ-om na čelu najprihvatljivija je opcija za Srbiju jer bi mogla da utiče na smirivanje tenzija između Zagreba i Beograda, ocenjuje predsednica Centra za spoljnu politiku Aleksandra Joksimović.
Ona je u izjavi za Tanjug podsetila i da je upravo predstavnica HDZ-a i predsednica Hrvatske Kolinda Grabar Kitarović potpisala sa premijerom Srbije Aleksandrom Vučićem Deklaraciju o odnosima Srbije i Hrvatske. „Grabar Kitarović i Plenković se dugo poznaju, mogu da ostvare zajedničku saradnju. Ukoliko bi se u tom trouglu našao i umereni ministar spoljnih poslova mislim da bi moglo doći do nekakvog smirivanja tenzija, pre svega između Beograda i Zagreba”, smatra Joksimovićeva.
Ona, međutim, ne veruje da će nova hrvatska vlada odustati od blokiranja Srbije na putu ka članstvu u EU, ali naglašava da je unija ranije u tom smislu poručila da bilateralne probleme treba rešavati na bilateralnom nivou.
Tanjug

Hoćemo li plaćati taksu od 50 evra za ulazak u EU
Budući sistem registracije putnika u zemlje Evropske unije mogao bi da obuhvati i iznos od 50 evra za odobravanje putovanja koje bi plaćali građani država koje nisu u EU a nisu im potrebne vize za putovanja u šengensku zonu, što bi se odnosilo i na Srbiju. Vest je juče objavio „Evroaktiv Francuska”, a u našoj zemlji za tu ideju, kažu sagovornici „Politike”, niko nije čuo i nadaju se da ovo nije tačno, jer, ukoliko bi bilo, to bi uticalo na porast evroskepticizma.
Prema pisanju pomenutog portala, kako je preneo Fonet, budući sistem registracije putnika EU mogao bi da donese do dve milijarde evra godišnje, a novac može da bude iskorišćen da se nadoknade smanjenja sredstava u budžetu EU. I Britanci će, piše portal, kada izađu iz EU, a u šengenskoj zoni se uvede obavezni sistem registracije putovanja po ugledu na američki, plaćati za posetu kontinentu. Zagovornici ovog sistema, kako je navedeno, kažu da će on doprineti jačanju bezbednosti u EU. Francuski izbor potvrdio je da je finansijska strana projekta glavna motivacija, jer će predstavljati novi izvor prihoda za EU. Neimenovani izvor rekao je za „Evroaktiv” da bi suma mogla da bude daleko veća, jer o tarifama još nije postignut dogovor i one će verovatno biti veće.
Minulog vikenda u našoj zemlji je boravio Johanes Han, evropski komesar za susedsku politiku i proširenje, koji je razgovarao i sa članovima Odbora za evrointegracije, ali, kako nam je rekla Marinika Tepić, predsednica ovog tela, on nije pominjao ništa o taksi. Tepićeva ističe da, koliko je slušala konferenciju za novinare posle sednice vlade, kojoj je Han prisustvovao, ni tu nije bilo reči ni o kakvoj taksi.
Vladimir Petronijević, izvršni direktor Grupe 484 i stručnjak koji je u vreme kada je Srbija dobila viznu liberalizaciju bio savetnik Božidara Đelića, tadašnjeg potpredsednika vlade zaduženog za evrointegracije, kaže za „Politiku” da je svojevremeno pominjan plan da se pripremi poseban smart sistem, koji bi EU omogućio bolju kontrolu ulazaka i izlazaka iz EU, odnosno iz šengenske zone. Petronijević ističe da tada nije pominjana nikakva taksa.
Prema Petronijevićevim rečima, o pomenutom smart sistemu govorilo se nešto posle uvođenja vizne liberalizacije za zemlje zapadnog Balkana, pa i Srbije, i objašnjava: „Zemlje članice EU i dalje pečatom potvrđuju ulazak i izlazak iz šengenske zone, pa bi granični policajci da bi utvrdili dužinu boravka nekoga u ovoj zoni trebalo praktično da sabiraju dane gledajući u pasoš. To se, naravno, ne radi. Taj novi smart sistem o kome se pričalo omogućio bi da se prostom biometrijskom kontrolom za svaku osobu beleži ulazak i izlazak. Tako bi lako moglo da se utvrdi da li se poštuje pravilo da se u šengenskoj zoni može boraviti najviše 90 dana u toku šest meseci. Tada niko nije pominjao mogućnost uvođenja neke takse, doduše, mnogo toga se u EU promenilo, stigla je ekonomska i socijalna kriza, generalni problem su migranti tako da me ništa ne bi iznenadilo.”
Petronijević kaže da su u vreme kada se pričalo o ovom smart sistemu navođene dve stvari u prilog njegovom uvođenju: „To je, pre svega, bila sigurnost zemalja, jer bi se tako jedinstveno mogao pratiti protok ljudi i da bi se izbegao takozvani overstaj, odnosno kršenje pravila o boravku od najduže 90 dana, što je vrlo popularno među državljanima trećih zemalja. Taksu niko nije pominjao.”
Na opasku da je već izračunato koliko bi se novca slilo u evropsku kasu, Petronijević kaže: „U takvoj situaciji uvek odmeravate šta su vam prioriteti. Sa jedne strane, imate novac koji ćete zaraditi, a, s druge strane, valjda postoji i neki politički uticaj koji ostvarujete kroz olakšano putovanje i povezivanje, posebno sa zemljama koje streme ka članstvu u EU. Uvođenje ove takse, koja inače postoji u Americi, bilo bi destimulišući faktor za putovanje.”
Marinika Tepić se, kaže, nada da ova taksa neće biti uvedena i ističe da EU i dalje tvrdi da je politika proširenja apsolutno neupitna, uprkos „bregzitu” i migrantskoj krizi, da je neupitan i berlinski proces za zemlje zapadnog Balkana, a uvođenjem takse poslala bi kontradiktornu poruku. Tepićeva dodaje: „Nadam se da do toga neće doći, to bi podstaklo evroskepticizam, odnosno smanjilo bi podršku evrointegracijama.”

Ksenijin „Spomenar”
Mnogima će biti čudan spoj toliko nespojivih ljudi, ideološki i politički, sa tolikim različitim prošlostima, koji su napisali svoje posvete Kseniji Vučić. Tako je skup njihovih uspomena, priča, eseja i fotografija postao „Spomenar”, bezazleni medij detinjstva iz daleke prošlosti. Nešto poput „Instagrama”, „Fejsbuka” ili „Tiktoka” koje na posebnom mestu čuvaju matorci.
U svakom od tih tekstova različitih žanrova otkrivaju se detalji iz njenog profesionalnog i ličnog života, a kako je njen život posmatran kroz posebnu dioptriju, kao bivše supruge i majke dece najmoćnijeg političara u Srbiji Aleksandra Vučića, nema te predrasude i kontroverze koju joj sa posebnom strašću nije nalepila cinična beogradska čaršija.
Zato je knjiga „Ksenija” izuzetno dragoceno štivo ne samo za porodicu Ksenije Vučić već i za buduće istraživače koji će pokušati da dešifruju događaje od devedestih godina naovamo. Izdavač „Spomenara” je Institut za javnu politiku Vladimira Beba Popovića, bliskog Ksenijinog prijatelja koji se nalazio ne samo na suprotnom političkom spektru već i u različitom političkom univerzumu od onoga u kojem je lebdela Ksenija. Ali, te razlike su ih zbližile, umesto da ih dodatno udalje, što je Popović detaljno i za njega neuobičajeno emotivno opisao u svom tekstu „Šolja čaja”.
Pokazujući da ume da spaja nespojivo, makar za srpsku svakodnevicu, Ksenija Vučić je očigledno posedovala dar i da svoje prijatelje okupi na jednom mestu i posle svoje smrti, poput urednika knjige Petra V. Arbutine, književnog kritičara i esejiste, koji je uređivao knjige i sarađivao na izdanjima velikana poput Milorada Pavića, Mome Kapora, Vladete Jerotića, Milovana Vitezovića. Ima ih još.
Ako tom krugu dodamo i Aleksandra Čotrića, aforističara i pisca, najbližeg saradnika lidera SPO Vuka Draškovića, koji je prve korake u novinarstvu pravio upravo sa Ksenijom Vučić u „Srpskoj reči”, nekadašnjem opozicionom glasilu Srpskog pokreta obnove, pohvataćemo detalje iz novinarske biografije Ksenije Vučić koji su promakli i koji su gotovo nepoznati.
Kako smo mi inače nacija koja pamti kraće od kokoši, dakle, najduže nekoliko dana, o decenijama je izlišno govoriti jer su za Srbe to vekovi – čime su uspeli da demantuju čak i Milankovićev kalendar – drago mi je što će oni koji to žele, a trebalo bi, imati priliku da se uvere da je ona, bez ikakve sumnje, bila jedna od najtalentovanijih novinara svog vremena.
Završivši Istoriju umetnosti na Filozofskom fakultetu u Beogradu, sa obrazovanjem koje se smatra aristokratskim, ona se ne bavi Modiljanijem ili Dalijem, već zaranja u mistični svet srpske politike. Devojka sa Dorćola, iz ugledne porodice koja je takođe ideološki raspolućena, a tako je bilo oduvek i tako će biti zauvek u Srba, Ksenija traži svoj put između desničarskog i monarhističkog glasila i alternativnog Radio Indeksa, koji emituje nove talase mladalačkog bunta generacije koja je imala svoje nade, snove i ideale. Radila je i za VIN produkciju Gordane Suše, koja je bila na suprotnom polu Ksenijinih desničarskih stavova, ali je to nije remetilo da uradi neke od nezaboravnih priloga koja je ta produkcija stvorila. Sa Indeksa je otišla na Studio B, najvažniji medij beogradske čaršije tokom devedesetih. Kada je Zoran Đinđić postao gradonačelnik Beograda, prvi intervju dao je novinarki Studija B – Kseniji Vučić.
Prihvatio sam ideju Bebe Popovića da iščitam stare tekstove „Srpske reči”, koju mi je poslao Čotrić, ali sam robovao predrasudama. Znao sam da je pravila odlične televizijske intervjue na Televiziji Pink sa Edijem Ramom, Nikolom Gruevskim i još nekoliko krupnih političkih zverki iz domaće radinosti. I to je to. Kako u „Spomenaru” ima izuzetnih i emotivnih priloga Elme Zukorlić, Jelene Trivan, Aleksandre Janković, Vladimira Đukanovića, Vanje Udovičića, kao svedočanstvo o njihovom bliskom odnosu bilo mi je zaista dragoceno da pročitam njene davne intervjue iz „Srpske reči”. Nizali su se razgovori sa jednim od osnivača Demokratske stranke filozofom Slobodanom Inićem, rediteljem i predsednikom JUL-a Ljubišom Ristićem, bivšim šefom komunista Dražom Markovićem, glumačkom gromadom Ljubom Tadićem, dramskim piscem Aleksandrom Popovićem...
Zato je veoma važno Ksenijino pisanje posmatrati u tom istorijskom kontekstu nekada velike zemlje, gde vladaju lude šeširdžije u zemlji čuda, na samoj svetskoj granici ideologija, vera i galaksija. Energična, vedra i razborita devojka, još novinarski devojčurak, želi da odgonetne tajnu sedmog pečata, ali srpskog. Ulazi u redakciju gde pišu profesori univerziteta, pisci i intelektualci koji su za kralja i otadžbinu, ali ne samo oni već i novinari sa drugačijom ideološkom matricom. Od žestoke Dane Drašković, matematičara Milana Božića, akademika desne orijentacije Nikole Miloševića i Koste Čavoškog, predsednice Građanskog saveza Vesne Pešić. U tu šaroliku galeriju ličnosti i likova umešali su se i Gordana Suša, Nadežda Gaće, Radivoj Cvetićanin, Mihajlo Kovač, Ejub Štitkovac, tako da su se, i pored dominacije stavova SPO, mogle videti i drugačije političke boje, po principu do tada nepoznatog umetničko-političkog pravca, srpskog kubizma.
Ksenija odmah kreće u akciju, ne dozvoljava da je zvučna imena prestrave, već se nameće upravo intervjuima koji značajno podižu rejting krunskog dvonedeljnika u Republici. Jedna od najboljih reportaža iz tog vremena je upravo njena, opis neuspelog intervjua sa tadašnjim gospodarem života i smrti u Srbiji, Željkom Ražnatovićem Arkanom u Erdutu. Trebalo je mnogo hrabrosti za takav tekst i ona ga je imala.
Ponovo treba staviti Ksenijin novinarski angažman u novi kontekst, a to je njena veza i brak sa Aleksandrom Vučićem, zato što je mačističko društvo poput našeg, robujući stereotipima o supruzi tadašnje mlade političke zvezde u usponu, a kasnije i najmoćnije političke figure u Srbiji, po automatizmu Kseniju smestilo u otrcani kliše Vučićeve supruge. I kod većine je tamo ostala i kada su okončali bračnu zajednicu. Takva vrsta olakog klasifikovanja žena – „ma daj, da nije bilo Vučića” – jedna je od najvećih nepravdi učinjenih prema nekoj koleginici u srpskom novinarstvu.
Iako se tada nije moglo ni naslutiti dokle će Vučić dogurati, etiketa joj je prilepljena po starom običajnom pravu, a samo je uži krug novinarskog esnafa znao koliko je Ksenija bila svoja, talentovana i autentična. Nisam bio njen prijatelj, već kolega. Kako sam za njen novinarski forsaž saznao tokom sklapanja ove knjige, a ona je imala sve resurse da to odavno razglasi na sva zvona, sada mi je mnogo jasnije zašto je imala toliko raznobojnih prijatelja upisanih u „Spomenar”.

„Njujork tajms”: Amerika šalje Ukrajini stare modele kasetne municije - ne eksplodira odmah
SAD planiraju da Ukrajini pošalju stare modele kasetne municije koje u 14 odsto slučajeva ne detoniraju odmah, piše „Njujork tajms”.
Prema podacima lista, Pentagon uverava da su modernizovali model. Međutim, poboljšan je samo domet projektila, koji još uvek sadrži granate, čiji procenat neispravnosti je američki vojni resor opisao kao neprihvatljivo visok.
Prema pisanju „Njujork tajmsa”, pukovnik vojske u penziji Al Vosburg, koji je prošao obuku za uklanjanje eksplozivnih ubojnih sredstava, rekao je da će proces čišćenja područja nakon upotrebe ovakvih projektila potrajati, jer se ne mogu ručno pomerati. Pored toga, biće potrebna edukativna kampanja za stanovništvo koje će se vratiti na ove teritorije i koje bi moglo da strada od neeksplodiranih granata.
Savetnik za nacionalnu bezbednost američkog predsednika Džejk Salivan saopštio je 7. jula da su SAD odlučile da isporuče kasetnu municiju Ukrajini, čijoj se upotrebi UN protive. On je takođe napomenuo da je Kijev Vašingtonu dao pisane garancije za minimiziranje rizika za civile prilikom upotrebe ove vrste municije.

Tri osobe povređene u lančanom sudaru na auto-putu Beograd-Zagreb
Tri osobe su povređene večeras u lančanom sudaru na auto-putu Beograd-Zagreb u smeru ka gradu kod Zmajeve pumpe, rečeno je Tanjugu u MUP-u.
U sudaru su učestvovala dva putnička vozila i jedan kamion, a tri osobe koje su se žalile na povrede zbrinule su ekipe hitne pomoći.
Automobil SUV marke ''audi'' i drugo vozilo su od siline udara u potpunosti uništeni, dok je na kamionu pričinjena manja materijalna šteta.
Zbog sudara je na tom delu auto-puta formirana dugačka kolona, prenosi Tanjug.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Keri i Lavrov produžavaju primirje u Siriji za još 48 sati
VAŠINGTON - Američki državni sekretar Džon Keri i ruski ministar spoljnih poslova Sergej Lavrov saglasili su se da se sporazum o prekidu vatre u Siriji poštuje i dogovorili se da ga produže za još 48 sati kako bi omogućili bolji humanitarni pristup, javlja Rojters.
„Postoji saglasnost da se sporazum u celini poštuje, uprkos sporadičnim izveštajima o nasilju, i da je nasilje znatno smanjeno”, rekao je portparol Stejt departmenta Mark Toner na konferenciji za novinare.
Prema njegovim rečima, Keri i Lavrov su se u razgovoru dogovorili da produže primirje za još 48 sati.
Sirijska opservatorija za ljudska prava saopštila je danas da nije registrovala ni jednu jedinu žrtvu ni među civilima ni među borcima u sukobima u Siriji u prvih 48 sati primirja koje je stupilo na snagu u ponedeljak uveče.
U Siriji je prvog dana Kurban-bajrama na snagu stupilo primirje koje je dogovoreno na sastanku šefova diplomatija SAD i Rusije, a to je njihov drugi pokušaj da zaustave petogodišnji rat u Siriji.
Ukoliko primirje potraje nedelju dana, SAD će početi saradnju sa ruskim snagama u cilju zajedničke borbe protiv Al Nusra Fronta i Islamske države – prenosi Tanjug.

Šojgu: SAD su menjale svetski poredak na Kosovu i u BiH
Dok američki državni sekretar Džon Keri i ministar spoljnih poslova Sergej Lavrov pokušavaju da uspostave tešnju saradnju u Siriji, ministri odbrane Amerike i Rusije Ešton Karter i Sergej Šojgu ne prestaju da političkim izjavama podgrevaju tenzije između Vašingtona i Moskve.
Posle prvih optužbi da se Rusija meša u izborni proces u SAD, Karter je, obraćajući se studentima Univerziteta u Oksfordu prošle srede, optužio Kremlj da pokazuje „jasnu ambiciju da naruši principijelan međunarodni poredak”. Samo dan posle obraćanja studentima najprestižnijeg univerziteta u Ujedinjenom Kraljevstvu, on je na mirovnoj konferenciji UN u Londonu sklopio vojni sporazum sa ukrajinskim ministarstvom odbrane i čak imenovao penzionisanog visoko rangiranog američkog generala koji će savetovati Kijev kako da poboljša odbrambene sposobnosti zemlje.
Iako EU i Rusija pokušavaju da odblokiraju zastoj u sprovođenju Sporazuma iz Minska, kako bi sprečili nastavak građanskog rata u Ukrajini, postavlja se pitanje da li to što će general Džon Abizejd sedeti u Kijevu predstavlja direktno podrivanje diplomatskih napora. Na stranu podatak da Rusija godinama upozorava da se NATO, protivno dogovoru, širi sve do njene zapadne granice.
Na ta upozorenja SAD se ne obziru, a Karter je u svom već čuvenom govoru na Oksfordu pokušao da objasni da Vašington „ne traži neprijatelja u Rusiji”, iako Moskva „zvecka nuklearnim oružjem” i narušava teritorijalni integritet. Većina članica EU, naročito Nemačka i Francuska, ali i Italija, Španija, Grčka i još nekoliko njih, u poslednje vreme nerado prate tempo koji nameću SAD jačanjem NATO-a u Evropi. Nemački ministar spoljnih poslova Frank Valter Štajnmajer je, povodom slanja vojne opreme i vojnika u baltičke zemlje, kao i zbog postavljanja antiraketnih štitova u Poljskoj i Rumuniji zbog navodne opasnosti iz Irana, rekao da se Moskvi nikako neće svideti to „zveckanje oružjem i trupkanje vojničkim čizmama na samoj njenoj granici”. Ipak, EU, iako je svesna da je preblizu mogućeg sukoba i da i sada već plaća dovoljnu cenu u konfrontaciji sankcijama protiv Rusije, nema snage da se odupre pritisku.
Da je američki ministar govorio o narušavanju međunarodnog prava, morao bi malo više da se potrudi da zaobiđe ulogu Stejt departmenta širom sveta u poslednjih 25 godina. Ali je i formulacija o „narušavanju svetskog poretka” bila sasvim dovoljna da mu veoma oštrim tonom u ponedeljak naveče odgovori ruski ministar odbrane Sergej Šojgu.

SAD, koje vrše pritisak na EU da prate američke korake i istraju u produžavanju sankcija Rusiji, ukinule su deo sankcija Rusiji koje se odnose na saradnju sa „Rosoboroneksportom”, a u pitanju je projekat vezan za helikoptere

„SAD su pobrkale međunarodni poredak sa ’američkim’ poretkom”, upozorio je ruski ministar odbrane, podsetivši da su brojne vojne intervencije koje su SAD predvodile u svetu zapravo doprinele uvećanju bezbednosnih izazova sa kojima se međunarodna zajednica suočava.
„To su učinile SAD sa svojim zapadnim partnerima, koji konstantno razaraju temelje postojećeg sveta, počev od Bosne i Kosova do Iraka i Libije”, rekao je Šojgu. On je istakao da je Rusija još od vremena operacije SAD–NATO za bombardovanje Jugoslavije svaki put upozoravala do čega će na kraju dovesti takve akcije. NATO, predvođen SAD, tada je bez odluke Saveta bezbednosti UN doneo odluku da bombarduje bivšu Jugoslaviju.
Šojgu je rekao da „od tada svaki put vidimo da (SAD) povlači iste grabljive poteze u Iraku, Avganistanu, Libiji i drugim zemljama” i da Pentagon „umesto da izvuče pouke iz tih lekcija, jednostavno nastavlja sa svojom praksom”. „Možda je vreme da Pentagon promeni nešto u toj ’strategiji’? Umesto što pred svakim mikrofonom opravdavaju svoje neuspehe kriveći Rusiju, Kinu i druge države koje imaju drugačiji pogled na stvari”, rekao je Šojgu.
Insistirajući i dalje na „američkoj posebnosti” i poretku koji su SAD uspostavile u unipolarnom svetu, a zanemarujući ubrzani rast političko-vojnih inicijativa na istoku, Karter je izazvao reakciju svog ruskog kolege koji je poručio: očuvanje međunarodnog poretka je zadatak za celu međunarodnu zajednicu a ne samo za Pentagon.
„Što pre to shvate naše kolege iz SAD i počnu da se menjaju, pre će pomoći u rešavanju postojećih problema, poput Sirije i ostalih”, zaključio je Šojgu. Na kraju on je rekao da Rusija uvek pokušava da sačuva upravo multipolarni svetski poredak u skladu sa interesima svih država, a ne samo jedne određene grupe zemalja ili, naročito, jedne države.
Pri tome SAD, koje vrše pritisak na EU da prate američke korake i istraju u produžavanju sankcija Rusiji, ukinule su deo sankcija Rusiji koje se odnose na saradnju sa „Rosoboroneksportom”, a u pitanju je projekat vezan za helikoptere. Kako je juče saopštilo Ministarstvo spoljnih poslova (MID) Rusije, Amerikance nije ništa sprečilo da ukinu sankcije preduzeću koje proizvodi i isporučuje delove za održavanje helikoptera koji se nalaze u Avganistanu. „Oni su sami sebe saterali u ćorsokak i bili su primorani da ukinu deo sankcija”, rekao je direktor Drugog odeljenja za Aziju MID-a Rusije Zamir Kabulov, „jer bez ukidanja sankcija ne može da bude servisiranja helikoptera”, prenele su agencije.

Rusija traži da SAD ispune obećanje u Siriji
MOSKVA– Rusija je danas zatražila da SAD ispune svoje obećanje da će odvojiti borce umerene sirijske opozicije, „koji su pod patronatom Vašingtona”, od bivšeg Nusra fronta i drugih sličnih snaga, saopštilo je rusko ministarstvo spoljnih poslova.
Taj zahtev je uputio ruski ministar inostranih poslova Sergej Lavrov tokom telefonskog razgovora sa američkim državnim sekretarom Džonom Kerijem, navodi se u saopštenju, javlja Rojters, prenosi TAnjug.
Lavrov i Keri su takođe razgovarali o zajednickoj borbi protiv Islamske države i Nusra fronta, koji je sada promenio naziv u Džabhat Fatah al Šam.

Bil Klinton: Hilari često pada u nesvest
VAŠINGTON – Američka TV mreža CBS je iz izjave bivšeg američkog predsednika Bila Klintona izbacila reč „često” u rečenici u kojoj je on rekao da njegova supruga Hilari često pada u nesvest.
Bil Klinton je to rekao u intervjuu Čarliju Rouzu, prenosi američki portal Hil.
Hilarin Klinton je pozlilo pre nekoliko dana tokom komemoracije žrtvama 11. septembra, što je i bio povod da se u emisiji koju vodi Rouz, a čiji je gost bio Bil Klinton, uopšte povede razgovor o zdravstvenom stanju njegove supruge, koja je predsednički kandidat Demokratske stranke na predstojećim izborima u SAD.
Američki portal tvrdi i da je CBS skratio i transkript izjave Bila Klintona.

Orban: Budućnost EU će biti odlučena na bugarskoj granici
SOFIJA – Mađarski premijer Viktor Orban izjavio je danas da će budućnost Evropske unije biti odlučena na granici Bugraske sa Turskom, a ne u Briselu, i pozvao Uniju da obezbedi više novca Bugraskoj kako bi joj pomogla da unapredi odbranu svojih granica.
„Uspešna odbrana Bugarske je u zajedničkom interesu svih nas”, rekao je Orban, koji je sa svojim bugarskim kolegom Bojkom Borisovom obišao ogradu sa bodljikavom žicom u bugarskom selu Lesovo, koja je deo rute migranata na putu ka EU, javio je AP, prenosi Tanjug.
On je dodao da Evropa malo brine za Bugarsku i pozvao zajednicu da pomogne toj zemlji, prenosi MTI.
„Ako možemo da damo tri milijarde evra Turskoj, koja nije članica EU, nemoguće je da ne možemo dati 160 miliona evra Bugarskoj”, rekao je Orban.
Borisov, koji traži hitnu pomoć u vrednosti od 160 miliona evra od EU kako bi se unapredila granična bezbednost Bugarske, rekao je da bez zajedničkih napora svih zemalja članica EU, ne može da se nađe dugotrajno rešenje.

Junker: EU treba da ima zajedničke vojne snage
Evropska unija bi trebalo da ima zajedničke vojne snage, koje bi se dopunjavale sa NATO, izjavio je danas predsednik Evropske komisije Žan-Klod Junker.
„Moramo da imamo evropska sedišta i trebalo bi da radimo ka uspostavljanju zajedničkih vojnih snaga. One bi trebalo da se dopunjavaju sa NATO”, rekao je Junker u godišnjem govoru „O stanju unije” pred Evropskim parlamentom u Strazburu.
Sa ekonomske tačke gledišta, ocenio je, udruživanje „naših vojnih resurasa može se opravdati”.
„Nedostatak saradnje nešto što Evropu košta 20 do 100 milijardi dolara godišnje”, ocenio je Junker, javlja Rojters, a prenosi Tanjug.
Junker je predložio osnivanje Evropskog fonda za odbranu do kraja godine kako bi se aktivno stimulisalo istraživanje i razvoj u toj oblasti.

Britanski poslanici oštro kritikovali intervenciju u Libiji
LONDON - U izveštaju parlamentarnog odbora za spoljne poslove Velike Britanije oštro se kritikuje intervencija te zemlje i Francuske, koja je dovela do svrgavanja bivšeg libijskog predsednika Muamera Gadafija 2011. godine.
Odbor za spoljne poslove optužio je tadašnjeg britanskog premijera Dejvida Kamerona za nedostatak koherentne strategije za sprovođenje vazdušne kampanje, prenosi Bi-Bi-Si. U izveštaju se navodi da za tu intervenciju nisu korišćeni precizni obaveštajni podaci, kao i da je to dovelo do uspona takozvane Islamske države na severu Afrike.
Britanska vlada saopštila je da je na odluka za intervencijom doneta na međunarodnom nivou. Na akciju je pozvala Arapska liga, a odobrio ju je Savet bezbednosti UN, istaklo je britansko Ministarstvo za spoljne poslove.
Međunarodna koalicija, na čelu sa Velikom Britanijom i Francuskom, pokrenula je kampanju vazdušnih i raketnih napada protiv Gadafijevih snaga u martu 2011. godine, nakon što je libijski režim zapretio da će napasti grad Bengazi, koji je bio pod kontrolom pobunjenika.
Tanjug

Pomoću DNK rasvetljeno ubistvo devojčica iz 1973.
VAŠINGTON - Dvojica muškaraca su uhapšena zbog povezanosti sa ubistvom dve devojčice 1973. godine u Kaliforniji, u slučaju koji decenijama tavorio sve dok DNK tastiranja nisu dokazala učešće dvojice uhapšenih, saopštili su predstavnici federalnih vlasti.
Lari Don Peterson i Vilijam Lojd Harbor iz Kalifornije privedeni su nakon rezultata nedavnog DNK testiranja koji ukazuju da su oba 65-godišnjaka, u vreme kada su imali 22. godine povezani sa ubistvima devojčica, prenosi AP.
Nestanak ubijenih devojčica, Valeri Dženis (12) i Doris Karen (13), prijavile su njihove majke nakon što se nisu vratile u dogovoreno vreme iz tržnog centra 12. novembra 1973. godine.
Nekoliko sati kasnije, kancelarija šerifa je obaveštena da su pored puta pronađena tela, koja su kasnije identifikovana kao nestale devojčice. U policijsklom izveštaju se navodi da su devojčice odvedene u obližnju šumu i da je u njih puškom pucano iz neposredne blizine.
Istraga o ovim ubistvima je bila aktivna do kraja 1976. godine, kada je slučaj zamrznut. U istrzi je ispitano više od 60 ljudi i analizirano više desetina tragova, saopštili su nadležni.
Pomak u rasvetljavanju ovog zločina napravljen je u martu 2014. godine, kasda su istražitelji kroz rutinsko pregledanje starih nerešenih slučajeva došli do uzorka sperme pronađene na telima žrtava, koji su tokom minulih decenija čuvani u forenzičkoj laboratoriji pravosuđa. DNK uzorak se poklopio sa DNK dvojice osumnjičenih. Naime, obojica su posle 1973. izvršila niz zločina zbog čega su njihovi uzorci već bili ubačeni u DNK registar.
„DNK testiranje je ukazalo na dva muškarca, od kojih je jedan na izdržavanju kazne na osnovu više optužbi, među kojima su i optužbe za ubistva i seksualni prestupi” izjavio je zamenik šerifa Tomi Roberts.

Tusk: Građani EU smatraju da im je bezbednost ugrožena
BRISEL - Evropska unija nakon Bregzita ne sme da zanemari zabrinutost svojih građana, koja bi se javila čak i da su Britanci glasali za ostanak u Uniji, a reč je o bezbednosti građana, zaštiti njihovih interesa i njihovog načina života, poručio je predsednik Evropskog saveta Donald Tusk u pismu kojim poziva čelnike 27 zemalja na neformalni samit u Bratislavi 16. septembra.
„Bila bi fatalna greška pretpostaviti da je negativni ishod britanskog referenduma specifični britanski problem. Glasanje za Bregzit je očajnički pokušaj odgovora na pitanja koja sebi svakodnevno postavljaju milioni Evropljana. Pitanja o bezbednosti građana i njihovoj teritoriji, pitanja o zaštiti njihovih interesa, kulturnog nasleđa i načina života. To su pitanja s kojima bi morali da se suoče čak i da je Velika Britanija glasala za ostanak”, napisao je Tusk, prenela je Hina.
Čelnici 27 zemalja članica okupiće se u petak na neformalnom samitu u Bratislavi, na kojem će razgovarati o budućnosti EU nakon Bregzita i o tome kako najbolje odgovoriti na rastući populizam i evroskepticizam.
„Danas mnogi građani, ne samo u Velikoj Britaniji, smatraju da to što su deo EU stoji na putu stabilnosti i bezbednosti”, ističe Tusk i dodaje da ljudi s pravom očekuju od svojih vođa zaštitu svojeg životnog prostora i jamčenje bezbednosti.
Tusk upozorava da se u slučaju da se to ne shvati ozbiljno može dogoditi da građani počnu da traže alternative.
„Stoga je od ključne važnosti uspostaviti ravnotežu između potrebe za slobodom i bezbednošću i potrebe za otvorenošću i zaštitom. U tom kontekstu, na prvom je mestu učinkovita kontrola naših spoljnih granica, što ima praktičnu i simboličnu dimenziju”, naglašava Tusk u svom pismu na pet stranica.
Tanjug

Stručnjaci tvrde da 300.000 izbeglica radi „na crno”
Od našeg dopisnika
Frankfurt, Hajdelberg – Pažljivom posmatraču nije mogao da promakne romski bračni par u kasnim četrdesetim kako iz prikrajka gleda da li će neko od dve porodice koje se sele iz jedne ulice u centru Hajdelberga, prilikom iznošenja stvari, ostaviti nešto što im nije potrebno.
„Da li vam je potrebna crna sofa? Moramo odmah da je iznesemo, a u novom stanu smo kupili novu, pa nemamo gde da je stavimo. A nemamo vremena da tražimo kupca. Hoćete sofu”, ponovo ih je pitala na nemačkom žena koja se seli, ne uspevši da iz njih izvuče ni glasa.
Uporna da im objasni da je u pitanju crni kauč, pokaza na svoj crni šorts, na šta se zainteresovani došljaci oduševiše i krenuše za njom, ali i dalje bez puštenog glasa. U očaju, žena progovori na svom maternjem jeziku: „Odakle ste? Koji jezik pričate”. Čuvši jezik, bračni par najpre razgorači oči, pa razvuče osmehe i odgovori: „Pa srpski, naravno.”
„Mi smo izbeglice”, sa izvesnim ponosom reče Ahmet koji je sa suprugom Samirom smešten u centru za tražioce azila u mestu nadomak Hajdelberga.
Oni su među više od 1,1 milion ljudi koji su prošle godine tražili azil u Nemačkoj i koji svaki dan pokušavaju nekako da popune. Neki sede po parkovima, drugi šetaju u potrazi za starim stvarima koje mogu da iskoriste, a pojedini za poslom koji mogu da rade samo „na crno”.
„Ma neće nama niko da da posao. Ni na crno”, kaže Samira, koja objašnjava da idu po gradu u potrazi za nešto stare garderobe ili malih stvari koju mogu da ponesu, a koje žitelji žele da bace. „Ti pokaza na crni šorts, pa ja mislila imaš nešto stare garderobe.”
Iako puni parkovi izbeglica potvrđuju da oni zasad ne uspevaju da nađu posao, nemački stručnjaci tvrde da „na crno” radi čak oko 30 odsto od 1,1 miliona izbeglica koje su prošle godine došle u Nemačku. Prema saznanjima nemačkog regionalnog javnog servisa NDR, u tome im pomažu zaposleni u izbegličkim centrima, koji govore arapski, ali u zamenu za novčanu naknadu ili neki drugi vid mita.
NDR, doduše, priznaje da ne postoje pouzdani podaci o tačnom broju tražilaca azila koji u Nemačkoj rade ilegalno, dodajući da je svoj izveštaj zasnovao na razgovorima sa socijalnim radnicima, aktivistima i zaposlenima u izbegličkim centrima, te izbeglicama i stručnjacima u Hamburgu i Berlinu i u pokrajinama Donja Saksonija i Saksonija-Anhalt.
Prema proceni NDR-a, najmanje 100.000 izbeglica u Nemačkoj radi nelegalno, dok stručnjaci sa univerziteta u Tibingenu i Lincu smatraju da bi to moglo da bude i oko 300.000 izbeglica, to jest do 30 odsto od novopridošlih u 2015. Istovremeno, aktivisti i socijalni radnici u Donjoj Saksoniji i Berlinu procenjuju da čak 50 odsto izbeglica radi „na crno”.
„Oni (izbeglice) moraju da zarade novac za svoje porodice koje su ostale kod kuće i da plate krijumčarima ljudi”, tvrdi za NDR jedna od socijalnih radnica u Hamburgu, dodajući da „neki od njih postaju zaista očajni i napuštaju smeštaj i nema ih po dve do tri nedelje ili odlaze ujutru, a vraćaju se uveče”.
Tražioci azila napuštaju smeštaje u manjim mestima i odlaze u velike gradove, gde uglavnom rade kao perači sudova, čistači i fizički radnici. Prema iskustvu ove socijalne radnice, proteklih deset godina do 50 odsto tražilaca azila je u nekom trenutku pokušalo da nađe ilegalan posao. Nasuprot ovim procenama, nemačke vlasti mesečno otkriju tek oko 10 slučajeva izbeglica koje rade nelegalno.
U razgovoru za NDR jedan tražilac azila iz Burkine Faso koji je pre dve godine došao u Nemačku rekao je da od dolaska radi ilegalno budući da još čeka na odgovor da li mu je odobren azil, zbog čega nema pravo da legalno radi.
„Mi želimo da radimo. Ne želimo da sve vreme budemo u kampu i samo spavamo i jedemo, jedemo i spavamo. Na kraju ćemo tamo poludeti”, rekao je on, pri čemu je napustio izbeglički smeštaj i „zbog boljih mogućnosti za posao” otišao u Hamburg, gde od zarađenog novca mesečno plaća 150 evra za stan koji deli sa drugima. „Ne želim da radim ilegalno i znam da je to što radim pogrešno, da je krivično delo. Međutim, na drugi način ne mogu da nađem posao.”
NDR tvrdi da im u pronalaženju poslova „na crno” pomažu aktivisti humanitarnih organizacija koji posećuju izbegličke centre i zaposleni u centrima, i to za određeni deo plate. U hamburškoj policiji tvrde je jedan od bivših zaposlenih u izbegličkom centru u gradiću Noj Vilmštorf osumnjičen za „iskorišćavanje izbegličkih muka za sticanje lične koristi”. Ovaj bivši zaposleni organizacije Hjuman ker, koji govori arapski jezik, optužen je da je nudio jednom izbeglom smeštaj i privilegije u izbegličkom centru i posao „na crno”, ali da mu zauzvrat daje mito. U policiji kažu da je čovek izbeglome ponudio „neregistrovani posao u jednoj diskoteci u hamburškom naselju Reperban” u zamenu za to da izbegli „pola plate daje njemu”, što je ovaj odbio.
Vlasti u Hamburgu kažu da nisu primetile ovakve nelegalne šeme zapošljavanja, a u međuvremenu je početkom avgusta stupio na snagu novi zakon koji olakšava legalno zapošljavanje izbeglica za malu nadnicu. Stručnjaci, međutim, sumnjaju da će ovaj zakon nešto promeniti.
Ipak, procene da nekoliko stotina hiljada izbeglica radi „na crno” čine se zasad preteranim, jer bi naglo pojavljivanje ovako velikog broja radnika na tržištu rada sigurno uticalo da se umanje šanse legalnih radnika da nađu posao kao i da dnevnice budu manje. Međutim, zasad se to ni na koji način ne oseća na nemačkom tržištu rada, pri čemu je stopa nezaposlenosti u Nemačkoj ponovo dotakla rekordno nisku vrednost od ujedinjenja – 6,1 odsto.

Ksenijin „Spomenar”
Mnogima će biti čudan spoj toliko nespojivih ljudi, ideološki i politički, sa tolikim različitim prošlostima, koji su napisali svoje posvete Kseniji Vučić. Tako je skup njihovih uspomena, priča, eseja i fotografija postao „Spomenar”, bezazleni medij detinjstva iz daleke prošlosti. Nešto poput „Instagrama”, „Fejsbuka” ili „Tiktoka” koje na posebnom mestu čuvaju matorci.
U svakom od tih tekstova različitih žanrova otkrivaju se detalji iz njenog profesionalnog i ličnog života, a kako je njen život posmatran kroz posebnu dioptriju, kao bivše supruge i majke dece najmoćnijeg političara u Srbiji Aleksandra Vučića, nema te predrasude i kontroverze koju joj sa posebnom strašću nije nalepila cinična beogradska čaršija.
Zato je knjiga „Ksenija” izuzetno dragoceno štivo ne samo za porodicu Ksenije Vučić već i za buduće istraživače koji će pokušati da dešifruju događaje od devedestih godina naovamo. Izdavač „Spomenara” je Institut za javnu politiku Vladimira Beba Popovića, bliskog Ksenijinog prijatelja koji se nalazio ne samo na suprotnom političkom spektru već i u različitom političkom univerzumu od onoga u kojem je lebdela Ksenija. Ali, te razlike su ih zbližile, umesto da ih dodatno udalje, što je Popović detaljno i za njega neuobičajeno emotivno opisao u svom tekstu „Šolja čaja”.
Pokazujući da ume da spaja nespojivo, makar za srpsku svakodnevicu, Ksenija Vučić je očigledno posedovala dar i da svoje prijatelje okupi na jednom mestu i posle svoje smrti, poput urednika knjige Petra V. Arbutine, književnog kritičara i esejiste, koji je uređivao knjige i sarađivao na izdanjima velikana poput Milorada Pavića, Mome Kapora, Vladete Jerotića, Milovana Vitezovića. Ima ih još.
Ako tom krugu dodamo i Aleksandra Čotrića, aforističara i pisca, najbližeg saradnika lidera SPO Vuka Draškovića, koji je prve korake u novinarstvu pravio upravo sa Ksenijom Vučić u „Srpskoj reči”, nekadašnjem opozicionom glasilu Srpskog pokreta obnove, pohvataćemo detalje iz novinarske biografije Ksenije Vučić koji su promakli i koji su gotovo nepoznati.
Kako smo mi inače nacija koja pamti kraće od kokoši, dakle, najduže nekoliko dana, o decenijama je izlišno govoriti jer su za Srbe to vekovi – čime su uspeli da demantuju čak i Milankovićev kalendar – drago mi je što će oni koji to žele, a trebalo bi, imati priliku da se uvere da je ona, bez ikakve sumnje, bila jedna od najtalentovanijih novinara svog vremena.
Završivši Istoriju umetnosti na Filozofskom fakultetu u Beogradu, sa obrazovanjem koje se smatra aristokratskim, ona se ne bavi Modiljanijem ili Dalijem, već zaranja u mistični svet srpske politike. Devojka sa Dorćola, iz ugledne porodice koja je takođe ideološki raspolućena, a tako je bilo oduvek i tako će biti zauvek u Srba, Ksenija traži svoj put između desničarskog i monarhističkog glasila i alternativnog Radio Indeksa, koji emituje nove talase mladalačkog bunta generacije koja je imala svoje nade, snove i ideale. Radila je i za VIN produkciju Gordane Suše, koja je bila na suprotnom polu Ksenijinih desničarskih stavova, ali je to nije remetilo da uradi neke od nezaboravnih priloga koja je ta produkcija stvorila. Sa Indeksa je otišla na Studio B, najvažniji medij beogradske čaršije tokom devedesetih. Kada je Zoran Đinđić postao gradonačelnik Beograda, prvi intervju dao je novinarki Studija B – Kseniji Vučić.
Prihvatio sam ideju Bebe Popovića da iščitam stare tekstove „Srpske reči”, koju mi je poslao Čotrić, ali sam robovao predrasudama. Znao sam da je pravila odlične televizijske intervjue na Televiziji Pink sa Edijem Ramom, Nikolom Gruevskim i još nekoliko krupnih političkih zverki iz domaće radinosti. I to je to. Kako u „Spomenaru” ima izuzetnih i emotivnih priloga Elme Zukorlić, Jelene Trivan, Aleksandre Janković, Vladimira Đukanovića, Vanje Udovičića, kao svedočanstvo o njihovom bliskom odnosu bilo mi je zaista dragoceno da pročitam njene davne intervjue iz „Srpske reči”. Nizali su se razgovori sa jednim od osnivača Demokratske stranke filozofom Slobodanom Inićem, rediteljem i predsednikom JUL-a Ljubišom Ristićem, bivšim šefom komunista Dražom Markovićem, glumačkom gromadom Ljubom Tadićem, dramskim piscem Aleksandrom Popovićem...
Zato je veoma važno Ksenijino pisanje posmatrati u tom istorijskom kontekstu nekada velike zemlje, gde vladaju lude šeširdžije u zemlji čuda, na samoj svetskoj granici ideologija, vera i galaksija. Energična, vedra i razborita devojka, još novinarski devojčurak, želi da odgonetne tajnu sedmog pečata, ali srpskog. Ulazi u redakciju gde pišu profesori univerziteta, pisci i intelektualci koji su za kralja i otadžbinu, ali ne samo oni već i novinari sa drugačijom ideološkom matricom. Od žestoke Dane Drašković, matematičara Milana Božića, akademika desne orijentacije Nikole Miloševića i Koste Čavoškog, predsednice Građanskog saveza Vesne Pešić. U tu šaroliku galeriju ličnosti i likova umešali su se i Gordana Suša, Nadežda Gaće, Radivoj Cvetićanin, Mihajlo Kovač, Ejub Štitkovac, tako da su se, i pored dominacije stavova SPO, mogle videti i drugačije političke boje, po principu do tada nepoznatog umetničko-političkog pravca, srpskog kubizma.
Ksenija odmah kreće u akciju, ne dozvoljava da je zvučna imena prestrave, već se nameće upravo intervjuima koji značajno podižu rejting krunskog dvonedeljnika u Republici. Jedna od najboljih reportaža iz tog vremena je upravo njena, opis neuspelog intervjua sa tadašnjim gospodarem života i smrti u Srbiji, Željkom Ražnatovićem Arkanom u Erdutu. Trebalo je mnogo hrabrosti za takav tekst i ona ga je imala.
Ponovo treba staviti Ksenijin novinarski angažman u novi kontekst, a to je njena veza i brak sa Aleksandrom Vučićem, zato što je mačističko društvo poput našeg, robujući stereotipima o supruzi tadašnje mlade političke zvezde u usponu, a kasnije i najmoćnije političke figure u Srbiji, po automatizmu Kseniju smestilo u otrcani kliše Vučićeve supruge. I kod većine je tamo ostala i kada su okončali bračnu zajednicu. Takva vrsta olakog klasifikovanja žena – „ma daj, da nije bilo Vučića” – jedna je od najvećih nepravdi učinjenih prema nekoj koleginici u srpskom novinarstvu.
Iako se tada nije moglo ni naslutiti dokle će Vučić dogurati, etiketa joj je prilepljena po starom običajnom pravu, a samo je uži krug novinarskog esnafa znao koliko je Ksenija bila svoja, talentovana i autentična. Nisam bio njen prijatelj, već kolega. Kako sam za njen novinarski forsaž saznao tokom sklapanja ove knjige, a ona je imala sve resurse da to odavno razglasi na sva zvona, sada mi je mnogo jasnije zašto je imala toliko raznobojnih prijatelja upisanih u „Spomenar”.

„Njujork tajms”: Amerika šalje Ukrajini stare modele kasetne municije - ne eksplodira odmah
SAD planiraju da Ukrajini pošalju stare modele kasetne municije koje u 14 odsto slučajeva ne detoniraju odmah, piše „Njujork tajms”.
Prema podacima lista, Pentagon uverava da su modernizovali model. Međutim, poboljšan je samo domet projektila, koji još uvek sadrži granate, čiji procenat neispravnosti je američki vojni resor opisao kao neprihvatljivo visok.
Prema pisanju „Njujork tajmsa”, pukovnik vojske u penziji Al Vosburg, koji je prošao obuku za uklanjanje eksplozivnih ubojnih sredstava, rekao je da će proces čišćenja područja nakon upotrebe ovakvih projektila potrajati, jer se ne mogu ručno pomerati. Pored toga, biće potrebna edukativna kampanja za stanovništvo koje će se vratiti na ove teritorije i koje bi moglo da strada od neeksplodiranih granata.
Savetnik za nacionalnu bezbednost američkog predsednika Džejk Salivan saopštio je 7. jula da su SAD odlučile da isporuče kasetnu municiju Ukrajini, čijoj se upotrebi UN protive. On je takođe napomenuo da je Kijev Vašingtonu dao pisane garancije za minimiziranje rizika za civile prilikom upotrebe ove vrste municije.

Tri osobe povređene u lančanom sudaru na auto-putu Beograd-Zagreb
Tri osobe su povređene večeras u lančanom sudaru na auto-putu Beograd-Zagreb u smeru ka gradu kod Zmajeve pumpe, rečeno je Tanjugu u MUP-u.
U sudaru su učestvovala dva putnička vozila i jedan kamion, a tri osobe koje su se žalile na povrede zbrinule su ekipe hitne pomoći.
Automobil SUV marke ''audi'' i drugo vozilo su od siline udara u potpunosti uništeni, dok je na kamionu pričinjena manja materijalna šteta.
Zbog sudara je na tom delu auto-puta formirana dugačka kolona, prenosi Tanjug.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.


  </body>
 </text>
</TEI>