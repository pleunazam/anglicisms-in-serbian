<TEI version="3.3.0" xmlns="http://www.tei-c.org/ns/1.0">
 <teiHeader>
  <fileDesc>
   <titleStmt>
    <title>The shortest TEI Document Imaginable</title>
   </titleStmt>
   <publicationStmt>
    <p>First published as part of TEI P2, this is the P5
         version using a namespace.</p>
   </publicationStmt>
   <sourceDesc>
    <p>No source: this is an original work.</p>
   </sourceDesc>
  </fileDesc>
 </teiHeader>
 <text>
  <body>
Rok u džez aranžmanu
Sutrašnjim koncertnim spektaklom „Zvuci gitare” u „Sava centru” sa početkom u 20 časova nastavlja se ovogodišnje obeležavanje šezdestogodišnjice postojanja „Big Benda” RTS-a. Publika će imati nesvakidašnju priliku da uživa u novim aranžmanima pesama trojice eminentnih muzičara sa prostora nekadašnje Jugoslavije: Dada Topića, Vlatka Stefanovskog i Ramba Amadeusa.
Njih trojica će sutra uveče imati priliku da odsviraju po četiri kompozicije uz pratnju „Big Benda”. Teme će biti oplemenjene džez atmosferom i orkestrirane specijalno za „Big Bend”, koji će i ovoga puta svirati pod dirigentskom palicom Ivana Ilića, koji je jedan od aranžera kompozicija, uz Ivana Aleksijevića, Gorana Potića i Tihomira Jakšića, članove „Big Benda” RTS-a.
Kako je najavljeno, Rambo će sutra uveče, između ostalih, odsvirati numere „Ko to kaže, ko to laže da je svemir mali”, „Čobane, vrati se” i „O kako je teško biti star, a biti car”. Vlatko Stefanovski će se okušati u neobičnom izvođenju tradicionala „Zajdi, zajdi” i pesme iz repertoara grupe „Leb i Sol” „Kao kakao”, dok će Dado Topić publici podariti nove verzije pesama „Zvezdana prašina”, „Rok mama” i „Kad tata sređuje stvari”.
Prema rečima Jelene Jovović-Revišin, muzičke urednice „Big Benda”, ideja-vodilja ovog spektakla je razbijanje klasične forme džeza i njegovo modernizovanje u domaćim okvirima. Kao primer za ovaj događaj poslužila su iskustva Pola Enke i njegovi eksperimenti na polju mešanja roka i šlagerske muzike, te je pozivanjem eminentnih regionalnih rok muzičara pokušano da se nešto slično uradi i u odnosu džez muzike i roka. Revišin je takođe objasnila da dinamika proslave jubileja „Big Benda” svakog meseca stavlja u žižu po jedan instrument, pa se ovom manifestacijom simbolično odaje počast gitari.
Ivan Ilić, aranžer i dirigent „Big Benda”, povodom ovog koncerta izjavio je da mu je izazov da radi nešto novo, što je upravo slučaj sa neobičnim spajanjem tradicija džeza i roka. Ilić je rekao da mu je velika čast što mu je pružena mogućnost da radi sa eminentnim regionalnim rok muzičarima, otkrivši da će, sudeći po probama, ovo biti prilika za mogućnost spoznaje drugačijeg muzičkog iskustva.
Vuk Žugić iz „Sava Centra” dao je punu podršku ovoj manifestaciji kao delu napora da se džez kod nas ne ugasi, već da krene putem oporavka i daljeg razvitka.
Uvek nadahnuti Rambo Amadeus izrazio je zadovoljstvo činjenicom da je „država napustila dno i krenula na gore, jer se ministri više ne zabavljaju sa kafanskim pevačicama, što otvara prostor za institucije poput Džez orkestra da budu u žiži medijskog interesovanja”. Njemu je posebno drago što mu se pružila prilika da nastupa sa Dadom Topićem, otkrivši da je upravo njegova pesma „Superstar” svojevremeno bila među prvima koje je u potpunosti muzički savladao. Amadeus je takođe dodao i da je oduvek cenio i Vlatka Stefanovskog kao muzičara, no „da je kao gitarista, Stefanovski oduvek bio prebrz za njega”.
Beogradski muzičar je izneo podatak da u Norveškoj sviranje džeza dotira Ministarstvo zdravlja, nakon što je otkriven blagorodan uticaj ove vrste muzike na zdravlje čoveka. U tom duhu on je zauzeo stav da bi u budućnosti „Big Bend” trebalo da bude bolje pozicioniran u društvu od fudbalske reprezentacije, budući da „pingvini i foke bolje barataju loptom od čoveka”.
Pevač i gitarista Dado Topić je takođe izrazio veliko zadovoljstvo prilikom da učestvuje u ovom spektaklu, navodeći da mu je posebno prijatno u društvu muzičkih znalaca. Topić vidi poziv na ovaj koncert, koji je okarakterisao kao „renesansni događaj”, kao veliko priznanje u njegovoj 40 godina dugoj karijeri, u kojoj će prvi put imati priliku da nastupa zajedno sa „Big Bendom”.
Pevač se vratio u doba kada je počinjao da se bavi muzikom, navodeći imena Kita Džereta, Čika Korije i ostalih eminentnih džez muzičara kao vrlo značajna za njegov muzički razvoj. Topić je otkrio da je kasnije, kada se, po njegovim rečima „usudio da bude autor”, trudio da u svoju muziku inkorporira ekspresiju džeza iako je oduvek „nosio krst rokera”. On je sviranje sa „Big Bendom” opisao kao „vrh piramide na koji se penju samo zaslužni”.
Odgovarajući na pitanje novinara na konferenciji za novinare, Jelena Jovović-Revišin je najavila mogućnost objavljivanja sutrašnjeg koncerta u audio i video formatu.

Čovek koji postavlja standarde
Otkrio je pevačicu Lili Alen, od problematične Ejmi Vajnhaus napravio je muzičku divu, producirao je albume Robija Vilijamsa, Kristine Agilere… Mark Ronson je jedini kome je pošlo za rukom da dobije dozvolu Boba Dilana da remiksuje jednu od njegovih pesama, i to numeru „Most likely you’ll Go your Way”. Ovenčan je Gremijem za producenta godine, a sve to zbog muzike koja je svojevrsni hibrid soula šezdesetih i savremenog roka i popa. Album ovog Britanca, sa američkim pasošem „Version”, sa koga su skinuti hitovi „Valerie” i „Stop me”, po mišljenju mnogih bio je dens saundtrek 2007. godine.
Mark Ronson je rođen 1975. godine u Londonu. Markov otac Lorens Ronson, muzički menadžer, otkrio je sastav „Bucks Fizz” koji je 1981. godine pobedio na Evroviziji. Odrastao je u kući koja je bila u istoj ulici kao i dom Pola Makartnija, a u kojoj je Kit Mun iz grupe „Hu” bio redovan gost. Mun je prvi primetio Markov talenat za muziku i rekao Ronsonovoj majci En da, ukoliko mu ona ne kupi bubnjeve, on će to učiniti. Ali, kada je imao šest godina roditelji su mu se razveli i on se, zajedno sa sestrama bliznakinjama i majkom, preselio u Njujork. Očuh mu je postao Mik Džons, lider benda „Foreigner”, tako da je jednu muzičku porodicu „zamenio” drugom. 
Sa samo 12 godina on i njegov najbolji drug Šon Lenon, sin Joko Ono i Džona Lenona, prespavali su jednu noć kod Majkla Džeksona. Danas se šali: „Nisam ga video od tada. Ne javlja se, ne piše!”.
Ronson se vrlo brzo zainteresovao za njujoršku hiphop scenu i počeo da radi kao hiphop di-džej. „Vežbao se” u studentskom baru Vasar koledža u Njujorku, gde je studirao sociologiju. Kasnije se prebacio na Univerzitet Njujork gde je upisao teoriju muzike.
Da mu je krenulo shvatio je kada mu je Pi Didi napisao svoj broj telefona na novčanici od 100 dolara da bi puštao ploče na njegovoj sledećoj zabavi. Privukao je i pažnju Džeja Zija.
A onda je rešio da se oproba i u produkciji. Producirao je album američke pevačice Nike Koste, koji je, uprkos dobrim kritikama, propao na tržištu. Slično je prošao i njegov debi album „Here Comes the Fuzz”iz 2003. godine.
– Imam neki osećaj krivice ako nešto ne uradim dobro. Smatram da sam ja taj koji postavlja standarde – rekao je jednom. 
Do saradnje Ronsona i Lili Alen došlo je 2006. godine kada je upoznao u jednom klubu u londonskom Noting hilu. Alenova je dala Marku svoj demo snimak, koji mu se svideo, pa je zato pozvao da mu se pridruži u njegovom njujorškom studiju da bi snimili njen debi album.
Nešto kasnije upoznao je i Ejmi Vajnhaus. „Dok mi je pričala anegdotu o tome kako je menadžer pokušavao da je natera da ode na lečenje od alkohola, shvatio sam da bi to bila odlična ’udica’ za pesmu”, pričao je Ronson. Upravo je tako nastao najveći hit Ejmi Vajnhaus „Rehab”, koji je Mark producirao, kao i većinu albuma „Back to Black”. 
Na nedeljnoj dodeli Gremi nagrada u losanđeleskom „Stejpls centru” dobio je nagradu za producenta godine, a „njegova” Ejmi Vajnhaus je ovenčana sa pet priznanja. Već u sredu zakazana je dodela najznačajnijih britanskih muzičkih nagrada Brit, a Mark Ronson ima tri nominacije i to za najbolji album, singl i najboljeg britanskog umetnika. Ronson će i nastupiti na dodeli nagrada koja će biti održana u londonskom „Earl’s cortu”, a trenutno se nalazi na turneji po Velikoj Britaniji. Pored svega, ponovo radi na novim albumima Robija Vilijamsa i Ejmi Vajhnaus.

Dame za lepotu prirode
Nedavno je na savskom keju održana akcija sađenja jelki, u okviru velikog projekta koji organizuju Ekološki centar (NVO) „Vratimo lepotu rekama”, Ministarstvo za zaštitu životne sredine, Mensa Srbije i JKP „Zelenilo” Beograd.
Projekat za očuvanje prirode, „Jelke zovu upomoć”, čiji je idejni tvorac Vesna de Vinča, promovisan je u cilju očuvanja prirode, što je posebno važno ako se zna da se u Srbiji samo za božićne i novogodišnje praznike poseče više od 200.000 jelki. Sada, kada je praznična groznica iza nas, umesto da bude bačeno, ovo drveće je ponovo posađeno na savskom keju, a sađenje će se nastaviti iz godine u godinu, u celoj zemlji. Među onima koji su zasadili po jednu jelku bili su predstavnici TV Enter, B 92, Studio B, „Politike”, „Bazara”, „Blica”, „Stori”, „Bilje i zdravlje”, „Helou” i mnogi drugi, a pridružile su im se i poznate ličnosti među kojima su bili Olja Ivanjicki, Rada Đuričin, Oliver Njego, Suzana Mančić, Dušan Janjić, Miroslav Lazanski i drugi. Neke od njih su i članovi ovog ekološkog centra. U akciju su uključeni i Bitef teatar, Srbijašume, Beograd vode, rukometni klub „Zemun”. Za promociju je zadužena i Tanja Petrović, trener karatea, te su ovom prilikom mališani iz njenog karate kluba „Nipon” demonstrirali svoju veštinu i tako svojim prisustvom ulepšali ceo događaj, koji bi upravo njihovim vršnjacima trebalo da bude putokaz kako da vode računa o životnoj sredini i očuvaju je za svoju decu.
Akcija se nastavlja... Toliko dugujemo prirodi.

Dajem sve od sebe u svakom trenutku
INTERVJU
Svetska šampionka sveta u karateu, šampion Evrope, Japana, Amerike, Balkana, diplomirani pravnik, zaslužni sportista Jugoslavije, žena godine (1996), 27 puta šampion naše zemlje u raznim disciplinama od 1989.godine, supruga i majka dvoje dece. Ovo je samo mali deo biografije karatistkinje Tatjane Petrović, koja otkriva formulu svog uspeha, neostvarene želje i ličnosti kojima se divi. Nedavno je organizovala međunarodni karate turnir „Nipon top-ten” u čast rođenja Njegovog veličanstva japanskog cara. Na turniru je učestvovalo 850 takmičara iz 70 klubova, sedam iz inostranstva, a svečanu ceremoniju je otvorio legendarni začetnik karate veštine na ovim prostorima, majstor karatea, doktor Vladimir Jorga.
– U okviru proslave jubileja KK Nipon organizovali smo i karate seminar u SC Banjica, sa najuspešnijim karatistom svih vremena u ovoj zemlji Predragom Stojadinovim. Seminar je obuhvatio dva treninga sa zanimljivim temama iz oblasti tehničko-taktičkih situacija u karate sportu i prisustvovalo je 54 polaznika. Bio je to poklon organizatora svim učesnicima pomenutog turnira „Nipon top-ten”
Zanimljivo dešavanje organizovali ste i u Etnografskom muzeju?
– Reč je o „Nipon festu” pod nazivom „Karate je umetnost”. Pred sam kraj 2007 godine (28. decembra), u Etnografskom muzeju u Beogradu, publici je predstavljena likovna i literarna izložba na temu „Ljubav u karateu”, čiji su autori deca KK Nipon. Prikazane su najinteresantnije muzičko-scenske koreografije etno-karatea sa kojima smo gostovali u Japanu, Grčkoj, Nemačkoj i Rusiji. Promovisana je nova knjiga „Nipon raste sa vama”, koja predstavlja jedinstveni izraz pesničkog i likovnog stvaralaštva u sportu.
 Po čemu ćete pamtiti 2007. godinu?
– Po veoma dobro zamišljenim i još bolje i uspešnije realizovanimprojektima među kojima su i „Best vumen čempionšip”, pod pokroviteljstvom Međunarodnog olimpijskog komiteta kao i dolazak Erike Džong u našoj organizaciji, a tu je i organizacija drugog letnjeg kampa u Japanu sa članovima KK Nipon i upoznavanje sa kulturom i tradicijom ove zemlje... Privatno, prošlu godinu ću pamtiti po ogromnoj količini ljubavi koja je zapljusnula četrdesetu obalu mog života.
Sećate li se prošlogodišnjih želja? Šta se od toga ispunilo a šta još čekate?
 – Ne da se samo sećam, već ih i pišem u dnevniku koji vodim od 1978.god. Zapisano – učinjeno! Moj korpus želja u 2007.godini se obistinio 75 odsto. Ono što se nije desilo ne zavisi samo od mene!
Kajete li se zbog nečeg što ste uradili ili zbog nečeg što niste uradili?
 – Ne! Uvek radim ono što volim, to je moja filozofija, pa i kada nešto ružno doživim ili nešto izostane od zamišljenog, ne kajem se. Dajem sve od sebe u svakom trenutku, i ne kajem se, i ne osvrćem se...
Kao svetskoj šampionki u karateu, šta će Vam ostati u najdražoj sportskoj uspomeni?
– Veliki broj prijatelja širom sveta i ogromno životno iskustvo koje se stvara sloj po sloj, polako i precizno, sa svim pobedama i porazima koje sam doživela. Važna sposobnost da protivnika pretvoriš u prijatelja za ceo život. Posle idu sve titule i medalje, pehari i priznanja...
 Kakve su Vam poslovne ambicije za ovu godinu?
– Nju ću pokloniti sebi! Svako jutro se budim i kažem: Tanja Petrović. Sve ostale obaveze usklađujem sa ovim imperativom. Meni je trideset godina u karateu i hoću i ja da uživam u ogromnoj količini ljubavi koju emitujem svima. Bar jednom uživotu.
 Kome se divite?
– Mnogi ljudi zavređuju moju pažnju, ali malom broju se divim. Divim se svima koji su spremni da žrtvuju sve zbog plemenitog cilja, kao što je to Vuk Bojović!
 Šta Vam je najveći životni izazov?
– Rođenje moje dece, Tare i Mateja. Kada bih mogla, volela bih da ih imam još, barem još toliko!
Interesantno je da ste se venčali na veoma egzotičnom mestu – u Japanu, i to u kimonu. Zbog čega?
– Moja ljubav su Japan, Istok, karate-do, bušido, samuraji. Moji principi su poštovanje, tradicija, patriotizam, borba, poštenje, samokontrola, milosrdnost, idealizam, humanizam i plemenitost. Logično je da sam sa izabranim čovekom tražila sredinu koja me uljuljkuje i pokriva ovim idealima.  
Kako usklađujete poslovne i porodične obaveze, budući da ste ne samo svetski šampion već i majka?
– Svi živimo trista na sat. Nema lenčarenja, svi su odgovorni za svoj deo posla i obaveza. Ima puno izazova, aktivnosti, putovanja, novih veština i učenja, ali osnovno pravilo je dobar plan i maksimalan trud. Uživanje dolazi kao posledica velikog broja aktivnosti. Pomalo spartanski, zar ne?             
Koji je Vaš životni moto?     
–Volite to što radite! Jedini način da zadržite osmeh, da otvorite prozor i udahnete novi dan, da ispružite ruku i dajete, da pomilujete i pomognete, da pomerite misao. Tek onda dolazi pitanje: a šta ja imam od toga? Volimo  to što radimo i darujmo više nego što uzmemo!

Srbija i Šumadija
Najava filma „Kneževina Srbija”, na Prvom programu RTS-a, u proizvodnji Košutnjak filma i u saradnji sa ministarstvima prosvete i kulture, nagoveštavala je da ćemo se, u susret Sretenju, podsetiti prelomnih datuma i događaja iz 19. veka, koji mogu biti poučni i danas, kada je Srbija na još jednoj istorijskoj prekretnici.
Na kraju ovog dokumentarno-igranog filmskog zapisa, u kome ima i sjajnih sekvenci, ostala je mučnina zbog saznanja da i jedan umetnički i obrazovni program nacionalne televizije identifikuje Srbiju sa Beogradom, pojedine istorijske činjenice prećutkuje, a druge falsifikuje.
Istorijska je činjenica da je prva prestonica savremene Srbije – Kragujevac i da je čitav period svoje prve vladavine knez Miloš Obrenović stolovao u njemu, te je tu praktično doneo sve značajne odluke za osvajanje slobode, stvaranje države i ustanovljenje državnih, prosvetnih i kulturnih institucija. U srcu države knez je izgradio dvorski kompleks, koji su činila tri konaka i crkva. U Kragujevcu su primani hatišerifi i berati, često iznuđeni Miloševom diplomatijom, lukavstvom i podmićivanjem turskih zvaničnika, čime je otimano parče po parče autonomije, uz očuvanje biološke supstance naroda. Tu je formiran prvi sud, osnovana prva Gimnazija, ustanovljen Licej, oglasila se Knjažesko-srbska banda, utemeljeno prvo srpsko pozorište – Knjažesko-srbski teatar. U prestonom gradu je zasedala Narodna skupština, na kojoj je usvojen i Sretenjski ustav, jedan od najmodernijih toga doba u Evropi. Taj događaj je, uz pokretanje Prvog srpskog ustanka u Orašcu, ugrađen i u Dan državnosti Srbije. Tu su pokrenute „Novine srbske”, Sveti Sava ustanovljen za školsku slavu i prvi put u Gimnaziji i Liceju proslavljen. U Miloševoj pridvorskoj crkvi bilo je sedište mitropolita Melentija Pavlovića, prvog Srbina na čelu SPC posle ukidanja Pećke patrijaršije 1766. godine. U Kragujevcu je boravio i Vuk Stefanović Karadžić, započinjući reformu jezika, kragujevačka Tipografija je štampala prve knjige. Na Miloševom skromnom dvoru je postavljena i zbirka minerala, zametak muzejske delatnosti, i formirana prva galerija od dela Pavla Đurkovića, Uroša Kneževića, Jovana Isailovića.
Iako, kažu, nepismen, Miloš je u Kragujevcu okupljao školovane ljude, jer je znao da bez prosvećenosti i kulture nema ni države, da bi potom odavde u svet slao najbolje gimnazijalce i licejce na dalje školovanje kako bi se vratili da učvrste Srbiju kao modernu evropsku državu.
Znao je Miloš da je za stabilnost države važno da se svi njeni delovi što ravnomernije razvijaju i da imaju osećaj brige vladara i najviših državnih institucija o sebi, pa je gradio svoje konake i u Požarevcu, Beogradu, Šapcu... i povremeno boravio u njima, poklanjajući pažnju tamošnjem narodu.
Kada je pod pritiskom ustavobranitelja prestonica preseljena u Beograd, Kragujevac je ostao značajan centar političkog života Srbije, skupština je i dalje zasedala u ovom gradu, tako da je i Berlinski ugovor iz 1878. godine o sticanju nezavisnosti i suverenitetu Srbije ratifikovan na skupštini u Kragujevcu.
U televizijskom filmu ,,Kneževina Srbija” mnoge od ovih činjenica su prećutane, a i neke koje su saopštene smeštene su u drugi kontekst.
Piše li se ovim nova istorija Srbije? Zašto najviši državni zvaničnici nalaze vremena da na Sretenje posete Marićevića jarugu, a ne nalaze za potrebno da svrate i u Kragujevac? Zar je ustaničko i buntovničko značajnije od državotvornog?
Činjenice govore da su istorija i Miloš Obrenović Kragujevcu dodelili ulogu zavičaja moderne Srbije. Zato Kragujevac ima visoku dužnost čuvanja nacionalnog i državnog identiteta, jer ovde, u Šumadiji, ustaničko i državotvorno, srpsko i evropsko egzistira u skladnoj vezi, bez isključivog promišljanja ,,ili-ili”. Ako se to iz beogradskog ,,kruga dvojke” ne vidi, strahujemo za budućnost naše države.
Što bi rekao umni Milan Đ. Milićević, za skladan i uspešan razvoj Srbije ,,neophodno je da Šumadija sebe prepozna u Beogradu, a Beograd sebe u Šumadiji”.
novinar i publicista

Amerika i evro-NATO
Evropski deo NATO-a borbeno je mlitav i nema volje za rat, zaključio je nervni centar saveza smešten u Vašingtonu. Povod za alarmantnu dijagnozu je Avganistan. Stečen je utisak da u toj zemlji malaksava sve što bi trebalo da čini nekakav normalan životni poredak, a da je na snazi privid ,,oporavka i obnove” – svakim danom sve manje održiv surogat mira, pošto je rat s talibanima objavljen dobijenim, a nije završen.
Osnovni razlog krhkosti avganistanskog privida je stanje na frontu. Žilavost tobože poraženog neprijatelja iznenadila je Vašington. Pokazalo se da američka ,,haj-tek” mašina za rat ne izlazi na kraj s talibanskom gerilom. Rezultat? Više od četrdeset hiljada vojnika NATO-a, u najvećem broju Amerikanaca, zatim Britanaca i Kanađana ne uspeva efikasno da kontroliše jug i istok zemlje.
Poslednji novi veliki problem je haotični Pakistan, čije medrese regrutuju, uvežbavaju i ideološki fanatizuju dobrovoljce za rat sa Zapadom. Stvari bi mogle da krenu sasvim naopako, ako se u Pakistanu ne izađe na kraj sa Al Kaidom. Međutim, posle ubistva Benazir Buto i krize sa Mušarafom, sve manje je jasno kako bi se to postiglo.
Alternativa ratu koji se ne može dobiti je rat koji se gubi. SAD to ne kažu, ali bojazan od poraza jasno je izražena na stranicama američke štampe. Strahuje se, štaviše, da rat ne zahvati i Pakistan.
Snage SAD su pri gornjoj granici napregnutosti, raspete između avganistanskog i iračkog bojišta. Instinkt kaže da se krize nekako gurnu ,,pod tepih”, makar do političke štafete u Beloj kući. Ali to nije realno, u slučaju da u Avganistanu točak klizne nizbrdo.
U fijasko ratovanjima, suočavanje aktera sa stvarnošću nikada nije jednostavno. Nije ni Americi. Ispitivački pogled njenih političkih i vojnih šefova prešao je bojištem i u potrazi za uzrocima slabosti zastao na saveznicima Evropljanima. Zar nije njihova bezvoljnost razlog što su u Avganistanu kola u blatu!?
Na jugu nedostaju borbene trupe. Brojno stanje ljudstva je u toj meri ,,knap” da ovog trenutka još nema rezerve – da uskoči kako bi deo ratno angažovanih marinaca bio izvučen s bojišta za obećani odmor.
U to isto vreme, evro-NATO (ne računajući Britaniju) radije insistira na dužnostima u tzv. bezbednim zonama, u Kabulu i drugde. Nemci ,,drže stražu” nad primirjem i asistiraju u obnovi civilnih aktivnosti. Francuzi pomažu vojnu obuku, obrazovanje, rad i transport. Navodno, čeka se da odbrambenu misiju preuzme sama ,,armija Avganistana”, relativno malodušna struktura u nastanku. (Ne može se osposobiti pre sledeće ,,tri do četiri godine”, prognozirao je nemački general Kasdorf.)
Kriza solidarnosti navodi na ideju o krizi NATO-a. Na to ukazuje jetkost u američkim merodavnim objašnjenjima stanja u kojem je alijansa. Na primer, državnog sekretara za odbranu Gejtsa – da bi alijansa mogla da se podeli na ,,one koji žele da se bore, i ginu za zaštitu bezbednosti ljudi, i one koji ne žele”. A onda, da ,,ne možete imati jedne saveznike čiji sinovi i kćeri ginu u borbama, i druge saveznike zaštićene takvog žrtvovanja”.
Američki oponent je unutar političke javnosti Evrope ponesene neodobravanjem ,,Bušovih avantura”. Produžava se inercija osude angloameričke agresije na Irak. Vlade koje oklevaju, ne šalju trupe u rat u Avganistanu, boje se izbora.
Pre nedelju dana, Vašington je pošao u kampanju obnove morala, ili tačnije poslednje potere za dobrovoljcima. Šef diplomatije Kondoliza Rajs došla je u Avganistan da ohrabri i predsednika Karzaija i trupe. Sekretar Gejts se iskrcao na evropskoj obali Atlantika da, koristeći tribine Vilnusa i Minhena, pozove Evropljane da razluče Irak od Avganistana. Na kocki je bezbednost Evrope. Tačno, ali ,,posle Iraka” teško je poverovati.

Stonoteniski rat zbog Kosova
Prijem Stonoteniskog saveza Kosova u Svetsku stonotenisku federaciju (ITTF) godine zakomplikovao je stonoteniski život ne samo srpskom stonom tenisu, već i evropskom i svetskom, a sada posledice ove političke odluke Kongresa ITTF dobijaju dodatno ubrzanje.
Stonoteniskom savezu Srbije uskraćena je mogućnost kandidovanja za organizaciju Svetskog prvenstva 2011. godine, Rusija neće izdati vize stonoteniserima sa Kosova za Evropski šampionat u Sankt Peterburgu u oktobru ove godine, a predsednik ITTF Adam Šarara zapretio je da će zbog toga oduzeti Moskvi organizaciju Svetskog prvenstva 2010. godine. Ali, pođimo redom.
Na Kongresu ITTF u Parizu 2003. uprkos oštrom protivljenju predstavnika Stonoteniskih saveza Srbije i Grčke, velikom većinom glasova Stonoteniski savez Kosova primljen je u punopravno članstvo u svetsku stonotenisku porodicu, iako nije ispunilo jedan od osnovnih statutarnih uslova, a to je potpuna kontrola stonoteniskog života na svojoj teritoriji.
Istoga dana, iako je Jugoslavija još postojala, u samostalno i punopravno članstvo primljeni su i stonoteniski savezi Srbije i Crne Gore.
– Između ovih prijema postoji bitna razlika. Stonoteniski savez Jugoslavije, odnosno Srbije, dao je saglasnost Stonoteniskom savezu Crne Gore za osamostaljenje, ali ne i Kosovu, koje nije ispunjavalo ni uslov da kontroliše stonoteniska takmičenja na svojoj teritoriji, jer i danas, kao i tada, 12 ekipa sa Kosova učestvuje u našem sistemu takmičenja. O političkim razlozima i činjenici da Kosovo nije član Ujedinjenih nacija ne treba ni govoriti. Uostalom od međunarodnih sportskih federacija samo je stonoteniska priznala Kosovo i napravila opasan presedan, – kaže Aleksandar Matković, predsednik Stonoteniskog saveza Srbije, ujedno i potpredsednik Evropske stonoteniske unije (ETTU).
Problem Kosova, prvi put ozbiljno, nadvio se nad naš stoni tenis prošle godine uoči Evropskog prvenstva u Beogradu, „BETT 2007”. U živoj sportsko-diplomatskoj aktivnosti, koju je vodio predsednik ETTU Italijan Stefano Bosi, posle prijema kod premijera Vojislava Koštunice, odlučeno je da stonoteniseri sa Kosova mogu da igraju u Beogradu pod nazivom „Kosovo – Republika Srbija”.
Oni, naravno, nisu došli u Beograd, ali su to iskoristili da izvrše dodatni pritisak na ionako politički neupućene ili čak nedobronamerne čelnike ITTF.
U decembru prošle godine Izvršni komitet ITTF na sednici u SAD razmatrao je kandidature za organizaciju Svetskog prvenstva 2011. godine i odlučio da prihvati kandidaturu Dohe (Katar), Roterdama (Holandija) i Nemačke (grad domaćin još nije određen), a da odbije kandidaturu Beograda. Sednicom je predsedavao Kanađanin Adam Šarara, koji se i 2003. dosta založio za „stvar Kosova”.
Koliko je sve to urađeno „ispod žita” svedoči i činjenica da STS Srbije nije zvanično obavešten o eliminaciji sa liste kandidata za 2011. a u materijalima za Kongres ITTF idućeg meseca u Guangdžou (Kina) pominje se samo da je jedna kandidatura odbijena – ni čija, ni zbog čega.
– Mi smo za odluku Izvršnog komiteta ITTF saznali odmah. Predsednik ETTU Stefano Bosi mi je odmah javio ishod glasanja, a to mi je nešto kasnije potvrdila potpredsednik ITTF Judit Farago i izrazila svoje žaljenje. Kao razlog za eliminaciju Beograda navedeno je da naše vlasti ne žele da izdaju vize stonoteniserima Kosova. Ja sam 14. decembra uputio protestno pismo Šarari i zatražio objašnjenje za ovu odluku. Više od mesec dana čekali smo odgovor koje nam je potvrdilo da smo u pravu, pa smo ponovo pisali svim članovima izvršnih komiteta ITTF i ETTU i protestovali, a sutra na sednici Upravnog odbora ponovo ćemo razgovarati o ovom problemu i daljim koracima, koje ćemo da preduzmemo, – rekao je juče Aleksandar Matković.
„Problem Beograda” koji je ITTF neprincipijelno gurnuo pod tepih prerašće u „Problem Sankt Petersburg” i „Problem Moskva”.
ITTF je zbog Kosova (i Srbije) ušao u, zasad, tajni sukob sa Rusijom.
– Sankt Petersburg je na jesen domaćin ovogodišnjeg Evropskog prvenstva i, pošto se stav Evropske stonoteniske unije prema STS Kosova nije promenio od prošle godine, Stonoteniska federacija Rusije bi mogla da ih primi samo ako igraju pod nazivom „Kosovo – Republika Srbija”, – objašnjava Matković.
Poznavaocima političkih prilika, jasno je, i da sportisti sa Kosova mogu u Rusiju samo sa našim pasošima i vizama dobijenim u Beogradu, pa je lako pretpostaviti da će umesto putovanja u Rusiju stonoteniseri sa Kosova moći samo da protestuju kod Adama Šarare i ITTF.
– Predsednik ITTF je nezvanično već zapretio da će oduzeti Moskvi svetski šampionat 2010. godine, ako ne puste ekipu STS Kosova da igra na Evropskom prvenstvu ove godine, ali siguran sam da Rusi neće popustiti, – kaže predsednik STS Srbije.
Očigledno svetska stonoteniska porodica našla se pred ozbiljnim problemom, a mogućnost raskola mogla bi da bude i veća nego što su se predsednik IAAF i njegovi istomišljenici nadali.
-----------------------------------------------------------
ITTF ne kažnjava Holandiju i Nemačku
Adam Šarara naveo je u pismu predsedniku STS da je ITTF od 1997. imao problema sa organizatorima velikih takmičenja, koji nisu zbog političkih razloga, izdavali vize takmičarima iz nekih zemalja, ali opet nije bio principijelan.
Opet na štetu našeg stonog tenisa.
Pomenuo je da su malezijske vlasti na pritisak ITTF izdali vize stonoteniserima Izraela i Srbije i Crne Gore za Svetsko prvenstvo 2000. godine (uzgred: tada SCG još nije postojala), ali propustio je činjenicu da je Holandija odbila da 1999. godine izda vize našim reprezentativcima i onemogućila ih da igraju na Svetskom prvenstvu koje je oduzeto Beogradu zbog bombardovanja (izuzetak je bio Slobodan Grujić koji je imao šengensku vizu).
Holanđanima Šarara nije zapretio oduzimanjem šampionata. naprotiv Holandija (Roterdam) je ostala na listi kandidata za organizaciju svetskog prvenstva 2011. a to važi i za Nemačku, iako predsednik ITTF u obrazloženju odluke da se odbije kandidatura Beograda navodi „u Bremenu su mnogi naši članovi imali problema sa dobijanjem viza”. I Nemačka je nagrađena, a samo je Srbija kažnjena.
-----------------------------------------------------------
„Vize” kamen spoticanja
„U vezi sa vašom kandidaturom za Svetsko prvenstvo 2011. Izvršni komitet ITTF smatra da Vaša kandidatura ne može da uđe u dalje razmatranje zbog činjenice da tim sa Kosova ne bi dobio vize u skladu sa našim pravilima. ITTF nije političko telo, već međunarodno upravno sportsko telo. Ne smemo da se mešamo u politiku, već treba da obezbedimo uslove za poštovanje i primenu naših pravila. Pažljivo smo pratili ovo pitanje tokom Evropskog prvenstva u Beogradu 2007. Iako su STSS i nadležni organi dali pisane izjave da će učesnici sa Kosova dobiti vize, činjenica je da kosovski tim na kraju nije mogao da učestvuje pod istim uslovima kao i ostali članovi ITTF i ETTU”, napisao je predsednik ITTF u pismu upućenom Aleksandru Matkoviću.
Pri tome Adam Šarara je zaboravio da su stonoteniseri sa Kosova shodno Rezoluciji 1244 UN državljani Srbije, pa da im vize nisu ni potrebne (uostalom nisu ih ni tražili), a stav da kosovski tim mora da ima iste uslove kao ostali članovi stonoteniske porodice prekršen je već tokom prijema STS Kosova u ITTF. STS Kosova nije reprezent stonog tenisa nezavisne države.   
-----------------------------------------------------------
Prvi vizni problem još 1953.
Prvi put učešće na svetskom prvenstvu naših stonotenisera bilo je dovedeno u pitanje 1953. Bilo je to vreme informbirovske blokade Jugoslavije. Domaćin Šampionata bila je Rumunija, a granica sa našom zemljom bila je zatvorena.
– Kada smo pešice došli na rumunsku granicu naišli smo na zid od žice. Rumunski graničari su nas slali u mađarsku, da pokušamo tim putem, ali tadašnji predsednik ITTF Ajvor Montegi nas je uzeo u zaštitu i zapretio Rumuniji da će im oduzeti šampionat. Rumuni nisu imali kud. otvorili su granicu, tačnije, mi smo sekli žicu i na lokomotivi prešli u Rumuniju, – priseća se Borivoje Popović, istaknuti stonoteniski radnik, od 1975. godine doživotni počasni član ITTF.
Nekada je ITTF zaista bila organizacija koja se vodila sportskim, a ne političkim principima.
– Australija je trebalo da organizuje u Melburnu Svetsko prvenstvo 1967. ali joj je ta privilegija oduzeta, jer nisu hteli svim članovima da izdaju vize. U slučaju Holandije 2000. ovo rukovodstvo ITTF nije primenjivalo isti princip. ja sam posle toga iste godine u Kataru podelio svim članovima Kongresa ITTF materijal u kojem sam objasnio čitav slučaj i tražio da se kazni Stonoteniski savez Holandije, ali niko nije reagovao na to, – kaže Borivoje Popović.

Dan koji je prerastao u pokret
Sutra je na Banjici Dan vaterpola. Biće obeležen utakmicama vaterpolistkinja Srbije i Hrvatske (18,45 č) i vaterpolista Srbije i SAD (20,15 č).
– Rezultat utakmica nije bitan. Ovde je važno da je Dan vaterpola prerastao u nešto što bih nazvao pokret, – kazao je selektor naše reprezentacije Dejan Udovičić. – Cilj nam je da se stvori atmosfera u kojoj će deca videti koliko je lepo da se bave sportom. Naši vaterpolisti im za to služe za ugled ne samo onim što pokazuju u bazenu, nego i van njega. Mi se prvi put okupljamo u ovoj godini u kojoj nam predstoje veliki izazovi. U četvrtak idemo u Atinu gde ćemo igrati na prijateljskom turniru s Grčkom, SAD i Crnom Gorom. Ovaj predah u nacionalnim šampionatima zbog olimpijskog kvalifikacionog turnira u Oradei dobro nam je došao da se okupimo i dogovorimo za rad u ovoj sezoni. Pripreme ćemo početi u maju i tada će se znati ko je sve na širem spisku za Evropsko prvenstvo u Malagi i Olimpijske igre u Pekingu.
Predsednik Vaterpolo saveza Srbije Velibor Sovrović je rekao:
– Dan vaterpola je dobra prilika da veliki broj dece vidi dobre utakmice i prave asove. Mi ovu akciju vodimo u saradnji s humanitarnom organizacijom „Naša Srbija”, jer želimo da pomognemo deci kojoj su ratovi i sve ostalo što se događalo poremetili detinjstvo. Što se reprezentacije tiče ona je na početku novog posla. Reprezentaciji želim da je mimoiđu povrede i bolesti i da joj poželim sreću na dva velika takmičenja koja je očekuju ovog leta.
Trener naše reprezentacije Nebojša Novoselac je sažeto izneo situaciju uoči prvog okupljanja naših najboljih vaterpolista u olimpijskoj godini:
– Svi su se odazvali pozivu. Vujasinović i Udovičić će se priključiti nešto kasnije zbog obaveza u svom klubu.
Njih dvojica zbog umora neće igrati protiv Amerikanaca na Banjici. Verovatno će izostati i Andrija Prlainović zbog povrede.
Slobodan Nikić s velikom radošću očekuje Dan vaterpola:
– Lepo je kad se iz inostranstva dođe kući, pa onda na Banjicu pred puno gledalište. Ova godina će biti mnogo naporna. Podseća me na 2006. kada smo učestvovali u tri takmičenja i u sva tri osvojili zlato. Kada bismo ove godine postigli upola od toga bio bih zadovoljan.
Živko Gocić takođe smatra da je Dan vaterpola izuzetan događaj:
– Dan vaterpola je događaj od velikog značaja, jer je to prilika da se deca zainteresuju za sport. Ne moraju da postanu profesionalni sportisti, ali bi im mnogo značilo da se bave nekim. Pred nama je teška sezona. Najvažnije je da budemo zdravi, a što se obećanja tiče mogu da kažemo samo da ćemo na svakom takmičenju da idemo na najviši plasman.
Pi-ar menadžer VSS Ivana Ukropina je podsetila da Državna lutrija Srbije vodi dve osobe na Olimpijske igre u Pekingu. Uslov za to je da se kupi ulaznica (sto dinara) na Banjici ili u Bilet-servisu na Trgu Republike u Beogradu, na njoj upiše ime, prezime i broj telefona i ubaci u kutiju iz koje će u nagradnoj igri biti izvučeno ko će u Kinu.

Zvezda obezbedila mesto u Evropi
Crvena zvezda je bez po muke pobedila u „večitom derbiju” s 3:0 (25:14, 25:18, 25:20). Što je još važnije ovom pobedom je, kako je naglasio njen trener Željko Bulatović, obezbedila sebi mesto u Evropi u idućoj sezoni.
Partizan je potpuno podbacio. Njegov trener Milan Žarković to objašnjava psihologijom odbojkaša koji su se nekoliko godina borili za opstanak u ligi, pa sada, kad im ne preti ispadanje, još se nisu navikli da treba da se bore i za više od toga.
Kapiten „crveno-belih” Tomislav Dokić je otkrio da se njegov tim, poučen iskustvom iz poslednjih okršaja s Partizanom, dobro pripremio za ovu utakmicu i u nju ušao izuzetno motivisan. Tek u trećem setu je suparnik smanjio broj grešaka, ali to nije omelo Zvezdu da osvoji sva tri boda s kojima ostaje u borbi za drugo mesto što je dobra odskočna daska za doigravanje za prvaka.
Nemanja Nićiforović iz Partizana je sportski priznao da ih je protivnik nadvisio u svim elementima igre. Posebno je ukazao da njegov tim nije ispoljio borbenost, a sa njom dolazi i sve ostalo. Ipak, nada se da će njegov tim da uđe u formu i popravi utisak u završnici prvenstva.
Dvorana: Šumice. Gledalaca: 400. Sudije: V. Ćuk i Bjelićeva (Beograd).
CRVENA ZVEZDA: Zindović, Stefanović 2, Ćulafić 8, Nik. Majstorović, Nev. Majstorović, Stanković 12, S. Ilić, U. Ilić, Terzić 12, Dokić 11, Rašić 9, Mitić. Trener: Bulatović.
PARTIZAN: Đorđević, Novoselac 2, Nićiforović 5, Kostić, Turanjanin, Dautović 5, Vukićević, Poluga 3, Žumbera, Ilić, Anastasijević 7, Steljić 9. Trener: Žarković.

Stojaković ponovo čovek odluke
Predrag Stojaković je u sjajnoj šuterskoj formi i to baš uoči „ol star” vikenda (od danas do 17. februara u Nju Orleansu) na kome će se nadmetati za zvanje najboljeg „trojkaša” u NBA.
Stojaković je generalnu probu imao u duelu protiv Milvokija. U trenutku kada je semafor pokazivao da je do kraja ostalo petnaest sekundi, dalekometni projektil našeg asa omogućio je Hornetsima (slavili na gostovanju sa 111:107) da pauzu sačekaju kao najuspešniji tim Zapadnog udruženja sa skorom od 36 pobeda i 15 poraza.
– Samo sam završio na pravi način dobru akciju pošto sam bio sam na liniji „trojke”,– rekao je Stojaković posle meča.
Za 35 minuta i jednu sekundu naš as je bio strelac 19 poena (šut 11–7, „trojke” 3–3, slobodna bacanja 2–2), uz četiri skoka i jednu grešku.
Juče su se ponovo ukrstila dva „srpska” kluba: L. A. Lejkersi (35–17) Vladimira Radmanovića su u Mineapolisu pregazili Minesotu (10–41) Marka Jarića sa 117:92.
Radmanović je za 18 minuta i 38 sekundi bio dobar: 11 koševa, šut 6–4, „trojke” 3–1, slobodna bacanja 2–2, dva skoka, po jedna asistencija i osvojena lopta. „Jezerčani” su uspešno završili turneju dugu devet utakmica van svog „Stejpls centra” ostvarivši na putu sedam pobeda i dva poraza (5–1 od kako je u ekipi Pau Gasol, pridošlica iz Memfisa).
Jarić je utopio u sivilo „Planinskih vukova”: 20 minuta i 31 sekunda, dva poena, šut 5–1, penali 2–0, četiri asistencije po jedan skok i izgubljena lopta.
Ni Nenad Krstić nije bio preterano bolji, ali on se tek vraća na parket posle višemesečne pauze: 17 minuta i 22 sekunde, dva koša, šut 2–0, penali 2–2, pet skokova i dve greške. Njegov Nju Džersi (23–30) poražen je u Torontu od istoimenog kluba sa 109:91. Džejson Kid, odlični plejmeker Netsa, verovatno će uskoro da promeni sredinu i da obuče dres Dalasa.
Filadelfija je na svom terenu nadigrala (102:88) Memfis (14–38). Darko Miličić gotovo neprimetan za 13 minuta i sedam sekundi: 0 poena, šut 4–0, pet skokova, jedna blokada, tri izgubljene i jedna osvojena lopta.
U reprizi prošlogodišnjeg finala San Antonio (4:0 za „Mamuze”) je ponovo lako izašao na kraj sa Klivlendom pobedivši u gostima sa 112:105. Manu Đinobili je brojao čak do 46, šutirajući „trojke” 11–8.
Na drugoj strani Lebron Džejms se zaustavio na 39 poena (18 u četvrtoj četvrtini). Aleksandar Pavlović je i dalje na listi povređenih igrača.
U ostalim utakmicama postignuti su ovi rezultati: Orlando (Dvajt Hauard 23 poena i 24 skoka)– Denver (Karmelo Entoni 32 koša) 109:98, Šarlot– Atlanta 100:98 (posle produžetka), Boston– Njujork 111:103, Detroit– Indijana 96:80, Hjuston– Sakramento 89:87, Dalas– Portland 96:76, Golden Stejt– Feniks (Šakil O Nil još uvek na klupi) 120:118, Juta– Sijetl 112:93 i Vašington– L. A. Klipers 91: 89.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih u monsunskoj kiši
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Loše veče „crno-belih” u Sijeni
Partizanovi košarkaši bili su početkom drugog poluvremena na četiri poena odstojanja, ali su na startu TOP 16 Evrolige protiv Montepaskija u Sijeni pretrpeli ubedljiv poraz od 71:54 (16:9, 17:18, 15:9, 23:8).
Treća četvrtina odredila je tok meča u kojem su srpski prvaci najviše gubili sa 18 poena razlike u finišu. Nikola Peković je propustio lepu šansu da zaostatak smanji na dva poena, a malo kasnije je promašio i „zakucavanje”, dok je italijanski šampion nanizao osam uzastopnih pogodaka i drugi put na susretu stigao do dvocifrene prednosti. U tom periodu i Milton Palasio je načinio seriju od nekoliko grešaka, a posle toga je ipak bilo kasno da se ugrozi vođstvo domaćih.
Sijena, kao tim koji je najbolji u Evroligi u „ukradenim” loptama, maksimalno je iskoristio taj svoj kvalitet protiv Partizana koji inače nije sjajan kada je reč o prokockanim napadima. Italijanski sastav prebukiran stranim košarkašima tako je uneo nesigurnost u Partizanove atake i na kraju je imao neverovatnih 29 prekinutih akcija gostiju (Palasio šest „prodatih” lopti, Tepić, Peković i Veličković po pet).
U prvom poluvremenu nerešiv problem za Beograđane bio je afrički strelac Romein Sato, koji je nadmašio svoje domete iz ove sezone, kasnije se „raspucao” i litvanski centar Lavrinovič, pa je Sijena uspela da izađe na kraj sa opterećenjem koje je stvarao značaj utakmice. Veliki ulog kao da je ophrvao i „crno–bele” kojima nije pomogla prevaga u skoku (40:26).
Iduće srede Partizan će gostovati Panatinaikosu.
DVORANA: „Palasport Mensana”. GLEDALACA: 4.613. SUDIJE: Jungenbrant (Finska), Hristodulu (Grčka), Viator (Francuska).
SIJENA: Berti, Mekintajer 5 (jedna „trojka”), Ilievski 11 (1), Eze 3, Karareto, Sato 15 (1), Tornton 9, Lavrinovič 18 (3), Res, Dajner, Romero, Stounruk 10 (1).
PARTIZAN IGOKEA: Palasio 5, Tepić 8 (2), Kecman 8, Borovnjak, Tripković 9 (3), Veličković 8 (1), Peković 13, Vitkovac, Đurković, Božić, Milošević, Vraneš.

Pobeda za kraj
Od našeg specijalnog izveštača
Dubai, 14. februara – Posle obaveznog perioda uzajamnog ispitivanja snaga u prvih četvrt časa igre Partizan se opredelio da preuzme inicijativu koju nije ispuštao ni u jednom trenutku prvog poluvremena. Trudio se Partizan da uspostavi svoju igru, da ovlada loptom i terenom , ali su igrači Al Nahte, inače zvaničnog šampiona Omana bili žilavi, uporni pa je naš tim, posebno u prvih 45. mnuta imao puno problema.
Večeras je Jokanović izveo tim koji će najverovatnije početi derbi sa Zvezdom u prvom kolu nastavku šampionata. Prava je šteta što će „crno-beli” na važan megdan protivniku izaći bez Brazilca Žuke i reprezentativca Tošića ali šta je tu je. Veoma često je Jokanović u prvom poluvremenu širio ruke u znak nezadovoljstva. Morao je posle izlaska Stevana Jovetića u 29. minutu kada se mladi kapiten „crno-belih” požalio na bol i mišiću, Jokanović da menja i taktiku i formaciju igre. Najveći broj akcija polazio je od Moreire ali čestitke zaslužuje i Mitrović koji će u derbiju zameniti Žuku.
Onda je Partizan u drugom poluvremenu i taktikom i snagom i eksplozivnošću uspeo da nadigra svog rivala i da u 54. minutu posle pasa Čadikovskog Portugalac Edmilson zatrese mrežu golmana Fetrija.
Stadion Al Mahmut u Dubaiu. Sudija Al Šafej (Egipet).
PARTIZAN: D. Božović, Rnić (od 88. Lakić), Đorđević, Vještica, Obradović, Maletić, (od 88. Lazetić) Moreira, Lazić, Mitrović (od 67. Edmilson) Diara, Jovetić (od 29. Čadikovski).
AL NAHTA: Fetri, Šadri, Ašima, Al Muravi, Al Naemi (od 86. Džabri), Al Šamsi (od 86. Arifi), Abduladin, Edi, Mansul (od 65, Al Alavi Zahar), Al Mušaihri (od 77. El Sanani), Al Alan Mahmad (od 65. Al Šansi).
------------------------------------------------------
Maličević: Jovetić je u redu
Mladi kapien „crno-belih” Stevan Jovetić napustio je teren u 29. minutu zbog povrede mišića je, kako ja kazao po izlasku sa terena osetio bol u prednjoj loži
– Sa Jovetićem je sve u redu, sutra nastavlja sa normalnim radom ali smo zog preventive odlučili da ne ruzikujemo i zbog toga je izašao sa terena, objasnio je doktor Maličević.
------------------------------------------------------
Petrić ipak odlazi
Poslednjih dana u nekoliko listova pojavilo se nekoliko tumačenja statusa Gordana Petrića u Partizanu. Neki su objavili da on odlazi s funkcije generalnog sekretara „crno-belih”, a drugi su to demantovali, navodeći nedvosmislene izjave predsednika kluba Tomislava Karadžića.
Na otvaranju Akademije fudbala „Saša Ćurčić” pitali smo Petrića šta je istina:
– Još pre mesec i po dana obavestio sam ljude iz Partizana da ću morati da se povučem iz porodičnih razloga i da probaju da na vreme nađu zamenu za mene. Oni sada razmišljaju o novom čoveku. Ne znam kada će naći zamenu, možda kroz mesec dana, možda i pre, ali očekujem da to bude najkasnije do kraja sezone.
Da li ćete biti u mogućnosti da posle toga na bilo koji način budete angažovani u Partizanu?
– Na žalost, ne.
Sa Petrićem je bio i Zoran Mirković, doskorašnji direktor seniorske i mlade reprezentacije Srbije. Neki su već njegov odlazak iz FSS povezali s njegovim povratkom u Partizan, pa čak i dolaskom na mesto generalnog sekretara.

Otvorena borba sa Partizanom
Od našeg specijalnog izveštača
Aja Napa, 14. februara – Najbolji tim Crvene zvezde sa dve uzastopne ubedljive pobede, protiv rumunskog prvoligaša Ocelula (7:1) i vicešampiona Jermenije Banansa (5:0), nagoveštava uspešno prolećno izdanje. Seriju golova protiv Jermena je započeo već u 2. minutu desni bek Dušan Basta, najavljujući tako povratak u odličnu formu.
– Te dve utakmice su pravi pokazatelj da dobro radimo u pripremnom periodu. Odradili smo najteži deo u Italiji i u Izraelu, a sada pripreme uspešno privodimo kraju na Kipru. Potpuno smo spremni i verujem da ćemo biti dominantni na fudbalskoj sceni Srbije u nastavku sezone, kazao je Basta.
Prve dve takmičarske utakmice ove godine „crveno-beli” će zbog kazne odigrati na praznoj „Marakani”. Zvezda će prvo u osmini finala Kupa Srbije dočekati kruševački Napredak, a potom 1. marta sledi 132. prvenstveni „večiti derbi”.
– Katastrofalno je što će se derbi prvi put igrati bez prisustva publike. To sigurno nikome nije u interesu, pogotovo jer je ta utakmica i dalje veliki magnet, ne samo za ljubitelje fudbala u našoj zemlji. To je još jedna tamna mrlja, a za nas igrače je bolje što smo trenutno van Srbije. Putem Interneta pratimo vesti iz Beograda i svi strahujemo gde će nas sve to što se dešava u srpskom fudbalu odvesti. Čak i ovde je teško da se koncentrišemo na treninge i utakmice, mada se trudimo da se samo na to fokusiramo – naglasio je Dušan Basta.
O šansama Crvene zvezde da odbrani titulu prvaka, plavokosi fudbaler je rekao:
– Iako Partizan ima šest bodova prednosti, borba za prvo mesto će biti otvorena do kraja šampionata. Derbi ima izuzetan značaj, ali ne verujem da će presudno uticati u trci za titulu prvaka. Ipak, ukoliko pobedimo „crno-bele” bićemo mnogo bliži ostvarenju cilja.
Iako je bio član nacionalnog tima na Svetskom prvenstvu u Nemačkoj i prethodno na Evropskom prvenstvu za mlade u Portugaliji 2006. godine, Basta od tada nije ni blizu reprezentacije Srbije.
– Očekujem prvo povratak u dobru formu, u kakvoj sam nekada bio. Ko zna, možda budem i na narednom Mondijalu u Južnoj Africi, zaključio je Basta.
--------------------------------------------------
Odložena sednica Upravnog odbora
Za juče planirana sednica Upravnog odbora fudbalskog kluba Crvena zvezda je odložena. Portparol Milan Bošković je kao jedan od razloga za odlaganje naveo i problem sa obezbeđivanjem kvoruma. Upravni odbor Crvene zvezde ima 10 članova, ali se očekuje da predsednik Toplica Spasojević uskoro formira novu Upravu.
--------------------------------------------------
Poraz od Krakovije
Fudbaleri Crvene zvezde su u Aja Napi pretrpeli prvi poraz na pripremama na Kipru. Kombinovani tim „crveno-belih” je poražen od poljskog prvoligaša Krakovije – 1:2 (0:1). Strelac za prvaka Srbije je bio Burzanović iz penala u 53, a golove za Poljake su dali Baran u 31. i Ščočaš u 84. minutu.
– Igrali smo protiv tvrdog i dobro organizovanog tima koga sam imao priliku da posmatram jesenas u šampionatu Poljske protiv Groclina. Napravili smo dosta tehničkih grešaka ali sam zadovoljan trčanjem i zalaganjem igrača – rekao je trener Crvene zvezde Aleksandar Janković.

Neizvestan nastavak fudbalskog prvenstva
Upravni odbor Zajednice fudbalskih klubova Srbije je na jučerašnjoj tročasovnoj sednici razmatrao aktuelnu situaciju u našem fudbalu i predloge mera za nastavak sezone. Doneti su sledeći zaključci: da se problemi u Sudijskoj organizaciji reše do početka prvenstva, da se hitno sazove zajednički sastanak Izvršnog odbora Fudbalskog saveza Srbije sa Upravnim odborom Zajednice superligaša na kome će se sagledati svi problemi i pronaći najbolja rešenja za naš fudbal, da se odgovori na inicijativu Zajednice da se njen predsednik Dragan Bulić imenuje za potpredsednika FSS (zahtev je podnet pre oko dve godine), da Odbor za hitna pitanja bude u stalnom zasedanju, da se nakon održanih sastanaka zakaže sednica Skupštine Zajednice na kojoj će se informisati članstvo o učinjenim.
Upravni odbor Zajednice fudbalskih klubova Srbije trebalo bi ubuduće da se sastaje češće i rešava tekuće probleme, a zbog situacije u kojoj se nalazi naš fudbal od predsednika nacionalnog saveza Zvezdana Terzića traži se da prekine školovanje u inostranstvu i da se vrati u zemlju ili da prenese ovlašćenja na najbliže saradnike.
U ponedeljak bi trebalo da se održi sastanak Odbora za hitna pitanja FSS sa predsednikom i potpredsednicima Zajednice superligaša, predstavnicima Hajduka i Sudijske komisije na kome će se razmatrati ovi zaključci, kao i primedbe kluba iz Kule. Istaknuto je da ukoliko do njega ne dođe moguće je da se prvenstvo ne nastavi 1. marta i da će biti preduzeti dalji koraci, koji bi na kraju doveli i do traženja smena i održavanja vanrednih izbora u fudbalskoj organizaciji. Sa odsutnim Zvezdanom Terzićem, predsednikom FSS, niko iz Zajednice superligaša nema kontakt.
– Razgovarali smo o poboljšanju stanja u srpskom fudbalu. Nikada u istoriji našeg fudbala nije bila teža situacija. Podržavamo akcije MUP-a i države da se raščisti stanje u srpskom fudbalu. Mi smo prvi koji to želimo, jer je naš zadatak da zaštitimo klubove i takmičenje. Sigurni smo da će na kraju naš fudbal izaći iz ovih problema jači, nikako slabiji, – rekao je Dragan Bulić, predsednik Zajednice superligaša.
Na pitanje da li je bilo govora o pojedinačnoj odgovornosti i eventualnim ostavkama, kao i da li je takmičenje kojim rukovodi regularno, Bulić je odgovorio:
– Bilo je reči o svim aktivnim funkcionerima. Ocenili smo da je prvenstvo regularno. Međutim, u poslednje vreme dobijamo šamare. Naravno, svi smo odgovorni. Lično se osećam pogođenim. Nadam se da će MUP u što kraćem periodu završiti dokazni postupak da bi takmičenje moglo da se nastavi. Početak prolećne polusezone zavisi umnogome od dalje saradnje FSS i Zajednice.
Ponovljeno je još jednom da će fudbalski organi reagovati prema svojim propisima tek kada posao završe istražni organi, da je saradnja među njima odlična i da se očekuje da nacionalni savez prestane sa nipodaštavanjem Zajednice i njenih organa.
– Preovladali su fudbal, sloga i mir. Pokazan je interes da se postigne dogovor, da se fudbal igra, a sporna pitanja rešavaju unutar saveza sa više zajedničkih zaključaka i dogovora, – ocenio je ovaj skup Predrag Teofilović, predsednik čačanskog Borca i potpredsednik FSS.
Saopšteno je i da je Izvršni odbor FSS odbio inicijativu Zajednice superligaša da se smene direktor takmičenja Zdravko Jokić i članovi Sudijske komisije Milojko Simić i Đorđe Žutić, što je početkom decembra predložio u ime kulskog Hajduka Nikola Džomba.
– Hajduk nije zadovoljan takvim odgovorom. Dogovorili smo se da ubuduće o tome odlučuje Odbor za hitna pitanja FSS zajedno sa predstavnicima Zajednice, zainteresovanog kluba i Sudijske komisije, – rekao je Miodrag Janković, generalni sekretar Zajednice superligaša.
Posle jučerašnje sednice, kojoj su prisustvovali predstavnici svih 12 klubova, izvesno je da Zajednica pokreće inicijativu da ostvari značajniju ulogu u srpskom fudbalu. Po njenim čelnicima u ponedeljak je dan „D”, a da li će i biti tako videćemo uskoro.
--------------------------------------------------
Dvojni moral
Nikola Džomba, finansijer Hajduka iz Kule je izjavio:
– Tražimo sastanak u ponedeljak da vidimo zbog čega su neki predstavnici klubova na Upravnom odboru Zajednice superligaša glasali za jedno, a na Odboru za hitna pitanja FSS i Izvršnom odboru FSS drugo. Želimo da dokažemo da smo radili ispravno. Tražili smo smenu članova Sudijske komisije, ali Izvršni odbor FSS je nije prihvatio, niti nas o tome obavestio. Ako Odbor za hitna pitanja nije radio savesno i ako je tolerisao greške Sudijske komisije, mora se zatražiti smena i Odbora i Sudijske komisije i onih koji su iznad njih.
--------------------------------------------------
Izbori jedan od narednih koraka
Na pitanje da li su izbori izlaz iz ove situacije, Dragan Bulić je rekao:
– Prvo ćemo pokušati da ujedinjeni „spustimo loptu na zemlju” i pronađemo rešenje. Ukoliko ne uspemo jedan od sledećih koraka su vanredni izbori.

Danas je nečasno biti častan
Dobrica Erić (1936), naš poznati pesnik, pisac više desetina knjiga poezije i proze za odrasle i decu, dobitnik je nagrade Zadužbinarskog društva„Prvi srpski ustanak” – „Odzivi Filipu Višnjiću” za rodoljubivo pesništvo. Reč je o pesniku za koga je Dušan Radović rekao: „Gruža je bila nevelika dok nije rodila pesnika Dobricu Erića. On je od nje stvorio kontinent, možda najveći u srpskoj poeziji”.Zanimljivo je i zapažanje Nikole Koljevića: „Dobrica Erić je prvi raspevani pesnik Srbije na Istoku koji je opevao prekodrinsku Srbiju na Zapadu”. 
Zadužbinarsko društvo „Prvi srpski ustanak” objavilo je knjigu izabranih rodoljubivih pesama Dobrice Erića „Prestupne godine”.
Nagrada će pesniku bitu uručena danas u Orašcu. 
Podnaslov knjige ,,Razapeta zemlja” koja je doživela deset izdanja i dobila petnaest nagrada glasi: „Suze Za Buduće Pesme”, a moto: „Moja zemlja je razapeta – na krstu od četiri strane sveta”...
Nisam tražio pomoć od suza. Oni zbog kojih plačemo raduju se našim suzama i trude se da plačemo još više. Hteo sam da kažem da su to „isplakane” a ne „ispevane” pesme, „suze-pesme”, ali i da istaknem svoju ljudsku i pesničku nadu da će se te suze jednoga dana pozlatiti i pretvoriti u prave pesme. Ja sam prvo sebe ubedio da će taj dan doći, pa pesmom pokušavam da ubedim i druge. 
Utešno deluju stihovi: „Moja Zemlja Srbija je sad Isus Hristos, Isus Hristos je sad moja Zemlja Srbija”. 
Nije najgore to što smo nabeđeni, kažnjeni i poniženi od drugih. Strašnije je što je skoro polovina Srba priznala svoju nepostojeću krivicu i počela i sama sebe da okrivljuje, kažnjava i ponižava, stideći se čak i da kaže za sebe ko je, šta je i odakle je. To je najteža nacionalna bolest koja se jednom narodu može dogoditi, to je neka nova vrsta ludila, a eto i to nam sedogodilo.
U Vašim pesmama su: pšenica, šljiva, Morava, cvet, drvo koje lista, lavež pasa, mleko, vino, seljanka storučica. Da li je to Srbija? 
Jeste, to je moja Srbija, doduše, više ona iz mog detinjstva i mladosti, nego ova koja sad jeste. Sve je još tu, i Morava, i drveće, i polje puno cveća, i psi koji laju po zapuštenim voćnjacima, ali nema čobanice ni stada, sve manje je ratara u selima i na njivama, sve manje mleka i vina, ostarila nam je i umorila se seljanka storučica. Ostarila i posustala velikomučenica Srbija.
Srbija je nekada drugačije živela?
Srbija je nekad danju živela, učila, radila, s večeri vodila ljubav i družila se, a noću spavala... Sada danju spava, a noću se provodi, dokoliči, banči do zore i srlja u sunovrat. Za takav život nema opravdanja ni izgovora, besmisleni su svi razlozi. I ono malo mladih što ostane u selima, zahvaćeno je istom boleštinom i uništava se na isti način.
U jednoj pesmi kažete: „Al’ ja se ipak ponosim što sam Srbin”. 
Danas je nečasno biti častan. To je staromodno, nacionalno osećanje i obeležje kod nas i kod nekih drugih naroda i to se mora satanizovati. Sve se izvrće naglavce, ostaje još samo da naučimo da hodamo na rukama. I tako, hodajući naglavce, ući ćemo u Evropu.
„Udaraju međe”, „prekrajaju tapije”, i „pečate crvenim voskom prozore, vrata, kapije”. Šta nam valja činiti? 
Moramo se pribrati, sabrati i izdržati. Pribrati se od bunila u kojem smo se našli, sabrati se među sobom i izmiriti sa nama sadašnjima, bivšima i budućima, i izdržati sve što čovek pojedinac i cela nacija mora i može da izdrži, ako hoće da preživi i dočeka ozarenje. A pre svega i više od svega – Srbi se moraju voleti i rađati. 
Kad Srbi pretvore Sinđelićevu glavu u bukliju, kadionicu, mastionicu, testiju, da li je to patriotizam ili kič? 
Ni jedno, ni drugo. To je pesnički simbol, to je metafora. Pesmu „Zvezda nad Čegrom” napisao sam pre trideset i više godina, u vreme kad se Stevan Sinđelić i drugi srpski junaci nisu smeli ni spomenuti. Ono o čemu su pre trideset godina srpski pesnici i srpski narod smeli samo da sanjaju i spominju u simbolima, sada se ipak može glasno i jasno pevati, ili plakati, bar, iako ta pesma i plač mnogima paraju uši.
U pesmi ,,Molitva” kažete: „Samouk s perom, a nedouk s mačem, predodređen sam jedino da plačem”. 
Evropa se raduje našim suzama. Pesme naše ne voli, ali suze naše joj prijaju. Pesnik Branko Miljković reče: „Ko ne sluša pesmu, slušaće oluju”. A naše molitve čuje Onaj koji sve čuje i koji će ih i uslišiti, ali tek onda kada svi budemo govorili istu molitvu.
Kosovo i Metohiju, po svoj prilici, možemo da sačuvamo jedino u pesništvu?
Sačuvali smo ih mi u pesništvu, oni su više u našim pesmama nego pod kosmetskim nebom. Skoro trećina moje knjige „Razapeta zemlja” posvećena je Kosovu i Metohiji. Napisao sam i tužnu knjigu o deci s Kosmeta, knjigu njihovih i mojih suza, „Deca sa zlatom lipe u kosi” i lirsku istoriju Srba od Starih Slovena do danas, brojanicu u stihovima sa 433 čvorića „Kosovski venac”. Mnogi naši i strani pesnici pevali su i pevaju o Kosovu i Metohiji, i tako ćemo ga sačuvati u pesništvu. A ono što je toliko ušlo u pesništvo jednog naroda, ne može nikad doneti sreću ni spokojstvo nekom drugom narodu koji mu je to oteo.

Molim, jedan veliki aplauz
Nije neophodno pozivati se na pesnika i satiričara Duška Radovića i njegovu preporuku roditeljima da ne puštaju decu na televiziju ako im žele dobro. Naročito, da ne budu voditelji.
Realizovano po modelu neobaveznog, muzičkog rijaliti programa, „Evropsko lice“ (ponedeljak, Prvi program RTS-a) potvrđuje da je teško postati i biti TV lice. Šest meseci je trajala selekcija i obuka talenata da bi, na kraju, dva muško-ženska para stekla pravo da se kao voditelji pojave na Beoviziji. Pesma Evrovizije je u perspektivi.
Osim prikladne spoljašnosti, kao nečeg što se podrazumeva, mladi kandidati su morali da poseduju znanje i da ovladaju određenim veštinama: ispravan govor maternjeg i stranih jezika, pevanje, igranje, scensko ponašanje, gluma, imitacija, improvizacija i snalaženje u nepredviđenim situacijama.
Njima valja poželeti sreću, da ne sagore u vatri u koju će uskoro biti bačeni. Oni će se, zapravo, pojaviti na priredbama pred publikom koje će prenositi televizija, što se razlikuje od sedenja (ili stajanja) u studiju, najavljivanja priloga ili razgovara sa gostima.
Misli se da je mnogo lakše biti animator zabavno-muzičkog programa nego takozvanih ozbiljnih, informativno-političkih emisija, što ne mora da bude tačno. I tamo gde se vrednuje, pre svega, pamet, poznavanje određenih društvenih disciplina, politike ili nauke, poželjna je snalažljivost posuta šarmom. Ako je nema, to vam je kao pita od višanja bez prah-šećera. Kiselo!
Nije svejedno ni da li program ide uživo ili je unapred snimljen pa su isečene baš upadljive gluposti. Zatim, da li je u studiju jedan ili pet sagovornika, pa voditelj mora svima da posveti podjednaku pažnju. Da ih natera da živnu, navede da kažu nešto ekskluzivno, podseća na vreme i prekida ako se raspričaju.
Lični neprijatelj
Šampion živog programa je Žika Nikolić u „Šarenici“ subotom i nedeljom na Prvom programu RTS-a. Ne tako davno, nešto slično je radio Branislava – Bane Vukašinović („Doktore, kako je to biti majka“), sa brzopoteznim smenjivanjem gostiju, muzike i priloga. Žika Nikolić svoju dužnost shvata kao saobraćajac na raskrsnici. Okreće se tamo, okreće se ovamo. Ne unosi se mnogo u razgovore, često ne zna ko mu je sve u studiju ni što su došli, a povremeno ima i napade ljutnje upućene ekipi u režiji ako ne reaguje dovoljno brzo na njegove zahteve i praznine. Stilista mu je lični neprijatelj. Ali, rejting ga diže u nebesa, Srbija ga gleda netremice, to mu se ne može osporiti. I ne može se poreći da se trudi da naučni plesne korake, okretne i druge igre.
Kad može Žika, što ne bi mogao i Miloš Milovanović u „Dizanju“ na TV B 92 (sreda) koji je, uz to, školovan muzičar. Ponela ga muzika. Bolje i to nego da drema dok ne počne „Kažiprst“.
Na seansi „otkud ja ovde”
Da budu dobro raspoloženi, to su sebi kao prvo pravilo upisali smešljiva Jovana Janković i narcisoidni Srđan Predojević, mada nije uvek lako razaznati šta je smešno i čemu se kikoću u Jutarnjem programu RTS-a. Njihovo poluprivatno čavrljanje nije ništa prema komotnosti, samoponesenosti i „umetničkoj slobodi“ Lee Kiš-Jokić u „Vikend viziji“ i „Nedeljnom popodnevu“ ili Jelene Bačić-Alimpić u „Bravo šouu“ na TV Pink.
Lea Kiš, koja je prošla ozbiljniju voditeljsku školu na RTS-u, sada se ponaša kao da joj je neko promenio čip. Kad se zbog nečeg uzbudi, ciči kao miš u mišolovci. Izigrava kafe-kuvaricu šetajući po studiju sa poslužavnikom. Umesto pomoćnika režije, čiji bi to trebalo da bude nevidljivi posao, stalno moli goste za „jedan veliki aplauz“.
Jelena Alimpić je po držanju i prenemaganju sasvim prevazišla svoje uzore sa estrade koji su, inače, njeni stalni pacijenti na seansi „otkud ja ovde“. Nenadmašna je u postavljanju najneverovatnijih pitanja. (Bre, ženo, kako te ne mrzi da po ceo dan sediš u Skupštini, pitala je nedavno poslanika Svetlanu Kitić, a koja joj je u istom stilu, valjda da se bar malo zaštiti od familijarnosti, odgovorila da, bre, ženo, ništa nije teško kad se hoće i mora). Poštapalice su joj: bravo i svaka čast. To su njene jedine reakcije u svakom dijalogu.
Pa, svaka čast, voditeljke. Zaslužile ste veliki aplauz. I nestanak struje.

Školstvo u Australiji
Obzirom da je gospodin Đurđević dao dosta iscrpnu sliku o Australiji (misli se na nedavni trodelni serijal o Australiji u ovoj rubrici – prim.red.) ja ću se nadovezati malo pričom o školstvu i pokušati da zaokružim jedno viđenje Australije. Pišem na osnovu ličnog iskustva kroz školovanje moje kćerke koja sada ima 23 godine i koja je već završila fakultet.
Osnovna škola traje 6 godina, koliko i srednja. Od mnoštva srednjih škola razlikujemo državne srednje škole u koje se može upisati svaki završeni osnovac (prema mjestu življenja) i državne selektivne škole kojih ima izuzetno malo pa je veoma teško položiti prijemni ispit. Pored ovih postoje i privatne srednje škole.
U narodu vlada fama da su najbolje privatne škole za koje se plaćaju velike školarine pa, kako izjavi i gospođa Stanić iz Kanade ispada da ko nema para ne može se dobro ni školovati! Očito se radi o nepoznavanju školstva (pretpostavljam da je u zemljama Komonvelta sličan sistem, u suprotnom se izvinjavam dotičnoj dami) ili njegovom površnom prezentovanju. Privatne škole jesu dobre, ali statistike pokazuju, već duži niz godina, da su najbolje državne selektivne škole!
Naime, od 30 najuspješnijih srednjih škola u državi NSW-u (najveća država u Australiji sa oko 6 miliona stanovnika) njih 28 su ove selektivne, a samo dvije od njih bile su privatne i to u drugoj polovini ljestvice! Dakle, izdizati privatne škole iznad ovih selektivnih jeste samo liječenje nekakvih kompleksa i dokazivanje nekakvog statusa.
Znači, u Australiji je školstvo besplatno i svakome se pruža šansa da dobije najbolje obrazovanje. Oni koji imaju mogućnosti i žele da poboljšaju znanje svoje djece, a ne mogu da im ga sami pruže ili žele da se hvale svojim statusom i mogu to da isfinansiraju, upisuju djecu u neku od privatnih škola! Istina je i da niko nikoga ne tjera i da je većini đaka osnovna škola jedno veliko zabavište. Oni koje knjiga interesuje se izdvajaju u posebna odjeljenja i sa njima se više radi.
Određene osnovne škole, koje drže primat po uspješnosti upisa u srednje selektivne škole, imaju niz aktivnosti koje su u tom pravcu usmjerene: organizuju se dodatni časovi za one koji se spremaju na polaganje prijemnog ispita, radi se dodatno sa učenicima kojima treba poboljšati znanje iz engleskog jezika itd.
Tako sam se i ja interesovao za dobru osnovnu školu u koju sam upisao svoju kćerku u peti razred (otišao sam u biblioteku i ispregledao svu statistiku vezanu za uspješnost osnovnih škola i kako sam izabrao jednu od njih to smo našli stan u njenoj blizini kako ne bismo imali problema pri upisu).
Obzirom da nije znala engleski jezik bila joj je dodijeljena posebna učiteljica koja je sa njom dodatno radila bez ikakve nadoknade i uspjeh nije izostao! Veoma brzo se uklopila u sredinu bez ikakve nervoze i sa zadovoljstvom! Zakazao sam sastanak sa direktorom škole u želji da mi objasni koji je najbolji način da se položi taj prijemni za selektivnu školu. Rečeno mi je da u svakoj knjižari mogu naći pregršt udžbenika koji su posvećeni tom prijemnom i da bi bilo dobro neke od njih odabrati i po njima raditi. Tako sam ja odabrao neke od matematičkih zbirki zadataka i počeo sa pripremama bez ikakve nervoze i kroz igru što je trajalo skoro cijele godine. Kako je konkurencija izuzetno velika to je npr. za matematiku ispit trajao dva sata, a trebalo je riješiti 45 problema. Na nekim od zadataka sam se i sam znao dobro zamisliti, a iako sam dobar matematičar. Ovakvi zadaci se ne rade u sklopu programa osnovnih šola, sem ako ta osnovna nije toliko dobra da organizuje gore već pomenute posebne časove u sklopu priprema za polaganje prijemnih na selektivnim šolama. Dakle, ako su roditelji svjesni i žele da im dijete bude upisano u izuzetno dobru srednju šolu i ako pri tome nemaju para, a dijete pokazuje sklonost za tako nešo, onda se samo treba dobro pripremiti i vrijedno vježbati.
Kada se dijete upise u jednu takvu selektivnu srednju školu onda za roditelje nestaje svaka briga. Profesori preuzimaju svoju ulogu i vode računa o svim učenicima na jednak način. I tu postoje klasifikacije po razredima i po predmetima pa je uvijek prisutan jedan vid zdravog takmičenja. Napomenuću i to da u toku cijelog svog školovanja u Australiji moju kćerku niti jedan jedini put nije zabolio stomak od muke i niti jednom nije došla iz škole neraspoložena!!!
Ova digresija odnosi se na uporedbu sa prvim danima u drugom razredu u jednoj novobeogradskoj školi. Nakon izlaska iz Sarajeva privremeno smo proveli par mjeseci u Titogradu gdje je završila prvi razred pa smo nastavili do Beograda gdje se upisala u drugi razred. Za „dobrodošlicu“ joj je učiteljica već prvih dana upisala JEDINICU, jer nije nešto znala što se vježbalo iz prethodnog razreda! Suze i plač teško su mi padale pored sve nesreće koja nas je ratom zadesila. Radio sam sa njom koliko sam mogao i već na polugodištu je imala sve petice. I pored svih tih petica mnogo puta sam vidio nervozu i strah u dječjim okicama od institucije zvane UČITELjICA! Tako sam i na završnom roditeljskom sastanku na istu učiteljicu osuo kritiku zbog načina na koji se maltretiraju djeca. Ostali roditelji su se našli u čudu kada su saznali da moja kćerka ima sve petice, a ja sam im pojašnjavao da meni nijesu cilj njene petice u suzama već radost na njenom licu, a petice će same doći ako ih zaslužuje.
Za razliku od nas ovdje, u Australiji učitelji ne liječe svoje komplekse na učenicima niti se od profesora prave bauci. Ovdje su u prvom planu UČENICI! Na kraju svi dobiju ono šta i zaslužuju. Bez ikakvih stresova.
Vratimo se sistemu školstva. Kako sam naveo srednja škola traje šest godina, a može se okončati i dvije godine ranije kada se dobija „Skul sertifikat“ , a na kraju 12. razreda svjedočanstvo „Hajer Skul Sertifikat HSC“. Oni koji završe srednju školu ranije obično završe neki od „TAFE“ što je ravno našim školama u privredi ili nekim od Viših škola. Nakon završene srednje škole svi učenici polažu završne ispite što traje nekoliko mjeseci. Zadnji razred se završi pola godine ranije kako bi se imalo vremena za poslednje pripreme i za ispite.
Ispite organizuje nezavisno tijelo pod strogom kontrolom raznih inspekcija.
Rezultati se javno objavljuju u većini dnevnih listova i za one sa najvišim prosjekom je to pravo veselje. Visoki procenat ostvaren na tom završnom ispitu je jedan siguran prolaz za upise na jednom od univerziteta. Taj rezultat, ili HSC kako ga zovu, ih prati tokom cijelog daljeg školovanja i to je ulaznica za nastavak studiranja.
U čast uspjeha moje kćerke koja je srednju školu završila sa fantastičnih 99.05% i bila u 1% najboljih učenika svih srednjih škola u NSW-u iz 5 predmeta od kojih su dva bila iz engleskog jezika, ja sam dao izuzetno opširan prikaz uspjeha sve 632 srednje škole u NSW-u. (Pogledajte sajt www.montenegro.org.au/highschool2003.html). Moja kćerka NIJE katolik, a mi smo došli kao izbjeglice bez prebijene pare i, kao što vidite, ovaj sistem joj je omogućio da bude među najboljim srednjoškolcima. I nije ona jedini takav primjer pa je neumjesno, usled viška emocija, dijeliti oštre kritike na račun nečega što dobro ne poznajete (da se ponovo osvrnem na tekst gospođe iz Kanade).
Iz ovog mog prikaza se nadam se može vidjeti sva ozbiljnost s kojom se prilazi školstvu u Australiji. Svaka škola se ocjenjuje po uspjehu iz svih predmeta i nema ono kao kod nas da je neka srednja škola "na glasu" - ovdje se svake godine taj glas provjerava zvaničnim podacima i konkretnim rezultatima.

Za sever Kosova misija EU okupatorska
Kosovska Mitrovica – Tri opštine sa severa Kosova – Zvečan, Zubin Potok i Leposavić – najavljeno jednostrano proglašenje takozvane nezavisne republike Kosovo smatraće protivpravno i ništavno, a u slučaju da Priština proglasi nezavisnost pozivaju Srbe zaposlene u privremenim kosmetskim institucijama da ih napuste.
Povodom najave jednostranog proglašenja nezavisnosti Kosova, od strane privremenih kosmetskih institucija i aktuelne bezbednosne situacije, juče su održane vanredne sednice tri skupštine opština na severu Kosova – Zvečan, Zubin Potok i Leposavić na kojima su učestvovali predstavnici svih političkih stranaka, javnih institucija, preduzeća, udruženja građana, predstavnici građana i svih mesnih zajednica. Javnim sednicama prisustvovali su i Srbi, raseljeni sa teritorije Kosmeta, koji su privremeno rešenje našli u ovim opštinama, gde su jednoglasno i aklamacijom usvojeni zaključci i stavovi u vezi s „protivpravnim priznavanjem nezavisnosti Kosova”.
U zaključcima SO Zubin Potok stoji (identični su zaključci i ostale dve opštine) da njeni organi i institucije, predstavnici građana i političkih partija odlučno odbacuju svaki vid jednostranog proglašenja takozvane nezavisne republike Kosovo od strane privremenih kosmetskih institucija i smatraće ih „protivpravnim i ništavnim na svojoj teritoriji”.
Građani severnog dela Kosova i Metohije i svi njeni građani „konačno i bezuslovno odlučuju da ostanu u ustavno-pravnom sistemu države Srbije i njenim jedinstvenim granicama”, a u skladu sa Poveljom UN i Rezolucijom 1244 SB UN.
Srbi sa područja severa Kosova, u jednom od zaključaka navode da pozivaju međunarodnu zajednicu, pre svega SB i njihove misije i predstavnike na Kosmetu da u skladu sa svojom obavezom, koja proističe iz Rezolucije 1244 SB UN, odlučno odbace i ponište svaku eventualnu odluku o jednostranom proglašenju nezavisnosti Kosova.
– Odlučno smo protiv nasilnog i protivpravnog dolaska misije Evropske unije, bez odgovarajućih odluka SB i saglasnosti Srbije, radi sprovođenja propalog plana Martija Ahtisarija. Prema pripadnicima takve nelegalne misije, SO Zubin Potok i njeni građani odnosiće se kao prema okupacionim snagama – stoji u jednom od deset zaključaka Srba sa severa pokrajine.
Srbi sa severa pozivaju Unmik i Kfor da deluju isključivo u okviru mandata koji proističe iz Rezolucije SB i osiguraju bezbednost svih građana, što je osnovni preduslov za dalji nastavak saradnje lokalnih institucija i srpskog stanovništva sa njihovim predstavnicima.
Inače, jedan od zaključaka se odnosio i na Srbe zaposlene u organima privremenih kosmetskih institucija, u policiji, organima pravosuđa i carini, a Srbi su jednoglasno pozvali pripadnike lokalne policije da nastave sa radom na očuvanju javne bezbednosti, „u potpunoj koordinaciji sa organima opštine i saradnju sa pripadnicima Kfora i Unmika”, ali u slučaju jednostranog proglašenja nezavisnosti da „bezuslovno prekinu svaki vid saradnje sa nelegitimnim organima lažne države Kosova”.
Od države Srbije, zaključeno je, traži se puna odgovornost i jedinstveno delovanje, a u tom smislu se očekuje dalje jačanje institucija države Srbije na prostoru Kosmeta, kao i „zaštita našeg stanovništva u slučaju nasilnih akcija, takozvanih albanskih institucija i njihovih terorističkih grupacija”.
Građani sve tri opštine na severu pozvani su na mir i odgovorno ponašanje, ali i na spremnost i potpuno jedinstvo, kako bi se svakodnevno branila ljudska prava, sloboda i nezavisnost od separatističkih institucija iz Prištine i dela zapadnih zemalja koje na srpskoj zemlji sprovode osvajačke ciljeve.
Inače, žitelji sve tri opštine na severu Kosova izrazili su „punu spremnost da svojim aktivnostima doprinesu zaštiti Srba u svim srpskim sredinama na KiM” a, kako je apostrofirano u zaključku žitelja opštine Zubin Potok, „zaklinjemo se svojim precima i budućim pokolenjima da ćemo se boriti i izboriti za svoj opstanak”.
-----------------------------------------------------------
Podrška iz severne Mitrovice 
Kosovska Mitrovica - Na sastanku koji će biti održan danas ili najkasnije sutra, šest članova Savetodavnog tela za severnu Kosovsku Mitrovicu iz redova Srpske nacionalne zajednice u potpunosti će prihvatiti stavove žitelja tri opštine, rekao je za „Politiku” Srboljub Milenković, predsednik Savetodavnog tela. Ovo telo čine i jedan albanski predstavnik i jedan iz redova Bošnjaka. Nije poznato da li će oni prihvatiti srpske stavove.
Osim članova, u Savetodavnom telu sedi i predstavnik Unmik administracije, koji na neki način ima ulogu revizora.

Poziv Srbima da ostanu da žive na Kosovu
Odluka Vlade Srbije o poništavanju protivpravnih akata privremenih organa samouprave na Kosovu i Metohiji o proglašenju jednostrane nezavisnosti ima istorijski značaj i predstavlja osnov nacionalnog programa Srbije na Kosovu i Metohiji u narednom periodu, izjavio je juče premijer Vojislav Koštunica. On je na konferenciji za novinare posle sednice vlade na kojoj je usvojena ova odluka, istakao da je „reč o događaju koji će za koji dan postati stvarnost, o protivpravnom činu proglašenja nezavisnosti Kosova i Metohije i vlada je zato unapred donela odluku koja će biti aktivirana istog časa kada dođe do proglašenja nezavisnosti”.
Tekst odluke je već prosleđen Misiji Srbije u UN, a biće prosleđen i generalnom sekretaru UN Ban Ki Munu, sa zahtevom za hitnu sednicu Saveta bezbednosti i za poništavanje samoproklamovane nezavisnosti kao protivpravnog akta. Odluka Vlade Srbije biće poslata i predsednicima vlada svih zemalja članica EU, kao i srpskom parlamentu na usvajanje, zbog čega je vlada zatražila vanrednu sednicu Skupštine.
„Ova odluka istovremeno nedvosmisleno predstavlja poziv svim Srbima da ostanu da žive na KiM, a Vlada Srbije će učiniti sve da stvori uslove za njihov normalan život i za to će obezbediti dodatna budžetska sredstva”, rekao je predsednik srpske vlade.
Koštunica je istakao da se aktom jednostranog proglašenja Kosova, a potom i priznanje tog čina koje najavljuju pojedine zemlje, dovode u pitanje neki temeljni principi na kojima počiva čitav sistem pravila koji je uspostavljen osnivanjem UN i donošenjem Povelje UN.
„Ovo se prvi put dešava u svetu, ovo je najgrublja povreda međunarodnog prava i zato zaista možemo potpuno mirno i sigurno da kažemo da je Srbija u pravu, da je na strani prava i pravde”, naveo je Koštunica, ističući da će Srbija i dalje nastojati na sve načine da, „kroz niz konkretnih mera kada je reč o vezama sa Srbima i svim lojalnim građanima KiM, ovu protivpravnu, nasilničku meru pojedinih država koja predstoji, jednostavno potpuno obesmisli, ne samo u pravnom smislu, nego i suštinski, čineći sve da dokaže da je Kosovo sastavni deo Srbije”.
Odgovarajući na pitanja novinara, premijer je rekao da će Srbija konkretnim merama (ne precizirajući kojim), „blagovremeno i na odgovarajući način”, odgovoriti na eventualnu odluku nekih država da priznaju jednostrano proglašenu nezavisnost Kosova. „Ako se neko zanosi mišlju da takvih mera neće biti i da će Srbija zatvoriti oči pred ovakvim protivpravnim i nasilničkim činom, grdno se vara”, istakao je Koštunica.
On je dodao da će Srbija u granicama svojih moći, ali potpuno odlučno, sprovoditi principe međunarodnog poretka i svog ustavnog poretka na teritoriji Kosova i Metohije.
Na pitanje kako će vlada ubuduće sprovoditi „celokupan pravni poredak Republike Srbije” na teritoriji KiM, Koštunica je odgovorio: „Ona ga je sprovodila i do sada u jednoj situaciji koja je bila pravno drugačija, i pravno je, na kraju krajeva, bila čista. I u ovoj drugoj situaciji imamo još više razloga da se jednostavno na KiM afirmiše nešto što je ustavni poredak i pravni sistem Srbije kada je reč o svima onima koji taj ustavni poredak priznaju i koji su mu lojalni. Mi ćemo naći odgovarajuće načine”.
Povodom najavljenog dolaska misije EU na Kosovo i Metohiju, on je naglasio da ta misija može biti poslata u „fizičkom smislu”, ali da će na taj način Brisel prekršiti Rezoluciju 1244 SB i Povelju UN.
„Mi godinama imamo sveobuhvatne odnose sa EU, ali ovde imamo spor o konkretnoj stvari u kojoj kažemo da EU slanjem misije krši međunarodno pravo”, istakao je premijer.
Predsednik vlade je napomenuo da će svi stanovnici Kosova lojalni vlastima Srbije dobiti od Beograda svu moguću zaštitu.
„Svi građani koji su lojalni i koji poštuju postojeći pravni poredak u potpunosti su ravnopravni. Ti građani koji poštuju pravo imaju pravo i da ne priznaju nelegalne akte, što znači da ne priznaju nepravdu, i to je potpuno logično. Oni koji poštuju naš poredak će na svaki način biti zaštićeni i ravnopravni, ovi drugi tu zaštitu nemaju, jer pravni poredak krše”, istakao je Koštunica, odgovarajući na pitanje novinara.
Srbija će, prema njegovim rečima, nastaviti da sarađuje sa NATO-om i Kforom, onako kako je i do sada sarađivala, ali će pitanje odgovornosti međunarodne vojne misije za nesprečavanje zločina Albanaca nad Srbima po njenom dolasku u Pokrajinu ostati otvoreno.
Većina stranaka koje su se juče oglasile povodom ove odluke Vlade Srbije, podržavaju mere koje se njome predviđaju. Funkcioner SRS Dragan Todorović rekao je za Tanjug da će ta stranka podržati mere vlade koje budu vodile ka odbacivanju akata o jednostranom proglašenju nezavisnosti KiM i koje će jasno braniti suverenitet i integritet Srbije. On je naveo da će radikali podržati i mere koje će zaštititi sve građane Srbije na KiM, koji su lojalni Srbiji i njenom poretku, kao i mere koje Srbija bude preduzela prema onima koji budu priznali nezavisnost Kosova.
Nikola Papak iz G17 plus rekao je za Betu da bi Srbija trebalo da nastavi diplomatsku i pravnu odbranu nacionalnih interesa kako bi bilo postignuto kompromisno rešenje za Kosovo i Metohiju prihvatljivo za obe strane, ali da se ne sme zaboraviti, „a to G17 plus sigurno neće, ni evropske integracije, povećanje zaposlenosti i borbu protiv korupcije”.
Zamenik šefa poslaničke grupe DSS-NS u parlamentu Miroslav Markićević izjavio je da očekuje da će odluka Vlade Srbije o poništavanju jednostranog proglašenja Kosova i Metohije i u parlamentu biti potvrđena velikom većinom.
Lider SPS Ivica Dačić je za Tanjug rekao da je veoma važno da Srbija nikada ne da saglasnost na nezavisnost KiM i da ih i dalje smatra svojim sastavnim delom. SPS, kako je istakao, smatra i da, u slučaju da Kfor u predstojećem periodu ne bude u stanju ili ne bude želeo da zaštiti Srbe na Kosovu i Metohiji u slučaju većih nemira ili incidenata, Srbija treba da traži da to učine njene vojne i policijske snage. SPS takođe smatra da, u slučaju nepoštovanja međunarodnog pravnog poretka na KiM, Srbija treba da najavi priznavanje nezavisnosti Republike Srpske.
A LDP je saopštila da je odluka vlade „još jedan korak u pogrešnoj politici prema kosovskom pitanju, kojom se ugrožava kako egzistencija srpske zajednice na Kosovu, tako i evropska budućnost Srbije”. LDP smatra da je „licemerno” da Vojislav Koštunica poziva Srbe da ostanu na „vekovnim ognjištima”, a da „istovremeno osporava dolazak misije, koja za cilj ima upravo zaštitu Srba”.
-----------------------------------------------------------
Sastanak sa predstavnicima kosmetskih Srba
Vlada Srbije će učiniti sve da se njeno prisustvo na Kosmetu proširi i ojača, a život Srba i ostalih koji su lojalni Srbiji učini normalnim, rekao je premijer Vojislav Koštunica. On je najavio da će se sutra u Beogradu sastati sa predstavnicima Srba sa KiM.
B. Baković
-----------------------------------------------------------
Đelić sa ambasadorima zemalja EU
Potpredsednik Vlade Srbije Božidar Đelić izjavio je juče, na sastanku sa ambasadorima zemalja članica EU i šefom delegacije Evropske komisije, da Srbija nikada neće priznati nezavisnost Kosova i Metohije i da će se boriti za očuvanje svog suvereniteta i teritorijalnog integriteta mirnim i diplomatskim sredstvima.
Vicepremijer Đelić je na sastanku podsetio ambasadore zemalja članica Evropske unije da je dolazak Misije EU na Kosovo i Metohiju jedino moguć uz donošenje takve odluke u SB UN, saopšteno je iz kabineta potpredsednika vlade.
Tanjug

Odluka o poništavanju protivpravnih akata privremenih organa samouprave na KiM o proglašenju jednostrane nezavisnosti
DOKUMENTI
Polazeći od činjenice da je Republika Srbija međunarodno priznata država, jedan od osnivača i član Ujedinjenih nacija, kao i da je član mnogih drugih međunarodnih organizacija;
Da se na Republiku Srbiju, kao i na sve ostale države članice UN, primenjuju osnovna načela i norme Povelje UN kojima se garantuje i jemči suverenitet i teritorijalni integritet nezavisnih država u njihovim međunarodno priznatim granicama;
Da Ustav Republike Srbije jemči suverenitet i teritorijalnu celokupnost Republike Srbije, kao i da Ustav Republike Srbije izričito određuje da je Autonomna pokrajina Kosovo i Metohija sastavni deo teritorije Republike Srbije, da ima položaj suštinske autonomije u okviru suverene države Srbije i da iz takvog položaja Kosova i Metohije svi državni organi, pa i Vlada Republike Srbije, imaju ustavnu obavezu da zastupaju i štite državne interese Republike Srbije na Kosovu i Metohiji;
Da je Narodna skupština Republike Srbije 26. decembra 2007. godine usvojila Rezoluciju o zaštiti suvereniteta, teritorijalnog integriteta i ustavnog poretka Republike Srbije, u kojoj se utvrđuje da bi proglašenje nezavisnosti Kosova, kao i priznanje nezavisnosti Pokrajine od strane bilo koje države, predstavljali grubo kršenje međunarodnog prava, a pre svega Povelje Ujedinjenih nacija, Završnog akta iz Helsinkija i Rezolucije 1244 Saveta bezbednosti Ujedinjenih nacija. Takvim aktima i aktivnostima bili bi neposredno ugroženi suverenitet, teritorijalni integritet i ustavni poredak Republike Srbije;
Da je Rezolucija 1244 Saveta bezbednosti Ujedinjenih nacija izričito predvidela da je Kosovo i Metohija integralni deo Republike Srbije, da je potvrdila „privrženost svih država njenom suverenitetu i teritorijalnom integritetu”, kao i da je ta pravna činjenica izričito navedena i u ranijim rezolucijama Saveta bezbednosti Ujedinjenih nacija br. 1160, br. 1199, br. 1203 (sve od 1998. godine) i br. 1239 od 1999. godine;
Izražavajući bezrezervnu privrženost Povelji Ujedinjenih nacija i principima i načelima suverene jednakosti država članica Ujedinjenih nacija koji čine osnov Povelje Ujedinjenih nacija, poštujući Rezoluciju 1244 Saveta bezbednosti Ujedinjenih nacija na osnovu koje je uspostavljena misija Ujedinjenih nacija na Kosovu i Metohiji, kao i snažno opredeljenje Republike Srbije da se poštuje međunarodno pravo koje čini temelj sveopšteg mira i bezbednosti u svetu;
Na osnovu člana 97. tačka 1. Ustava Republike Srbije, člana 123. tačka 3. Ustava Republike Srbije, člana 182. stav 2. Ustava Republike Srbije i člana 43. stav 1. Zakona o vladi („Službeni glasnik RS”, br. 55/05 i 71/05-ispravka i 101/07),
Vlada Republike Srbije donosi
ODLUKU O PONIŠTAVANjU PROTIVPRAVNIH AKATA PRIVREMENIH ORGANA SAMOUPRAVE NA KOSOVU I METOHIJI O PROGLAŠENjU JEDNOSTRANE NEZAVISNOSTI
1. Poništavaju se akti i radnje privremenih organa samouprave na Kosovu i Metohiji kojima se proglašava jednostrana nezavisnost, jer narušavaju suverenitet i teritorijalnu celokupnost Republike Srbije zajemčenu Ustavom Republike Srbije, Poveljom UN, Rezolucijom Saveta bezbednosti UN 1244 od 1999. godine i drugim rezolucijama Saveta bezbednosti UN, kao i važećim međunarodnim pravom.
Ovi akti i radnje predstavljaju nasilno i jednostrano otcepljenje dela teritorije Republike Srbije, i zato su nevažeći i ništavni.
Ovi akti i radnje ne proizvode nikakvo pravno dejstvo u Republici Srbiji, kao ni u međunarodnom pravnom poretku. Jednostrano otcepljenje dela teritorije suverene države predstavlja pravno nasilje nad Republikom Srbijom i nasilje nad važećim međunarodnim pravom.
2. Vlada Republike Srbije i ovom odlukom potvrđuje da je Autonomna pokrajina Kosovo i Metohija neotuđivi deo jedinstvenog i nedeljivog ustavnog i državnopravnog poretka Republike Srbije na osnovu Ustava Republike Srbije i Povelje UN.
3. Vlada Republike Srbije i ovom odlukom potvrđuje da su Srbi i svi građani Autonomne pokrajine Kosovo i Metohija koji priznaju državu Srbiju u potpunosti punopravni i ravnopravni građani Republike Srbije, i da imaju puno pravo da ne priznaju nelegalne akte o proglašavanju jednostrane nezavisnosti.
4. Vlada Republike Srbije potvrđuje spremnost da na teritoriji Autonomne pokrajine Kosovo i Metohija sprovodi Ustav i zakone, kao i celokupan pravni poredak Republike Srbije.
5. Vlada Republike Srbije zahteva da i sve druge, Ustavom određene državne institucije i organi Republike Srbije, preduzmu sve ustavne i zakonske akte i mere kojima se obezbeđuje i osigurava Ustavom Republike Srbije zajemčena jedinstvenost i nedeljivost teritorije Republike Srbije, u skladu sa Rezolucijom 1244 Saveta bezbednosti UN i Vojno-tehničkim sporazumom između Međunarodnih bezbednosnih snaga (KFOR) i vlada Savezne Republike Jugoslavije i Republike Srbije.
6. Pozivajući se na Rezoluciju Narodne skupštine Republike Srbije o zaštiti suvereniteta, teritorijalnog integriteta i ustavnog poretka Republike Srbije, posebno na tačku 5. Rezolucije u kojoj Narodna skupština traži od Vlade Republike Srbije da sa Evropskom unijom utvrdi da misija Evropske unije ne može doći na teritoriju Republike Srbije, na Kosovo i Metohiju, bez adekvatne odluke Saveta bezbednosti UN, Vlada Republike Srbije proglašava ništavnim sve odluke organa EU o slanju misije na Kosovo i Metohiju.
Kao protivpravne, ove odluke za Republiku Srbiju nemaju nikakvo pravno dejstvo i ne proizvode bilo kakve obaveze Republike Srbije prema Evropskoj uniji, niti prema bilo kome ko bi ih sprovodio.
7. Vlada Republike Srbije zahteva hitno sazivanje sednice Saveta bezbednosti Ujedinjenih nacija na kojoj bi saglasno Povelji UN i Rezoluciji Saveta bezbednosti UN 1244 odmah bio poništen protivpravni akt o proglašavanju jednostrane nezavisnosti Pokrajine.
Vlada Republike Srbije zahteva da specijalni predstavnik generalnog sekretara UN preduzme sve mere koje mu stoje na raspolaganju prema Rezoluciji 1244 Saveta bezbednosti UN, kao i prema drugim aktima tog organa UN, da spreči kršenje Povelje UN i Rezolucije 1244 Saveta bezbednosti UN, i da odmah poništi sve akte i radnje kojima se protivpravno proglašava jednostrana nezavisnost Pokrajine, kao i da predupredi svako dalje kršenje te rezolucije, drugih akata Saveta bezbednosti UN, Povelje UN i važećih normi i pravila međunarodnog prava.
8. Vlada Republike Srbije zahteva od svih država članica Ujedinjenih nacija da poštuju suverenitet i teritorijalni integritet Republike Srbije, saglasno međunarodnom pravu, Povelji UN i Rezoluciji 1244 Saveta bezbednosti UN.
9. Ova odluka stupa na snagu danom objavljivanja u „Službenom glasniku Republike Srbije”.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih u monsunskoj kiši
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Usamljeni lovac na jelene
Tragovi šapa u snegu i ostaci obroka često su jedini znakovi da se u obližnjoj šumi krije ris. Ova divlja mačka koja naseljava šume Severne Amerike, Evrope i Azije živi kao samotnjak i izbegava susrete sa ljudima. Evroazijski ris dostiže težinu od dvadeset kilograma i krupniji je od ostalih pripadnika svoje vrste. Njegovi preci nekada su živeli širom Evrope i Azije, dok su danas u većini evropskih zemalja nestali ili su na pragu istrebljenja. Najviše ih je preostalo u Sibiru, u kraju poznatom po surovoj klimi u kojem je tle gotovo čitave godine prekriveno snegom.
Gusta dlaka štiti ovu mačku od hladnoće, a šare na krznu omogućavaju joj da bude gotovo neprimetna kada lovi. Krzno je obično sivkasto, sa crnim, žućkastim ili riđim pegama ili prugama, dok neke od ovih mačaka uopšte nemaju šare. Rep risa je kratak, sa tamno obojenom vrhom, a vrhovi njegovih ušiju često su ukrašeni kićankama.
Snažnog, mišićavog tela, ris je rođeni lovac. Zadnje noge su mu duže od prednjih i olakšavaju mu da skoči na plen. Oči koje se nalaze na prednjem delu glave pomažu mu da proceni udaljenost lovine, a jake vilice i oštri zubi sa lakoćom komadaju ulov. Široke i gustom dlakom obrasle šape omogućavaju risu da se bez problema kreće po snegu i ledu.
Ovaj usamljeni lovac najaktivniji je u zoru i sumrak. Provodi sate krijući se u šumarcima i gustom žbunju, vrebajući žrtvu. U najpogodnijem trenutku polako joj se prikrade a zatim iznenada napadne. Potera za plenom ponekad se završi i u vodi ili na drvetu, pošto je ris odličan plivač i dobar penjač, sposoban da se u trenu uzvere uz stablo. Pored zečeva, lisica, ribe, ptica i drugih sitnijih životinja, napada i ovce i koze, ali i jelene, duplo veće od sebe. Krupnije životinje obično lovi tokom zime, kada je teže doći do plena. Tragajući za hranom, ris često pređe i više od dvadeset kilometara dnevno.
Ove divlje mačke provode nekoliko dana zajedno samo u sezoni parenja, koja počinje u februaru i traje do aprila – što je predeo u kojem risovi žive topliji, to i parenje ranije počinje. Deset nedelja kasnije, skrivena na bezbednom mestu, ženka donosi na svet dva do četiri slepa mačeta, teška oko 300 grama. Mladuncima je potrebno petnaestak dana da bi progledali i još toliko kako bi prohodali. U prvih pet meseci, dok mladunci sisaju, majka ne sme da ide daleko u lov kako bi mogla da se vrati i nahrani ih. Uprkos njenoj brizi, većina mačića ugine pre nego što odraste. Mali risovi osamostaljuju se tek kad navrše deset meseci. Mačići iz istog legla još nekoliko nedelja provode zajedno, a zatim se razilaze u potrazi za sopstvenom teritorijom.

Crni dani za bela stada
Banjaluka – Tradiciji stočara sa Manjače, čiji je deo života, od ranog detinjstva pa do kasne starosti, bilo i zimsko hodanje za ovcama u potrazi za kakvom-takvom ispašom,odbrojani su dani. Nomađenju je došao kraj zbog naglog širenja bruceloze, opake zarazne bolesti, od koje se ovce, koze i goveda ne mogu izlečiti, a ljudi dosta teško i uz dugotrajnu terapiju.
Situacija je takva da preko noći stočari ostaju bez „fabrike” i posla. Najgore je prošlo domaćinstvo Slavka i Marka Bijelića čije je stado od 933 ovce eutanazirano. Nadležno Ministarstvo iz Vlade RS dalo im je novčanu nadoknadu od oko 200 maraka po grlu, a ovčarnik je ispražnjen i ko zna kada će ponovo biti napunjen.
Bolest je sa ovaca prešla i na Markovog oca, koji se uspešno leči, ali je cela porodica u strahu, jer, po rečima dr Jelene Bajić,infektologa u Kliničkom centru Banjaluka, svaki oboleli čovek je kliconoša za još 10 do 20 ljudi, ako je s njima u kontaktu. U Kliničkom centru u Banjaluci se do sada lečilo sedam osoba od bruceloze, a juče su iz Kotor Varoši primljena još četiri pacijenta, što ukazuje da se bruceloza proširila i na ovo područje koje se do sada smatralo bezbednim.
–Strašno je ovo što nam se dogodilo. Nomadim od detinjstva, a sa ovcama sam svake godine odlazio sa Zmijanja u jesen i vraćao se kući u proleće, a išao sam do na kraj Slovenije.Posle ovog rata samo do Bijeljine i nazad, a sada ne znam ni gde ću, ni kuda ću, ni šta ću. Zbog ovakvog načina života nisam se stigao ni oženiti, kaže Slavko Bijelić (66) iz sela Bunarevi na Manjači. Prošlog maja, kod Banjaluke, kada je i nastala ova fotografija, Slavko je sa ispaše vraćao stado od 800 ovaca i 600 jaganjaca.
Stevo Pajić (70) iz Stričića više je voleo ovce nego školu i tuđe je čuvao ceo život. Zabrana nomađenja teško je pala i ostalim nomadima sa platoa Manjače. Za sudbinu ovaca strahuju i Momčilo Dulić (45), Ilija Šajić (32),Petar Đukić(41) i Branko Kuridža (46), sve momci–nomadi.
Nomađenjem se na Manjači bavi i Milan Dulić (37), jedan od malobrojnih oženjenih nomada, valjda zato što je usput završio i višu mašinsku školu.Sa suprugom Milicom ima troje dece.
–U mom selu od rata nema struje, a imam veliko imanje. Nomađenjem sam se počeo baviti iz navike mog okruženja, ali i iz nužde. Moje stadonije zaraženo brucelozom, a da i nisu pooštrili mere i doneli Zakon o zabrani nomađenja hteo sam da prekinem sa ovakvim načinom života. Mislim da se bruceloza ne bi u ovoj meri pojavila da je cena vakcinacije, recimo dve do pet a ne 13 i 15 maraka, kao do sada. Ovčari su mislili da će uštedeti na vakcini a, u stvari, svi smo stostruko izgubili. Izgubili smo i kupce i ispašu i stada, kaže Milan.
Po rečima Radmile Čojo, glavnog republičkog inspektora za veterinarstvo u Republici Srpskoj, osim područja Banjaluke, bruceloza je registrovana i u opštinama Teslić, Doboj i Bjeljina, a od juče i u Kotor Varoši, a u Federaciji BiH, brucelozom je pogođen Vlašić, gde je nomađenje tradicija kao i na Manjači.
– Sve ovo je dovelo do prve zajedničke akcije dva ministarstva iz dva entiteta BiH, na pravljenju strategije za suzbijanje bruceloze u BiH. Biće to težak i mukotrpan put. Moraćemo ljudima da promenimo stil života, obezbedimo ishranu stoke bez potrebe za nomađenjem i na drugi način se izborimo sa otklanjanjem uzroka nastanka bruceloze, rekao je u emisiji RTRS dr Drago Nedić, pomoćnik ministra za veterinarstvo u Ministarstvu za poljoprivredu,vodoprivredu i šumarstvo u Vladi RS.

Jadran „klizi” ka Sredozemlju
Tivat – Ako je suditi prema autorskom radu asistenta Univerziteta Arizona Ričarda Beneta, i njegovih kolega sa vašingtonskog i zagrebačkog univerziteta, Jadransko more nestaje. Ova teza, objavljena u specijalizovanom časopisu „Džiolodži”, izazvala je veliku pažnju u Crnoj Gori i Hrvatskoj.
Prema rezultatima istraživanja, obale Jadrana svake godine se približe za četiri milimetra, što znači da će se za 50 do 70 miliona godina spojiti, a Jadransko more će se „preliti” u Sredozemno. Prema rezultatima ovog istraživanja, geološki aktivno područje Jadranskog basena i ubuduće će biti podložno većim i manjim zemljotresima.
Komentarišući rezultate istraživanja kolega iz SAD i Hrvatske, direktor Seizmološkog zavoda Crne Gore dr Branislav Glavatović kaže da nije reč o novim dokazima geoloških procesa u jadranskom podmorju, već o poznatim procesima i posledicama ispričanim na popularan način. Prema njegovim rečima, time je samo potvrđeno da je na prostoru Jadrana aktivan proces poniranja dela podmorja pod kopneni deo Zemljine kore. „Taj proces rezultira laganim zatvaranjem Jadranskog mora sedam milimetara godišnje i praćen je tektonskom aktivnošću, kao i pojavom slabijih i jačih zemljotresa”, kaže Glavatović.
Ono što se trenutno dešava je akumuliranje seizmičkih pokreta koji mogu u određenom nivou sabijene energije i pod pritiskom da izazovu zemljotrese. Žarišta zemljotresa na kopnu i podmorju, u regionu Dinarida i Jadrana, redovno su na dubini većoj od osam kilometara.
„To znači da je u slučaju zemljotresa, ispod dna Jadrana, žarište redovno ispod poluvezanih i nevezanih (mekanih) sedimenata. Dakle, dovoljno duboko za odsustvo mogućnosti većih podizanja dna. Na drugoj strani naše obale su mnogo strmije nego što je potrebno da bi se stvorio cunami talas”, objašnjava Glavatović.
Zbog toga se južni Dinaridi i južni Jadran, prema rečima Glavatovića, „karakterišu značajnim nivoom seizmičke aktivnosti – seizmičkog hazarda, koji se manifestuje razornim zemljotresima u proseku svakih 50 do 70 godina”. „To se, imajući u vidu neumitnost prirodnih geoloških i geodinamičkih procesa koji na ovom prostoru traju milionima godina, može očekivati i u budućnosti. Ne postoje geološki razlozi da ne bude tako. Ostaje nam da stručno i kvalitetno procenjujemo nivo seizmičke opasnosti i da u procesu projektovanja i građenja poštujemo ta saznanja”, rekao je direktor crnogorskog Seizmološkog zavoda.

Osuđene ubice Olujića
Od našeg stalnog dopisnika
Zagreb – Tačno pre 16 godina, februara 1992, grupa hrvatskih vojnika ubila je u Cerni kraj Vinkovaca četvoročlanu porodicu Olujić u njihovoj kući – Radomira, njegovu suprugu Ankicu i njihove dvoje dece 16-godišnju Milenu i 13-godišnjeg Marka. Ubili su ih samo zato što je nekome zasmetala ugledna srpska porodica u tom kraju. Usput su opljačkali kuću i minirali je, ali su to izveli tako nestručno da nisu uništeni tragovi njihovog zločina kako su se nadali i stravična istina je izbila na videlo. Zločin su počinili preobučeni u uniforme JNA, da bi tako zameli tragove, ali im nije uspelo.
Prošlo je dosta godina, izmenile su se okolnosti i društvena atmosfera u kojoj je to krvavo zlodelo počinjeno, pa su njegovi neposredni akteri konačno izvedeni pred lice pravde, a juče su im u Županijskom sudu u Vukovaru izrečene prvostepene presude:
Nalogodavac ovog gnusnog zločina Tomislav Madi zvani Čikago iz Cerića, u to vreme komandir izviđačko-diverzantske jedinice HOS-a u sastavu 105. bjelovarske brigade, osuđen je na 20 godina zatvora, a njegovi saborci, Mario Jurić zvani Maksi na 12 godina, Mijo Starčević iz Vinkovaca na 10 godina, Zoran Poštić zvani Pegula iz Zaprešića kraj Zagreba na 8 godina i Davor Lazić iz Novaka Bistranskih na 7 godina zatvora. Šesti pripadnik ove zločinačke grupe Marinko Antunović zvani Bosanac, koji je u ratu dogurao do čina pukovnika u Hrvatskoj vojsci, prema službenoj verziji sam je sebi presudio 2001. godine u Zagrebu pucajući u glavu iz pištolja.
Vođa ove jedinice Tomislav Madi pre ovog rata bio je fizički radnik u lokalnom silosu, a zatim je zbog skrivljene saobraćajne nesreće pobegao u Ameriku. Kako je utvrđeno tokom suđenja, 17. februara 1992. godine je naredio navedenim saborcima da iste večeri odu u Cernu i „pobiju četnike”, odnosno porodicu Olujić. Radomir Olujić bio je šef samousluge u Cerni, a njegova supruga, inače hrvatske nacionalnosti, radila je u banci.

Primorci naseljavaju „krug dvojke”
Budva – Od prodaje zemljišta na području Budvanske rivijere lane je, kažu, ostvaren promet od fantastičnih milijardu evra. Tu se, dakako, misli na privatnike koji su otuđili dedovinu, ali i na opštinu koja je prodala nekoliko atraktivnih lokacija.
Šta, pak, Budvani i ostali primorci čine s parama? Bankarski računi su, naravno, tajna. No, takođe, javna je tajna da se nekretnina zamenjuje – nekretninom.
„Opsada” Beograda, ali i Podgorice od strane meštana Crnogorskog primorja ne prestaje. U pitanju su kupci stanova koji biraju najbolje lokacije u glavnom gradu Srbije i Crne Gore. Malo u šali, više ozbiljno, kruže priče o tome kako su primorci podigli cene stanova u Beogradu, delom i u Podgorici.
Mnogi stanovnici Crnogorskog primorja koji su prodali placeve, kuće i stanove uglavnom bogatim Rusima, ali i Englezima, Ircima i ostalim strancima, kupuju nekretnine u unutrašnjosti. Na meti su stanovi u Podgorici i posebno u Beogradu. Najčešće se traži novogradnja, ali se i te kako uzimaju i oni ranije sagrađeni na atraktivnim lokacijama. Najveća trka je za stanovima „u krugu dvojke” u Beogradu gde se kvadrat plaća dve to tri hiljade evra, pa i više. U Podgorici su, takođe, interesantni za primorce stanovi u centru grada.
Najveći deo primoraca kupuje stanove za svoje studente, ali ima i onih koji hoće da zimu provedu u Beogradu, a leti da budu na moru. To je već neka vrsta mode.
– Prodao sam imanje na selu visoko nad morem u podlovćenskom području. Nisam verovao da će ikada imati neku cenu. Dobio sam 200.000 evra i odmah kupio dva stana za decu u Beogradu. Oni su odrasli, žive u Boki kotorskoj, tu i rade, ali neka im se nađe. Beograd je Beograd, kaže nam Bokelj koji ne želi da mu spominjemo ime.
Pojedinci s Crnogorskog primorja su se zaista obogatili. Uveliko kolaju priče o tome kako su neki prodali komplekse zemlje uz more i za osam miliona evra, a nisu retki slučajevi da se za primorski kamenjar, odavno zarastao u makiju i sitnogoricu, uzme milion, dva, četiri! Neki od prodaje grade nove kuće, čak i hotele, ali je, ipak, najveća trka za stanovima i to u većim gradskim centrima. U poslednje vreme raste interesovanje i za Novi Sad.
Dosta svojih vikendica i stanova su prodali građani Srbije. Dobre cene su ih na to naterale, pa i oni sve više kupuju stanove u Beogradu, ali i garsonjere na moru.

Maskenbal
Ovo nije priča o jednoj izložbi, već razmišljanje o srpskoj inteligenciji danas. Jedno je biti u principu protiv bilo kakvih zabrana kad su u pitanju kulturne manifestacije, a drugo je imati sluha za elementarnu političku pristojnost s obzirom na trenutak u kojem se Srbija nalazi. Možda je naivno tražiti od nekih nevladinih organizacija da imaju sluha za političku korektnost, tek najava ponavljanja izložbe na kojoj je lik Adema Jašarija prikazan kao neka vrsta moderne pop ikone izazvaće sigurno i nove reakcije. Da li su konceptualisti te izložbe svesno išli na taj efekat, da li nekome zapravo i treba sva gužva, koja se digla oko toga, da bi se opravdalo sopstveno postojanje i delanje u atmosferi „te i takve Srbije” u kojoj se nasilnim putem sprečavaju izložbe, ili je to stara priča o krajnostima koje se dotiču? Možda je skleroza zaista bolja nego „Obraz”?
Kulturna javnost Srbije na sve to odgovara zevanjem. Jer, boriti se demokratski protiv nekih pojava u kulturi moguće je samo sopstvenim kulturnim stvaralaštvom. To je ta oblast slobode, ili nekada, manje-više, razrađeni postupak intelektualnog terorizma i dezinformacija. Jer, levičarska inteligencija često je grešila u razmetanju humanizmom. Od Maoa, Če Gevare, Pola Pota do, kakvog li apsurda, Adema Jašarija?
Intelektualci se nisu uvek dobro pokazali u srpskoj politici u poslednjih sto godina. Da li su oni zadržali elitistički, skoro snobovski prezir prema srpskoj političkoj svakodnevici bez obzira na sadašnju dramatiku događanja oko južne srpske pokrajine? Ili su dozvolili da zdrav istorijski skepticizam preraste u opasno nepoštovanje erudicije? Činjenica jeste da je demokratizacija Srbije ubrizgala ogromnu vitalnu snagu u srpsku inteligenciju, ali je svakako problem što istovremeno nije došlo i do pozitivnih promena socijalnog statusa te inteligencije. Možda je zato srpska inteligencija danas „bistrije glave, ali slabije kičme”?
Izložba sa „pop ikonom” Jašarijem upravo sada, incidenti oko te izložbe i insistiranje da se „ta stvar do kraja kroz izložbu objasni”, to je dodatni poziv „desničarima” u Srbiji da se aktiviraju. Iako, mislim da je kod nas politička geografija relativno uslovna, jer se upravo oko pitanja Kosmeta i ulaska u EU ne mogu precizno odrediti ni „centar”, ni „levica” ni „desnica”.
U tom kontekstu, aktivnosti „Obraza” i nisu slučajne. Oni nemaju kuda da odstupe, jer u društvu počinje otvorena borba u kojoj su pozicije određene sa gotovo matematičkom preciznošću: „za Evropu”, ili „protiv Evrope”. I to se imputira kao razvođe. Kosmet zvanično nije razvođe.
U jednoj vitalnoj, zdravoj demokratskoj zemlji intelektualci ne bi trebalo da insistiraju na poštovanju, na automatskom i nekritičnom prihvatanju njihovih ideja i kada je kultura u pitanju. Ili možda upravo zato što je kultura u pitanju. Zdrav politički sistem koji funkcioniše traži racionalnu diskusiju, spremnost da se vodi računa o razumnim argumentima i poštuje duboko znanje.
Bez znanja, političkoj, pa i kulturnoj debati nedostaje vizija. Sve ostalo je cinična prepirka. Maskenbal!

Uknjiženje objekata bez dozvole
Pravo svojine, odnosno korišćenja i vlasnik (korisnik), kao i držalac nepokretnosti na zemljištu upisuju se u B list nepokretnosti, a na zgradama, posebnim delovima zgrada i drugim građevinskim objektima, u V list nepokretnosti u katastru nepokretnosti.
Prema Zakonu o premeru i katastru i o upisu nepokretnosti, predviđeno je i uknjiženje građevinskog objekta koji je izgrađen bez dozvole. U V list nepokretnosti upisuju se podaci o objektu i držaocu, do upisa prava svojine na zgradi ili drugom građevinskom objektu izgrađenom bez dozvole, kada je dozvola uslov za gradnju, ili je izgrađen prekoračenjem ovlašćenja iz dozvole, kao i do upisa ovog prava na zgradi ili drugom građevinskom objektu za koji nije izdata upotrebna dozvola.
Na zemljištu izvan područja gradskog građevinskog zemljišta pravo svojine se upisuje i na zgradi ili drugom građevinskom objektu izgrađenom bez dozvole, kada je dozvola uslov za gradnju, ili su prekoračena ovlašćenja iz dozvole, kao i na zgradi ili drugom građevinskom objektu za koji nije izdata upotrebna dozvola, kad nosilac prava na tom objektu ima svojinu na zemljištu, s tim da nosilac prava ostaje u obavezi da odgovarajuću dozvolu pribavi. U ovim slučajevima, u G list nepokretnosti stavlja se zabeleška da je objekat izgrađen bez dozvole ili prekoračenjem ovlašćenja iz dozvole, odnosno da za objekat nije izdata upotrebna dozvola.
Vlasnik, odnosno korisnik zemljišta i vlasnik objekta na zemljištu mogu biti različita lica. U slučaju da je objekat izgrađen na zemljištu na kome graditelj nema svojinu, graditelj objekta upisuje se kao držalac objekta u V listu nepokretnosti.
Zakon ne predviđa upis objekata u izgradnji, što bi bilo značajno za mogućnost upisa hipoteke na isti radi dobijanja kredita. Zakonom o hipoteci predviđeno je da hipoteka može da se stavi i na objekat u izgradnji, kao i na poseban deo objekta u izgradnji (stan, poslovni prostor, garaža i sl.), pod uslovom da je izdato pravosnažno odobrenje za gradnju, odnosno građevinska dozvola, ali se upis hipoteke obavlja posle upisa izgrađenog objekta u registar nepokretnosti.
Pravna sigurnost i zaštita kupaca nepokretnosti u izgradnji bile bi veće ako bi se upisivali i objekti u izgradnji.

Kad mane postanu vidljive
Da prilikom kupovine stana treba obratiti pažnju i na, čini se, nevažne stvari, uverili su se mnogi. Nažalost, kasno. Kada im se činilo da su konačno obezbedili krov nad glavom, počeli su problemi sa vlagom, bukom, nezgodnim komšijama i slično. Zato u agencijama za promet nekretnina stalno upozoravaju da stan treba razgledati obazrivo, a odluku o kupovini doneti posle konsultacije sa arhitektom.
– Skrivene mane obično ne mogu da se otkriju dok se u stanu ne provede izvesno vreme. Zato je sumnjivo ako je stan renoviran neposredno pred prodaju. Kod prodavca, u većini takvih slučajeva, postoji namera da se stvarno stanje prikrije, tj. maskira. Jedan od mogućih problema je vlaga. Ipak, u ugovoru precizno stoji da ukoliko je prodavac, na primer, znao da postoji vlaga ili neka druga mana koju je prikrio, onda je u pitanju prevara. U takvom slučaju kupac prava može da ostvari na sudu. Jedina osoba koja pravilno može da odredi stanje jeste sudski veštak građevinske struke. Ipak, najbolje je izbeći sud. Prodavac bi trebalo da kaže istinu, ali, u strahu da će mu mana oboriti cenu, on najčešće ćuti. Zato svakom klijentu, potencijalnom kupcu savetujemo da detaljno pregleda stan – ističe Tomislav Sekulić, vlasnik agencije Evropa ekskluziv.
U agencijama naglašavaju i ulogu predsednika kućnog saveta koji je upoznat sa stanjem u zgradi, a poznaje i sve stanare. Postoje ljudi koji svojim ponašanjem komšijama mogu da naprave pakao od života. Zato se kupcima savetuje da se raspitaju i o stanarima. Posebno je važno da znaju ko će im biti komšije.
– Kad neko od prodavaca ponudi stan po nižoj ceni od uobičajene, uvek se upitam zašto. Po pravilu, brzo se utvrdi razlog. Vlasnici ne bi trebalo da prikrivaju mane. Istina, teško je i agencijama, odnosno agentima da ih otkriju. Tačno je da u ugovoru stoji da prodavac ne sme da prevari kupca, ali postoji i član koji kaže da kupac kupuje stan u viđenom stanju. Zato je najbolji dogovor. Čak i ako dođe do spora, bolje je sesti za sto i dogovoriti se. Sudski proces može da traje dugo, a to košta, ne samo materijalno. Obično je kupac spreman da kupi stan i sa nekom manom, ako prodavac snizi cenu. Postoji i ono što ne može da se vidi. Kupac ne može da zna kakav će mu biti komšija. Tek kad se useli u stan može da vidi ko je kakav, a ako ima problema, nadležna je policija – kaže Nađa Baranin, direktorka agencije Elita internacional.
Većina kupaca radije bira uređen stan, pre svega da bi izbegli dodatne troškove, ali i kontakte sa majstorima, mada ima i onih koji su skeptični prema uređenim stanovima jer smatraju da se „šminkom” nešto prikriva, kao i da im je cena neopravdano visoka.
– Čist i uredan stan više privlači kupca. Međutim, može da se dogodi da baš svež kreč prikriva stalno curenje cevi iz stana iznad. Zato nije dovoljno detaljno pregledati samo ono što se kupuje, već treba pokucati i kod potencijalnog komšije i raspitati se kako stoje stvari u vezi sa cevima, grejanjem i slično, da bi se u startu izbegli problemi. Agencija nije odgovorna za vlagu. Ona nekad ne može da se primeti pre kupovine. Najbolje je povesti stručnjaka, na primer arhitektu ili nekog dobrog majstora, koji će da utvrdi pravo stanje – savetuje Nikola Uzelac, vlasnik agencije Gigant.
Praksa potvrđuje da je dogovor najbolje rešenje u slučaju da kupac otkrije nedostatke koje je prodavac prećutao.
– Retko se dešava da prodavac može nešto da sakrije. Na primer, ako kupac pogleda stan u popodnevnim časovima i dopadne mu se, onda obavezno savetujemo da ga vidi i na dnevnom svetlu. U većini slučajeva prodavci su korektni. Potkrovlje jedne poznate pevačice, inače besprekorno uređeno, imalo je fleku na plafonu. Kupcu je rečeno da prokišnjava, ali on se na to nije obazirao jer ga je prostor oduševio, cena je bila pristupačna, a dopala mu se i iskrenost vlasnice. Naravno, ima i drugačijih slučajeva. Vlasnici nadzidanih stanova obično stave radijatore i kažu da će centralno grejanje biti priključeno sledeće godine, a znaju da je to nemoguće. Ili, ako u stanu postoji jednotarifno brojilo, a kupac to ne zna – kad se useli, nastaje haos. Agencija je tu nemoćna. Ponavljam, najbolje je da se spor reši dogovorom – kaže Mirjana Rusić, direktorka prodaje u agenciji San Marko.

Velike investicije i pritisak ulagača
Samo u prošloj godini u Crnu Goru je privučeno 900 miliona evra novih stranih investicija i po ulaganjima po glavi stanovnika ova republika je i dalje na samom vrhu u Evropi.
Nedavno je u Los Anđelesu na jednom od najvećih turističkih investicionih skupova na svetu, gde je predstavljen izveštaj Svetskog centra za turizam i putovanja, konstatovano da i male i velike zemlje beleže dobre rezultate u turizmu susrećući se sa istim problemima. U vrhu liste između dve velike zemlje Kine i Indije, našla se – Crna Gora.
Ubrzani razvoj uslovio je da se ozbiljno počne sa rešavanjem infrastrukturnih problema, decenijama prisutnih u Crnoj Gori. Prema rečima Predraga Nenezića, ministra za turizam i zaštitu životne sredine Crne Gore, projekat regionalnog vodosnabdevanja biće sigurno završen za sezonu 2010. godine. Drugi vrlo važan zadatak i investicija jeste putna mreža u koju će ove godine biti uloženo petnaestak miliona, a u naredne tri godine 143 miliona evra. Otpadne vode su vrlo ozbiljan projekat, za koji je planirano da se u naredne četiri godine izdvoji 45 miliona evra, kada će biti završena sva postrojenja za prečišćavanje otpadnih voda (sa izuzetkom Ulcinja). Tivat, Kotor, Budva, Herceg Novi i Bar su već počeli sa ovim radovima.
I kada je u pitanju čvrsti otpad Crna Gora se odlučila za regionalnu sanitarnu deponiju, a projekti za rešavanje ovog problema biće završeni do početka 2010. godine.
Puno toga je urađeno na zaštiti prostora, a u parlamentu Crne Gore je ratifikovana barselonska konvencija i potpisan čuveni Protokol koji podrazumeva integralnu zaštitu u obalnom području.
Potpisivanjem Protokola Crna Gora se, kao i većina mediteranskih zemalja, obavezala na poštovanje pravila, a EU će doneti deklaraciju kojom će pojačati snagu ovog protokola. Svakako, svi urbanistički projekti koji su započeti u toku ratifikacije ovog dokumenta moraće da se završe, jer ni jedan međunarodni ugovor nema retroaktivno dejstvo.
Međutim, posle usvajanja Protokola sve mora da se planira u zoni van stotinu metara od najvećeg talasa u toku zime na primorju. To je jako važno, posebno zbog činjenice da Crnogorsko primorje ima puno neodgovarajuće gradnje. Mora se imati u vidu da je 78 odsto crnogorske obale neizgrađeno, to je, dakle, zona bez ikakve gradnje, i da su najatraktivnije lokacije očuvane (pošto su bile vojne) i sada će biti date na turističku valorizaciju. I sve ostale zelene zone definisane prostornim planom posebne namene, područja morskog dobra osnažiće se ovim protokolom i obezbediće se odgovarajuće korišćenje prostora na primorju, objasnio je Nenezić.
Radiće se i prostorni plan posebne namene za područje Bjelasice i Komova, potom i detaljni planovi za turističke opštine na severu. Ovo je samo jedan od načina da se odoli velikom pritisku investitora na Crnu Goru i da se odaberu pravi strateški partneri za razvoj ekonomije i turističkog sektora Crne Gore na duge staze.

Bogati glasaju dva puta
Izbori su prošli, i pre nego što upadnemo u naredni krug obećanja osvrnimo se na pojavu koja je lako mogla da nam uskrati sumnjivo zadovoljstvo glasanja po svojoj volji. Govorim o berzi, mestu na kome bogati državljani Srbije i stranci trguju deonicama fabrika koje su kupili za vrednost po kojoj ih ni mrtvi ne bi prodali. Stanje na berzi ovih dana bilo je u krugu najvažnijih vesti: mediji su javljali o zabrinutosti investitora, za koje analitičar sa B92 kaže da su ,,kao srne” plašljivi i osetljivi. Ne znam odakle analitičaru takvo poređenje, budući da investitori, iza kojih je ostalo milion nezaposlenih, pre liče na nezasite mesoždere nego na biljojede.
Berza je neoboriv argument i bez obzira na to što je čine i tumače ljudi pokoravamo joj se kao da je neka vanzemaljska ustanova, bez zavisti i greha. Parlamentu koji smo sami izabrali, sa puno razloga zameramo na gramzivosti i licemerstvu, dok takvu zamerku nemamo za gospodare berze. Njih nismo birali, oni su izabrali nas. Odakle njihova tolika važnost? Ogromna većina građana u Srbiji ni posle besplatne podele akcija neće imati razloga da se mnogo brine za rast ili pad indeksnih poena na zamršenim grafikonima. Važno je, berzu kontrolišu najbogatiji, na njoj odlučuju kako će ozakoniti potkupljivanje vlasti, koje su ih učinile bogatim. I kako će uvećati bogatstva sakrivena iza bezličnih firmi sa čudnim registracijama u kojima skoro da nema zaposlenih. I o kojima više brinu službenici u kajmanskim bankama nego domaći poreski organi. U zemlji u kojoj berza tumači svaki glas, vladini činovnici se o ozbiljnim stvarima malo pitaju. Njihova moć je svedena na lično bogaćenje i rad za onog ko im je finansirao kampanju, sačuvao neku neprijatnu tajnu ili ih je prosto postavio da u ime birača zastupaju interese svog moćnog finansijera.
Ako zaista čitav trud našeg društva, sva privreda i sve što je stvoreno i što se stvara može biti srušeno u jednom lošem berzanskom danu, onda moramo da upitamo kakvo smo to društvo, vredimo li išta i po kojoj ceni smo prodati kada moramo da drhtimo od nežne prirode investitora i njihovog osećaja za političku atmosferu. Radnici često štrajkuju glađu, poneki čine i samoubistva, a o loše plaćenim ili nedozvoljivo lošim uslovima rada nema potrebe ni da govorim; šta god da čine, o radnicima se ne piše, i to što oni govore ima malu ili nikakvu medijsku vrednost. Kada iskoriste jedino sredstvo u kome bi bar na izgled morali biti isti sa onima koji su vlasnici njihovih života – ostaju u manjini: bogati glasaju dva puta, jednom na izborima drugi put na berzi.
U kapitalizmu, najvažniji su efikasnost i profit. Bilo bi veoma efikasno ukinuti parlament i izbore! Ostavimo samo vladu koju izaberu najbogatiji, zatim bi vlada izašla pred javnost sa više predloga, sačekali bismo nekoliko sati, eventualno jedan dan, da berza reaguje. U zavisnosti od njene reakcije odluka bi bila prihvaćena ili odbačena, i eto srećne zemlje! Zamislite uštedu u novcu i nervima, a i finansijeri bi mogli svoj teško i generacijama stican kapital da koriste za nove privatizacije i da prestanu da plaćaju vladine službenike i šefove partija. Umesto nervoze i žuči, sve bi se rešilo na berzi između ,,akcija petnaest najuspešnijih preduzeća”. Milioni koji nisu zaposleni u tim preduzećima, niti su im više vlasnici, trebalo bi samo da podignu glave prema gospodarima i da poslušno i pobožno potvrde ono što im poručuje berza! Zlatno pravilo kapitalizma je: izbacimo posrednika. Idealna demokratija teži ka ukidanju posrednika između vlasti i naroda. Priznajmo berzu i ukinimo besmisleno biračko pravo! Naši gospodari će nam reći šta treba da mislimo putem berze. Zašto trošimo novac i vreme na izbore, korumpirane političare i skupštinske rasprave? Preskočimo posrednika i sledimo korumpirane, kradljive, pohlepne, nezasitne gospodare berze!
Ionako biva kako berza kaže.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih u monsunskoj kiši
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Rame uz rame sa Barselonom
Komisija za pripremu strategije razvoja grada usvojila je juče nacrt ovog dokumenta važnog za budući razvoj Beograda. Nacrt strategije razvoja grada sačinili su stručnjaci „Palgo centra” uz pomoć Gradske uprave, komunalnih preduzeća, opština, kao i inostrani konsultanti iz Beča, Soluna, Drezdena i Budimpešte. Izradu ovog dokumenta inicirao je pre dve godine Nenad Bogdanović, gradonačelnik Beograda. 
– U naredna dva meseca gradske institucije i građani imaće priliku da daju svoja mišljenja o tom nacrtu, a komisija će zatim sačiniti konačan predlog i uputiti ga Skupštini grada Beograda na usvajanje – rekao je Zoran Alimpić, v.d. gradonačelnika Beograda. On je istakao da je izuzetno važno da Beograd ima ovakav dokument budući da on predviđa strateške prioritete za razvoj grada, neku vrstu smernica šta treba da se uradi kako bi se Beograd snažno i ravnomerno razvijao. 
Prof. dr Borislav Stojkov, šef tima za izradu strategije razvoja Beograda, rekao je da je ovaj dokument realnost onoga što Beograd može i mora da uradi u narednom periodu.
– Naša vizija je da Beograd, kao metropoliten četvrtog ranga, u svojoj srednjoročnoj perspektivi, do 2012. godine, uzdigne svoj rang na treći nivo i stane uz rame gradovima poput Varšave, Barselone ili Stokholma. Da bi to postigao, Beograd mora da ima održivu ekonomiju, da uvede napredne tehnologije, ostvari tešnju saradnju opština, ali i stvori uslove za  veću decentralizaciju svojih urbanih centara – rekao je Stojkov.
Strategija razvoja Beograda sadrži četiri ključna okvira, od kojih se prvi odnosi na očuvanje prirodne i životne sredine, a ostali na ekonomski, tehnološki i socijalni razvoj i uvođenje moderne i efikasne Gradske uprave. Poseban akcenat stavljen je na reformu saobraćajnog i komunalnih sistema, ali i daljeg ulaganja u obrazovanje i kulturu. Strategijom je predviđeno i osnivanje agencije za razvoj grada Beograda, kao i formiranje dugoročnog gradskog budžeta i veće učešće građana u kreiranju gradske politike. Ovaj dokument predviđa i veću povezanost našeg glavnog grada sa razvijenim evropskim metropolama.
I. A.

Štangliranje
U javnosti nije obelodanjena vest da su se dve devojčice štanglirale u školskom dvorištu baš kao i dvojica dečaka pre njih. Epilog u oba slučaja bile su krvave glave, a akteri događaja, đaci ne stariji od 15 leta, objašnjavaju da je štangliranje, sažeto rečeno na srpskom jeziku, u stvari uzimanje gvozdene štangle (u žargonu – čika) u šake, pa udri po svom suparniku takođe sa štanglom u rukama.
Ništa strašno, rekli bi njihovi vršnjaci, dodajući da su te pojave mila majka u odnosu na sve ono što se događa u njihovom svakodnevnom okruženju. Stariji bi dodali da je vazda mladost bila sklona odmeravanju snage i na taj način su se, ne tako davno, čitavi kvartovi borili protiv onih iz komšiluka. Zvezdarci protiv Vračaraca, Dorćolci su imali svoje takmace, kao i Čuburci, ili oni čuveni iz Sarajevske. Doduše, bilo je tu i boksera i šrafcigera, toljaga drenovih i lomljivih motki, ali najčešće pesničenja. Pa, ko jači. Ali...
Mediji tada nisu objavljivali vesti da se najmlađi, iliti osnovci, odaju porocima koji nisu preporučljivi ni mnogo starijima od njih. U ovim vremenima sveukupno pomerenih vrednosti, droga i alkohol su se tiho, nezvano sami, uvukli u đačke klupe osnovnih i osmogodišnjih škola. O tome neumoljivo svedoče rezultati nedavnog istraživanja pod nazivom „Škola bez droge” koje je organizovao Zavod za bolesti zavisnosti. Senzacionalno je da u svakoj drugoj školi tragalac može da stigne do marihuane, ponegde i do kokaina i da su njene prve mušterije dečurlija ispod 14 godina, da je 60 odsto najmlađih između drugog osnovne i drugog razreda srednje škole uživalo u „čarima” alkohola i da je 25 odsto školaraca već jednom u životu bilo u stanju pijanstva. Nije rečeno da li u lakom, ili težem. Samo od ovih, ali ne i dokraja nabrojanih podataka valja očekivati da nekoga zaboli glava. Međutim...
Glava je zaista zabolela većinu roditelja, običnih bespomoćnih ljudi koji se čude, a nikako da se načude šta se događa sa državom i njenim najodgovornijim činiocima, društvom i njegovim perjanicama, rečju – elitom. E, tu elitu misaoni organ nikako da zaboli.
Jer, oni su ti koji, na primer, svoje čedo opreme sa trista, bogme i četiri stotine evrića i pošalju u školsko dvorište da im dete ne daj bože ne bude gladno ili žedno. Čega, neće reći nipošto. Kifle, bureka, ili soka ne – nikako.
Oni su često ti koji su i pre ovog istraživanja znali da deca mlađa i od maloletništva purnjaju cigaretu ili neku travu u školskom dvorištu, oprostite u školskom hodniku, čim izađu iz učionice sa polučasovnog školskog časa. Šta su preduzimali i preduzeli. Ništa.
Oni su, čast izuzecima, doživeli da ih đak otera u mesto rođenja, da ih uputi, savetuje da kupe „vudu” lutkicu i nju bodu, a ne maltretiraju njih učenike. Da ih, ako mu padne na pamet, išamara ili ispesniči. Izgovor da decu štiti zakon slaba je uteha za ogromno štetočinstvo.
Oni su često ti koji se nadmeću za svoju partijsku fotelju i državnu funkciju, koji su umesto znanja i morala prepuni fraza i praznorečja na javnoj ministarskoj sceni u borbi za svoje ciljeve čiji je osnovni smisao dubina sopstvenog džepa. A to šta se dešava dole, u bazi, problem je baze. Ne njihov.
Što su im očevi i majke pričali kako je đaku školarcu nekada bilo zabranjeno pojavljivanje na ulici posle 20 časova, što su učenici obavezno nosili kačkete sa upisanim brojem odeljenja, što su potom u školama devojke nosile crne kecelje, a muška mladež teget sakoe, nije ih dotaklo. Naprotiv, izazivalo je podsmeh uz obavezni komentar: beše to staromodno, nekad. Danas su nova, moderna i napredna vremena.
Napredak je, iz izloženog, evidentan. Ka prvobitnoj zajednici ili Danteovom paklu.

Dorćolski amam „zove” umetnike
„Belgrejdjard saund sistem”, „Druga scena” i „Centar za savremenu umetnost” nagrađeni su na konkursu za idejni koncept korišćenja Javnog kupatila „Dunav” u Ulici cara Dušana. Njihova rešenja otkupiće Sekretarijat za kulturu koji je raspisao konkurs prošle godine. Namera je da se objekat sanira bez većih graditeljskih zahvata i nameni kulturnim sadržajima. 
Na konkurs je pristiglo 15 radova, a o izboru najboljih odlučivala je sedmočlana komisija. Jedan od članova žirija, Branislav Mitrović, redovni profesor Arhitektonskog fakulteta, istakao je da nagrađena rešenja omogućavaju buduću nadgradnju prostora, ali i zadržavaju njegov autentični šarm.
– Ovo je spomenik kulture i trebalo bi da ima namenu koja ga u arhitektonskom smislu ističe, a daje mogućnost za nove sadržaje koji su potrebni u kulturnoj ponudi grada – rekao je Mitrović.
Prema preporuci Sekretarijata za kulturu, deo kompleksa „Dunav” od 2004. godine koriste ustanove kulture i pojedinci za umetničke projekte. Prvi put je predstavljen u okviru 45. oktobarskog salona, koji je te godine prerastao u međunarodnu manifestaciju vizuelnih umetnosti. Budući da Beogradu nedostaju galerijski prostori, naglasio je Darijan Mihajlović, gradski sekretar za kulturu, kompleks će otvoriti vrata mladim umetnicima i novim kulturnim izrazima.  
(/slika2)– Uređenjem prostora koji je prilično zapušten, sačuvaćemo njegov postojeći kvalitet. Verovatno će jedan deo kompleksa imati komercijalne sadržaje. Važno je da sve što se bude radilo ne naruši kupatilo kao kulturno dobro – istakao je Mihajlović.
Pretpostavlja se da zbog prikupljanja neophodne dokumentacije radovi neće početi pre kraja sledeće godine, a do tada će se Javno kupatilo koristiti kao i prethodnih godina. Zatvoreno je za javnost, ali služi za potrebe snimanja spotova, izložbi, tu se čak organizuju i žurke. 
Dragana Zeljković, član Gradskog veća, podsetila je da će grad ubuduće pronalaziti nove prostore za alternativnu umetničku scenu.  
Podsećamo da su u Javnom kupatilu „Dunav” smešteni kotlarnica, dva kupatila, sauna sa prostorijama za tuširanje i masažu, kabine za garderobu, deo sa tuševima i kadama. Kompleks je građen oko amama od 1901. godine do tridesetih godina 20. veka i zaštićen je kao spomenik kulture.
D. M.

Priznanja „Najevropljanin”
Priznanja „Najevropljanin” uručena su u juče u Skupštini grada najzaslužnijim pojedincima za evropske aktivnosti u 2007. godini. Organizatori su Evropski pokret u Srbiji i Prva evropska kuća, uz podršku grada, delegacije Evropske komisije i opštine Čukarica.
Laureati za prošlu godinu su Vojin Dimitrijević, univerzitetski profesor – u oblasti politike, Nenad Popović, predsednik kompanije „ABS Holdings” – u ekonomiji. Najevropskijim projektom u protekloj godini proglašena je Igmanska inicijativa. Hans Ola Urstad, šef Misije OEBS-a u Srbiji, strani je državljanin koji je najviše doprineo povezivanju Srbije sa Evropom. U oblasti kulture i obrazovanja nagrađen je osnivač privatnog univerziteta „Megatrend” Mića Jovanović, dok je u oblasti privrede nagradu dobio Dušan Antonić, predsednik IO „Agrobanke”.
Zoran Alimpić, v. d. gradonačelnika, na početku sinoćnje manifestacije, koja se održava po osmi put, čestitao je nagrađenima podsetivši da je Beograd na evropski put usmerio Nenad Bogdanović, bivši gradonačelnik, koji je preminuo prošle godine. Učesnici na svečanosti takođe su minutom ćutanja odali počast Desimiru Tošiću, prošlogodišnjem dobitniku nagrade i jednom od osnivača Demokratske stranke.
Priznanjem „Najevropljanin” prethodnih godina nagrađeni su Zoran Đinđić, nekadašnji premijer, Boris Tadić, predsednik Srbije, Mlađan Dinkić, ministar ekonomije, Božidar Đelić, potpredsednik vlade, Predrag Bubalo, ministar trgovine, i Rasim Ljajić, ministar rada i socijalne politike, i mnogi drugi.
D. S.

Ožiljci iz logora smrti
Prokuplje – U kući na sunčanoj strani Borovnjaka, odakle pogled puca na čitav grad i okolinu, živi Slobodan Rakić (92), jedan od najstarijih Prokupčana.
– Apostol, moj deda po majci, poživeo je 130 godina. Očeva majka je umrla u 105. Mi smo poreklom iz Peći, čvrsti smo. Deda Raka, koji je 1903. bio narodni poslanik, i njegov sin Đorđe pali su u borbi sa kačacima. Opkoljeni, borili su se dok su imali metaka, a poslednje kuršume su ispalili u sebe – kazuje nam Slobodan, koji se upravo vratio sa obeležavanja dana proboja logora na Crvenom krstu u Nišu. Ne voli, veli, da se seća svega kroz šta je prošao. Samo je jednom posle rata bio u Norveškoj, da poseti mesto logora u kojem je bio zatočen više od dve godine. Spao je, kaže, na 37 kilograma.
– Meni je, izgleda, ovaj mesec sudbinski važan. Rodio sam se 17. februara 1917, a krajem meseca internirali su me sa majkom, dva brata i dve sestre u Bugarsku, negde kod Plovdiva, kažu. Posle su nas pešice terali do Žagubice, gde smo dočekali oslobođenje. Otac Radojko, zvani Pećanac, ranjen je 1915. kod Bitolja, a 1943. godine ubiše ga Bugari – priča za „Politiku“ Slobodan.
– Služio sam kraljevu vojsku u specijalnim jedinicama za borbu protiv padobranaca. Posle kapitulacije 1941, sa oružjem sam otišao u šumu. Mi smo oslobodili Prokuplje već 9. oktobra te godine. Tad smo se zvali „narodna vojska“, a tek posle partizani. Bio sam i na sastanku sa Boškom Pažinom, tada poznatim rukovodiocem otpora, u Maloj Plani. Kada sam se vratio kući, pred kapijom vidim žandarma, sporednim ulicama dođem do centra i uđem u berbernicu. Uto upadoše tri žandarma, vezaše me i odvedoše u njihovu stanicu. Bilo je to 23. februara 1942. Odmah su počeli da me tuku, tražeći da priznam da sam bio u Maloj Plani i da kažem gde mi je oružje. Tako tri dana i dve noći, ali ništa nisam odao. Posle su me prebacili u Leskovac, u neki podrum pun vode. I opet batine. Kad su doznali da se spremamo da pobegnemo, Nemci su nas saslušavali danima, sećam se da me je jedan od njih, koji je govorio srpski, tako udario da sam odmah pao – govori Slobodan Rakić, a iz sećanja mu izranjaju slike iz niškog logora na Crvenom krstu, na lokve krvi pobijenih zatočenika, koji su pokušali proboj ograde. Seća se da je danima trajalo putovanje od Niša do Beograda, u vagonima za stoku, odakle su prebačeni na brod kojim su Dunavom stigli do Beča, pa vozom do Šćećina, na Baltičkom moru, pa probijanje kroz fjordove i zalive preko Švedske do Norveške i pešačenja do mesta čijeg se imena jedva seća – Medlin, misli da se zove. Ali se seća baraka, kupanja u ledenoj vodi, seća se rada do iznemoglosti. A radili su, kaže, na kopanju raka: oko sto metara dugačkih rovova, desetak širokih i dva-tri metra dubokih. Tu su bacani leševi logoraša, a zatrpavani kamenjem i smrznutom zemljom. U sobi ih je bilo 76 kad su došli, a samo sedam je dočekalo slobodu. Umalo da ne bude među preživelima: dogodilo se, jednom prilikom, da ga stražar upita koliko ima godina. Ne razumevši pitanje na nemačkom, odgovorio je: „Nema ovde jarića“. Stražar je mislio da mu se Slobodan ruga, pa ga je bajonetom ubo u stomak, pa u butinu, pa u glavu... Da bi se odbranio, golom rukom je uhvatio bajonet, uto su pritrčali ostali stražari i tako se izbavio. Ožiljci od uboda vidljivi su i danas.
– Poslali mi nedavno neke pare preko banke. Nisam hteo da podižem taj fašistički novac. Neka moji naslednici, ako hoće, uzmu kad ja umrem – kaže Slobodan, koji ima četiri ćerke, i s ponosom ističe da ih je sve iškolovao od svog limarskog zanata. I dve je kuće podigao.
Slobodan živi sam otkako mu je preminula supruga Jelisaveta. Na rastanku, ispraća nas uz reči koje su njegov životni moto: „Smrt beži od onih koji se nje ne boje. I radite. Ja od 24 sata dnevno radim 22.

Potpukovnik Ferlan ostavlja planine zbog mora
Ruma – Goran Ferlan, potpukovnik Vojske Srbije, alpinista koji je osvajao i najviše planinske vrhove, odlučio je da se okrene izazovima plovidbe. Sa umetničkim fotografom iz Zemuna Mariom Bralićem poznati alpinista se priprema za petogodišnju pomorsku avanturu na drvenom jedrenjaku. Krenuće krajem proleća ili početkom leta iz Sredozemnog mora.
   Ovakva odluka jednog alpiniste iznenađujuća je samo za one koji su, slušajući ga minulih godina, prečuli da je izazov za njega najveći motiv, zbog koga je išao i na krov sveta, na Mont Everest.
– Pre no što sam postao alpinista, bavio sam se maratonom, i u toj najtežoj atletskoj disciplini postigao sam sve što sam želeo. Nekoliko puta sam bio među prvih deset trkača, a nisam odoleo ni ultramaratonima na stazama od 60, 80 i 120 kilometara. Maraton mi je omogućio da upoznam 53 zemlje. Ali, i za maraton je bilo dovoljno deset godina života koliko sam dao i alpinizmu. Sada je vreme da krenem novim putem, da upoznam vodeni deo planete i proverim sebe i u tim okolnostima. Naprosto, nisam rođen da sedim u kući i divim se svom dvorištu. Znam da se ovakvim životom neću obogatiti, ali novac i materijalne vrednosti mi i nisu važni – kaže za naš list Goran Ferlan, dodajući da mu je namera da posle Mediterana oplovi afrički kontinent, pa da zatim pored Arabijskog poluostrva stigne u Indijski okean i Bengalski zaliv.
Do Australije će stići preko Indonežanskih ostrva, a zatim će od Polinežanskih ostrva krenuti ka Južnoj Americi. Sa obala Severne Amerike preći će Atlantski okean i ponovo se naći u Mediteranu. Brod kojim će ploviti trenutno je u Tanzaniji, na doradi i prilagođavanju za desetočlanu posadu. Ferlanu i Braliću će se verovatno pridružiti brazilski vajar i filozof San Kler, nemački avanturista Martin Šiht, indijska snimateljka Ambi Paša, a na listi kandidata je i glumica Ana Sofrenović i još neki prijatelji avanturističkog duha.

Kamen ljubavi na brdu Sprdnja
Gornji Milanovac – Neudate i neoženjeni, razvedeni i udovci – njih četrdesetak – proslavili su dan Svetog Valentina kraj stene teške 8.173 kilograma, postavljene pre dve godine na jednom uzvišenju u prigradskom selu Velereč. Stenu su dovezli članovi Udruženja radnika umetnika SCG (ime su zadržali i posle otcepljenja bratske republike) iz dvadesetak kilometara udaljenog sela Jablanica, delom je ukopali na novu lokaciju; stena ima oblik ljudskog srca pa su je krstili „kamenom ljubavi“, a sve češće je zovu i „ludi kamen“.
– Ima ovaj kamen neku moć, jer je delovao da su, posle druženja kraj njega, već sklopljena dva-tri braka, a dobili smo i prvu prinovu iz jednog takvog braka – uverava nas predsednik Udruženja slikar Radojko Solujić. – Danas smo na „kamen ljubavi“ postavili ploču od afričkog mermera sa ugraviranim stihovima Desanke Maksimović koje su odabrali pesnici Dobrica Erić i Milena Proković i slikarka Verica Brković.
Čitamo pod raširenim krilima, takođe ugraviranog, belog orla poznate Desankine rime: „Ne merim više vreme na sate,/ ni po sunčevom vrelom hodu;/ dan je kad tvoje se oči vrate/ i noć kad ponovo od mene odu“. U stvrdlom betonu pod pločom ostao je plavi otisak devojačke šake, a pored njega juče je položen venac žutih ruža u obliku srca.
– Vreme mi je da se ženim i zato sam ovde danas. Napravio sam venac od uvoznih holandskih ruža i doneo ga na „ludi kamen“. Valjda će pomoći, ovo mi je poslednja nada – reče nam Nikola Mihailović, milanovački cvećar, poznat po buketima od 101 ruže koje su kavaljeri iz Beograda, Kragujevca, Čačka, Kraljeva i Milanovca svojim draganama poklanjali na Dan zaljubljenih pretprošlog, prošlog i ovog februara.
Mnogi od juče prispelih na „kamen ljubavi“ dodirivali su stenu, sedeli na njoj i u sebi se pomolili da stanu na „ludi kamen“. Rekoše da ako ne bude od koristi, sigurno neće biti štetno. Jedna od takvih je i Đurđa Pavlović, lepa i uveliko za udaju stasala devojka.
– Došla sam iz radoznalosti, da vidim taj magični kamen. Nisam sujeverna, ali, ipak, ništa se ne zna, možda mi baš „ludi kamen“ priskoči u pomoć i ubrzo me neko zaprosi – izjavi nam Đurđa.
Baš je lepo što je Udruženje radnika umetnika napravilo kultno mesto za hodočašće onih koji tragaju za ljubavlju i bračnim drugom. Lepo je što, makar to bila samo iluzija, verujući ovde dolaze po zračak nade. Samo, gde nađoše da, kod toliko brda oko Rudnika, baš izaberu ovo za postavljanje „kamena ljubavi“ – meštani čije su kuće u blizini rekoše nam da se to brdo zove Sprdnja!

Parapsiholog u potrazi za proročanstvom
Užice – Mada je priča o namerama da se u Užicu traga za Kremanskim proročanstvom zagolicala javnost, još uvek nijednom krampom nije udareno u zemlju koja prekriva temelje srušene Popovića kuće. Tu je, po predanju, zakopan originalni rukopis proročanstva. Čeka se, i to već mesecima, zvanično odobrenje nadležnih. A biće ga, saznajemo, uskoro – čim se zimi kraj ugleda.
Nameru da kopa i traga za flašom sa originalnim zapisom proročanstva, podsećamo, iskazao je Kremanac Dragan Pjević. Podstaknut onim što je u knjigama čitao (jedna od njih je predratna Kazimirovićeva o tajanstvenim pojavama u našem narodu) i od potomaka familije prote Zaharića (koji je predskazanja proroka zapisivao) slušao, rešio je da pokuša i proveri da li je flaša zaista na tom mestu.
O tome je Pjević zahtev, još pre novogodišnjih praznika, uputio užičkoj Direkciji za izgradnju. Nadležni u toj ustanovi razgovarali su tada o ovom zahtevu, pa utvrdili da nema razloga da se ne dozvoli kopanje i traganje. Tim pre što je interesovanje javnosti da se razreši ova misterija veliko. Jedina dilema onih kojima je posao da poduhvat odobre ili odbace odnosila se na to da li kopanje dopustiti pojedincu ili obaviti ga u saradnji sa ovlašćenom institucijom, muzejem na primer.
– Tako su rekli, ali ja, evo, do sada nisam dobio odgovor na moj zahtev – požalio se reporterima „Politike“ Dragan Pjević. – Ne znam šta se čeka i zašto se okleva. Ako je Popovića kuća bila pod zaštitom države, nije zemlja ispod nje. U tom čekanju razgovarao sam sa familijama naslednika bitnih za ovaj posao: i potomcima Popovića, čija je bila kuća, i potomcima Zaharića, za koje se može reći da je zapis njihovo vlasništvo, pošto ga je pisao prota Zaharije. Od njih sam dobio ovlašćenje da kopam i tražim originalno proročanstvo. Nastojaću, ne bude li odobrenja nadležnih, da mi oni obezbede ulazak u taj posed.
I mada odobrenja još nema, Pjević će ga, kako stoje stvari, ipak dobiti. To nam potvrđuje Ivan Petronijević, direktor užičke Direkcije za izgradnju, rekavši da je saglasnost već ranije postignuta i da tu neće biti promene.
– Odlučili smo da se kopanje ipak obavlja u saradnji sa užičkim muzejem – navodi Petronijević. – Iz te ustanove neće postavljati neke posebne uslove, ali će biti prisutni kad to Dragan Pjević bude organizovao.
A na pitanje šta se čeka i, kad je tako, zašto se Pjeviću ne daje odobrenje, direktor Direkcije za izgradnju napominje da ovo doba godine nije pogodno za takve radove: kiša ili sneg mogu da ometaju kopanje, radovi u raskopanom zbog padavina mogu da budu zaustavljeni, tako da će se sačekati lepše vreme i prolećni dani za ovaj posao.
Onaj ko poznaje nesvakidašnje upornog Dragana Pjevića – promotora kremanskog proročkog turizma, vlasnika tri puta paljenih objekata u zaseoku Tarabići i čuvene, takođe spaljene „kosmičke kugle“ – već zna da će on svakako sačekati i prolećne dane i da ga čekanje nikako neće od nauma odvratiti. Dodatni razlog je svakako i ono što nam je ovih dana ispričao. Naime, Pjević kaže da u Užicu upravo boravi jedan parapsiholog, koji je došao iz jednog većeg grada u Srbiji.
– Pročitao je tekst u „Politici“ o mojoj nameri da tragam za proročanstvom, pa došao ovde i javio mi se. Kad priđe mestu gde ćemo kopati, temeljima srušene Popovića kuće, on kaže da tu, pod zemljom, svojim sposobnostima vidi zakopanu flašu punu ulja, u kojoj je papir. I to je razlog više da počnem da tragam – tvrdi Dragan Pjević.

Donošenje prvog ustava moderne Srbije
Kragujevac – Zasedanje narodnih poslanika, koje je knez Miloš Obrenović okupio u Kragujevcu na Sretenje 1835, bilo je najznačajnija skupština u vreme njegove vladavine Srbijom. Oko 2.400 poslanika iz cele Srbije izglasalo je 15. februara prvi srpski ustav, kasnije nazvan Sretenjski, po prazniku kada je skupština održana. Poslanici su za ustav glasali na livadi kraj crkve koju je podigao ovaj srpski vladar.
Sretenjska skupština trajala je tri dana, od 14. do 16. februara. Otvorena je prizivanjem Svetog duha u crkvi, a onda je usledila kneževa beseda o sadržini novog ustava. „Iz njega ćete videti da su opštenarodna prava koja će svaki Srbin uživati, prostrano, i onako opisana i razgranata, kako ji samo čovečanstvo predpisuje. U njima ćete naći da je ličnost svakog Srbina slobodna, i da je svaki Srbin gospodar od svog imanja“.
Za ovu skupštinu je vladalo veliko interesovanje, pa je, pored poslanika, na poljani kraj Miloševe crkve bilo i oko 10.000 znatiželjnika iz Kragujevca i okoline. Ceremonija je bila brižljivo pripremana, a znakovi srpske nezavisnosti (grb i zastava) bili su vidno izloženi. Ustav je donet drugog dana zasedanja. Zakletvu na ustav položili su knez i svi poslanici, a uveče je upriličen vatromet. Trećeg dana, poslanici su knezu Milošu predali poklone, sablju sa natpisom „Blagorodna Serbija Knjazu Svome Milošu Prvom“, njegovim inicijalima i grbom Srbije, kao i ukrašeni putir.
Tekst ustava je bio brzo pripremljen, za svega dvadesetak dana, zahvaljujući, pre svega, učenom Dimitriju Davidoviću, koji je bio glavni autor. Sadržao je 14 glava i 142 člana, a u njega su bili inkorporirani zakoni mnogih zemalja (Belgije, Švajcarske, Poljske, Holandije, Portugalije...). Sretenjski ustav slovi za jedan od najliberalnijih u tadašnjoj Evropi, o čemu svedoče poglavlja koja se pozivaju na Deklaraciju o pravima čoveka i građanina, najvažniju tekovinu Francuske buržoaske revolucije.
Najavljen godinu dana ranije, na Svetotrifunskom zasedanju 1834, Sretenjski ustav je donet nakon bune serdara rasinskog Milete Radojkovića, koji je pokušao da kneza Miloša svrgne sa vlasti. Do pomirenja je došlo zahvaljujući Tomi Vučiću Perišiću.
Te okolnosti kao da su najavile kratak vek prvog srpskog ustava. Pod pritiskom stranih sila, pre svega Turske, Sretenjski ustav je suspendovan, samo dva meseca nakon što je donet. Trajao je svega 55 dana.

Madona trese Berlin
Od našeg specijalnog izveštača
Berlin – Nema šta, Berlin trese madonomanija! Svetska muzička megazvezda i pop ikona Madona, predstavila se sada i kao scenarista, reditelj-debitant i izvršni producent filma „Prljavština i mudrost” (Filth and Wisdom) koji se takmiči za najbolji debitantski film u programu Berlinale specijal. U i oko Zoo Palasta u kojem je održana svetska premijera ovog filma, vladao je haos. Ni u Berlinu, inače, veoma povlašćeni dnevni izveštači nisu mogli unutra bez obezbeđene karte.
Iako u 81-minutnom filmu gotovo da nema nikakve prljavštine i veoma je malo mudrosti, za Madonin debi se može reći da je optimistička poruka gledaocu da je moguće pronaći unutrašnji mir i sreću ukoliko se uspostavi kontakt sa sopstvenom iskvarenošću. Glavni junaci u ovoj polufunkcionalnoj priči o tri podstanara, umetnika-imigranta u Londonu, ipak mame osmeh, a celokupna grandž atmosfera filma neodoljivo podseća na onu već proživljenu u filmu „Očajnički tražeći Suzan” u kojem je Madona igrala glavnu ulogu. Zapravo, većim delom, Madonina „Prljavština i mudrost” posveta je džipsi-pank bendu Gogol Bordello čiji je lider Eugenij (Judžin) Hac i glavni glumac u filmu. On tumači lik Ukrajinca sa teškim akcentom koji pokušava da postane pop pevač, u međuvremenu prihvatajući najužasnije poslove i deleći stan sa lepom balerinom Holi (Holi Veston) koja zarad preživljavanja radi kao striptizeta, i sa Džulijet (Viki Meklur), što dok radi kao apotekarka sanja da će kad-tad otići u Afriku i brinuti se o gladnoj deci. Nemogući sustanari imaju međusobni haotični odnos i često razmenjuju stupidne rečenice (problem scenarija). Rediteljka Madona sa sopstvenom „filmskom školom” često ih vodi gore-dole, ali čak i tako postiže cilj: sentimentalan, dobronameran i optimistički film sa autobiografskim elementima. Njeni fanovi će ga obožavati.
– Film sam radila zaklonjena od radara jer sam želela da naučim kako se snima film. U čitav proces sam iskreno uložila i sebe i svoja svakolika iskustva. Volim da gledam filmove u bioskopima i volela bih da budem deo bioskopa. S druge strane, kako svemu u životu pristupam na nekonvencionalan način, možda bi za ljude bilo najbolje da vide moj film preko interneta. Tek ću odlučiti šta ću – izjavila je u Berlinu Madona.
Zvezda otkriva da režija ovog filma nije nikakav izlet ili puki hir. Trenutno piše novi scenario i to za visokobudžetski film!
To je staromodna priča koju ću ispričati na pank-rok način. Reč je o dve istorijske i dve izmaštane ličnosti koje se ukrštaju u prošlosti i sadašnjosti. Sada mi je potrebno malo mira i vremena da sve to oživim i isporučim priču – kaže Madona, potvrđujući svoje rediteljske ambicije na radost svojih planetarnih obožavalaca, ali i poštovalaca njenog upornog rada i trajanja.
Dubravka Lakić
------------------------------------------------------------------------
Madona na Jazu
Bar – Pop-kraljica Madona održaće koncert ovog leta na plaži Jaz.
Podgorički dnevnik „Vijesti” prenosi da je Svetozar Marović, koji se pominje kao budući potpredsednik vlade i ministar spoljnih poslova, zahvaljujući svojim vezama, ubedio menadžerski tim Madone da prihvati ponudu Budvana.
Koncert bi trebalo da bude održan krajem avgusta ili u prvoj nedelji septembra.
Sa menadžerskim timom Madone pregovori su trajali dva meseca, a popularna Amerikanka će za svoj nastup dobiti 5.000.000 dolara, pišu „Vijesti”.
Marović je najzaslužniji što su prošlog leta na Jazu gostovali „Rolingstonsi”. Upravo je bila njegova ideja, kažu, da se na ovoj plaži Budvanske rivijere ovog leta pojavi i Madona.
M. Vujović

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih u monsunskoj kiši
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Kosovo i Metohija. Živeti u enklavi
Balkanološki institut SANU nedavno je, pod uredničkim nadzorom doskorašnjeg direktora dr Dušana T. Batakovića, sada našeg ambasadora u Kanadi, objavio reprezentativan, evropski relevantan zbornik radova o Kosovu i Metohiji. Pod naslovom „Kosovo i Metohija. Živeti u enklavi”, a u celosti na engleskom jeziku, dr Bataković je oblikovao zbornik oko teme koja obeležava život Srba, ali takođe i Goranaca i Roma na prostoru pokrajine najmanje poslednjih devet godina, a u raznim istorijskim razdobljima; pod osmanskom vlašću ili stranom okupacijom (Prvi i Drugi svetski rat), život u enklavi postao je jedno od sumornih obeležja kako prošlosti tako i sadašnjosti Kosova i Metohije.
Dva noseća teksta, kao međunarodno priznati stručnjak za prošlost Kosova i Metohije, napisao je sam urednik, dr Bataković. Prvi, na skoro stotinu štampanih strana, daje pregnantan pregled glavnih fenomena kosovske prošlosti od srednjeg veka do NATO bombardovanja 1999, u „dinamičnoj mešavini istorijskih, verskih i ideoloških podsticaja, od kojih su pojedini, poput sistematskih progona i dugoročne enklavizacije, posebno izdvojeni kao istorijski fenomeni dugog trajanja, uz kritičku evaluaciju Miloševićeve politike”. Drugi prilog dr Batakovića, potresan po sadržaju a ubedljiv u iznetoj argumentaciji, hronika je stradanja Srba, kao i drugih nealbanskih zajednica, pre svega Goranaca i Roma, u odmazdama albanskih ekstremista posle 10. juna 1999, pa sve do 2007, kada je zbornik predat u štampu. Upoređenje sa ciljevima kojima je pravdano bombardovanje, sa poraznim rezultatima na terenu, gde su data i kritička mišljenja stranih izaslanika (npr. ambasadora Kaja Ejdea iz novembra 2005) ne ostavlja prostora bilo kakvoj dilemi oko (ne) uspeha međunarodne misije, najočiglednijeg u odsustvu opipljive zaštite, života, imovine i prava ne samo Srba nego i nealbanskih zajednica, „opominjućih podataka koji više podsećaju na ratni nego na poratni bilans”.
    
U zborniku se nalazi još desetak odličnih priloga koji pokrivaju mikroistoriju pojedinih oblasti od Sirinićke župe do Velike Hoče, sa spektrom od jezičkih do kulturnih fenomena (Radivoje Mladenović, Mirjana Menković), do folklora i ugroženog identiteta zajednice u neprijateljskom okruženju (Valentina Pitulić) ili ugroženosti opstanka čitavih zajednica (Harun Hasani, o Gori i Gorancima), preko modernih multidisciplinarnih pristupa s pokrivanjem stavova i Srba i Albanaca (Helena Zdravković) ili nešto opširnijih pregleda malo poznate istorije Cincara i njihovog okruženja (tradicionalistički napisani prilozi M. Lukovića) u Mitrovici i drugim kosovskim mestima.
U sekciji zbornika s veoma informativnim prilozima i dokumentima, saopšteni su pogledi na stradanja Roma (Rajko Đurić), poziciju Srpske pravoslavne crkve, njenih svetinja i pastve posle 1999. godine (dva priloga oca Save Janjića iz Dečana), uz važnu dokumentaciju o nedavnom pokušaju lokalnih albanskih vlasti da oduzmu imovinu manastiru Visoki Dečani, dok je komplementaran spisak porušene i ugrožene srpske baštine predstavljen u prilogu M. Menković. Dva jedina priloga stranih autora, Džulijana Harstona, doskorašnjeg predstavnika UN u Beogradu, koji je nedavno preuzeo funkciju pomoćnika Ban Ki Muna, i Džozefa K. Griboskog, predsednika Centra za religiju i javne poslove iz Vašingtona, daju utemeljene uvide ovih neposrednih svedoka svih nevolja kosovskih stradalnika, uvide netipične za zapadne diplomate i analitičare.
Zbornik predstavlja složene, a na Zapadu svesno zanemarene ili prećutane realnosti. On dokumentovano ukazuje da na Kosovu i Metohiji ugrožavanje ljudskih prava i diskriminacija po etničkoj ili verskoj osnovi onemogućavaju pomirenje i obnovu saživota. Ovim odličnim zbornikom radova nastavlja se renesansa Balkanološkog instituta, koja je nedavno započeta novom serijom časopisa „Balkanika”.
A. C.

Danas je nečasno biti častan
Dobrica Erić (1936), naš poznati pesnik, pisac više desetina knjiga poezije i proze za odrasle i decu, dobitnik je nagrade Zadužbinarskog društva„Prvi srpski ustanak” – „Odzivi Filipu Višnjiću” za rodoljubivo pesništvo. Reč je o pesniku za koga je Dušan Radović rekao: „Gruža je bila nevelika dok nije rodila pesnika Dobricu Erića. On je od nje stvorio kontinent, možda najveći u srpskoj poeziji”.Zanimljivo je i zapažanje Nikole Koljevića: „Dobrica Erić je prvi raspevani pesnik Srbije na Istoku koji je opevao prekodrinsku Srbiju na Zapadu”. 
Zadužbinarsko društvo „Prvi srpski ustanak” objavilo je knjigu izabranih rodoljubivih pesama Dobrice Erića „Prestupne godine”.
Nagrada će pesniku bitu uručena danas u Orašcu. 
Podnaslov knjige ,,Razapeta zemlja” koja je doživela deset izdanja i dobila petnaest nagrada glasi: „Suze Za Buduće Pesme”, a moto: „Moja zemlja je razapeta – na krstu od četiri strane sveta”...
Nisam tražio pomoć od suza. Oni zbog kojih plačemo raduju se našim suzama i trude se da plačemo još više. Hteo sam da kažem da su to „isplakane” a ne „ispevane” pesme, „suze-pesme”, ali i da istaknem svoju ljudsku i pesničku nadu da će se te suze jednoga dana pozlatiti i pretvoriti u prave pesme. Ja sam prvo sebe ubedio da će taj dan doći, pa pesmom pokušavam da ubedim i druge. 
Utešno deluju stihovi: „Moja Zemlja Srbija je sad Isus Hristos, Isus Hristos je sad moja Zemlja Srbija”. 
Nije najgore to što smo nabeđeni, kažnjeni i poniženi od drugih. Strašnije je što je skoro polovina Srba priznala svoju nepostojeću krivicu i počela i sama sebe da okrivljuje, kažnjava i ponižava, stideći se čak i da kaže za sebe ko je, šta je i odakle je. To je najteža nacionalna bolest koja se jednom narodu može dogoditi, to je neka nova vrsta ludila, a eto i to nam sedogodilo.
U Vašim pesmama su: pšenica, šljiva, Morava, cvet, drvo koje lista, lavež pasa, mleko, vino, seljanka storučica. Da li je to Srbija? 
Jeste, to je moja Srbija, doduše, više ona iz mog detinjstva i mladosti, nego ova koja sad jeste. Sve je još tu, i Morava, i drveće, i polje puno cveća, i psi koji laju po zapuštenim voćnjacima, ali nema čobanice ni stada, sve manje je ratara u selima i na njivama, sve manje mleka i vina, ostarila nam je i umorila se seljanka storučica. Ostarila i posustala velikomučenica Srbija.
Srbija je nekada drugačije živela?
Srbija je nekad danju živela, učila, radila, s večeri vodila ljubav i družila se, a noću spavala... Sada danju spava, a noću se provodi, dokoliči, banči do zore i srlja u sunovrat. Za takav život nema opravdanja ni izgovora, besmisleni su svi razlozi. I ono malo mladih što ostane u selima, zahvaćeno je istom boleštinom i uništava se na isti način.
U jednoj pesmi kažete: „Al’ ja se ipak ponosim što sam Srbin”. 
Danas je nečasno biti častan. To je staromodno, nacionalno osećanje i obeležje kod nas i kod nekih drugih naroda i to se mora satanizovati. Sve se izvrće naglavce, ostaje još samo da naučimo da hodamo na rukama. I tako, hodajući naglavce, ući ćemo u Evropu.
„Udaraju međe”, „prekrajaju tapije”, i „pečate crvenim voskom prozore, vrata, kapije”. Šta nam valja činiti? 
Moramo se pribrati, sabrati i izdržati. Pribrati se od bunila u kojem smo se našli, sabrati se među sobom i izmiriti sa nama sadašnjima, bivšima i budućima, i izdržati sve što čovek pojedinac i cela nacija mora i može da izdrži, ako hoće da preživi i dočeka ozarenje. A pre svega i više od svega – Srbi se moraju voleti i rađati. 
Kad Srbi pretvore Sinđelićevu glavu u bukliju, kadionicu, mastionicu, testiju, da li je to patriotizam ili kič? 
Ni jedno, ni drugo. To je pesnički simbol, to je metafora. Pesmu „Zvezda nad Čegrom” napisao sam pre trideset i više godina, u vreme kad se Stevan Sinđelić i drugi srpski junaci nisu smeli ni spomenuti. Ono o čemu su pre trideset godina srpski pesnici i srpski narod smeli samo da sanjaju i spominju u simbolima, sada se ipak može glasno i jasno pevati, ili plakati, bar, iako ta pesma i plač mnogima paraju uši.
U pesmi ,,Molitva” kažete: „Samouk s perom, a nedouk s mačem, predodređen sam jedino da plačem”. 
Evropa se raduje našim suzama. Pesme naše ne voli, ali suze naše joj prijaju. Pesnik Branko Miljković reče: „Ko ne sluša pesmu, slušaće oluju”. A naše molitve čuje Onaj koji sve čuje i koji će ih i uslišiti, ali tek onda kada svi budemo govorili istu molitvu.
Kosovo i Metohiju, po svoj prilici, možemo da sačuvamo jedino u pesništvu?
Sačuvali smo ih mi u pesništvu, oni su više u našim pesmama nego pod kosmetskim nebom. Skoro trećina moje knjige „Razapeta zemlja” posvećena je Kosovu i Metohiji. Napisao sam i tužnu knjigu o deci s Kosmeta, knjigu njihovih i mojih suza, „Deca sa zlatom lipe u kosi” i lirsku istoriju Srba od Starih Slovena do danas, brojanicu u stihovima sa 433 čvorića „Kosovski venac”. Mnogi naši i strani pesnici pevali su i pevaju o Kosovu i Metohiji, i tako ćemo ga sačuvati u pesništvu. A ono što je toliko ušlo u pesništvo jednog naroda, ne može nikad doneti sreću ni spokojstvo nekom drugom narodu koji mu je to oteo.

Slovaci najbrže rastu
Specijalno za „Politiku”  
Bratislava, 14. februara – Slovačka privreda nadmašila je sve prognoze – u poslednjem kvartalu prošle godine, prema upravo objavljenim podacima nacionalnog Statističkog ureda, zabeležila je stopu rasta kakvu nije dosegnula dosad ni Kina – od 14,1 odsto. Kineska stopa rasta je, inače, gotovo stalno poslednjih godina dvocifrena, ali dosad ni u jednom obračunskom periodu nije premašila 11,5-12 procenata.
Ukupno, za celu godinu, stopa rasta bruto domaćeg proizvoda (BDP) Slovačke je iznosila 10,3 odsto. Ovakvom neverovatnom rastu u poslednjem kvartalu u izvesnoj meri je, kako konstatuju analitičari, kumovala i grozničava kupovina i produkcija cigareta pred poskupljenje (ukupan efekat povećanja od oko 260 miliona evra), koje je stupilo na snagu posle Nove godine. Ali, i kada bi se to isključilo, stopa rasta je u poslednja tri prošlogodišnja meseca bila iznad predviđanja, koja su se kretala između osam i devet procenata – iznosila je uverljivih 9,7 posto.
Time je Slovačka učvrstila renome najbrže rastuće privrede u EU, u čemu mogu, bar u nekoj meri, da joj konkurišu samo dve male baltičke republike – Letonija i Litvanija. Njih dve se, međutim, rastom koji nije baš na sasvim zdravim, još manje preporučljivim osnovama (ušao je u zonu pregrejanosti), više i ne hvale, jer se inflacija otela kontroli i najviša je u EU. Danas su objavljeni i preliminarni podaci Eurostata, prema kojima je ekonomika EU prošle godine porasla za 2,6 procenata (evrozona još manje – svega 2,3 odsto), pri čemu je neuporedivo viša stopa rasta u novim članicama Unije, gde je po pravilu, izuzev Mađarske, iznad pet procenata, a u proseku iznosi 6-6,5 procenata. Stopa rasta u EU je u manjem padu, kao i u SAD, gde je za prošlu godinu iznosila 2,5 odsto, dok je u Japanu lane oživela i zabeležila stopu rasta 1,8 procenata.  
U ekonomskom rastu „Tatranskog tigra”, kako se poslednjih godina figurativno govori o Slovačkoj, najveći doprinos aktiviranja visokih stranih investicija poslednjih godina je u automobilsku, mašinsku i elektronsku industriju, kao i liberalnih reformi prethodnih „postmečijarskih vlada”, Dzurinde koje nova vlada, sa socijalističkim SMER-om na čelu, i, uprkos socijalno-populističkoj retorici, osim sitnih kozmetičkih promena, nije dirala. Slovački izvoz raste, nezaposlenost je pala ispod 10 odsto, slovačka kruna jača u odnosu na evro i zemlja je na najboljem putu da ispuni tražene, takozvane Mastrihtske kriterije, kako bi od 2009. godine uvela evro.

OPEK merka jači evro
Prema izveštajima agencija
Beč, Karakas – Globalne berze ove sedmice su pogrešno procenile pretnju zvaničnog Karakasa da bi mogao zavrnuti slavinu američkom „Ekson Mobilu”, ukoliko ta firma pokuša da se osveti za nacionalizaciju „njenih ” bušotina u Venecueli. Američki petrodžin odlučio je da nadoknadu štete od nacionalizacije bušotina u zalivu Orinoko zatraži pred sudovima u SAD, Velikoj Britaniji, Holandiji i Holandskim Antilima. Izbor lokacija nije slučajan: venecuelanska državna petrokompanija PDVSA u tim državama poseduje imovinu vrednu 12 milijardi dolara.
Pošto su međunarodni sudovi presudili u korist „Ekson Mobila” i zamrzli imovinu pomenute državne kompanije, Venecuela je obustavila saradnju sa „Ekson Mobilom”. Venecuelanski predsednik Čaves objavio je da „ekonomski rat Karakasa i SAD sada ulazi u novu fazu”. Dok prva Čavesova pretnja ove sedmice nije uzdrmala cenu nafte na svetskom tržištu, potonja o „novoj fazi ekonomskog rata” protresla je juče berze širom sveta.
Barel lake američke nafte sa martovskim datumom isporuke juče je na berzi u Njujorku dostigao cenu od 94,20 dolara za merno bure. Istovremeno, barel teške severnoatlantske nafte, tipa „brent” sa istim datumom isporuke na berzi u Londonu koštao je čak 94,52 dolara.
„Venecuela je peti snabdevač američkog tržišta naftom, najveći izvoznik u Latinskoj Americi i sve uticajniji glas unutar OPEK-a, udruženja vodećih globalnih snabdevača sveta crnim zlatom. Pretnja Venecuele je ozbiljniji izazov za tržište od nasilja na Srednjem istoku...”, prenosi agencija Blumberg.
Oružani napadi na konvoje tankera u Gvinejskom zalivu, pretnja bombe na okeanskoj platformi severno od Škotske, ćudljive promene nivoa rezervi najvećeg svetskog potrošača (SAD), zebnje od recesije na Zapadu i oštra zima na severnoj polulopti... odranije su poznati faktori koji dobrim delom utiču na nedavnu promenu cene nafte na svetskom tržištu. A odskora je prisutan i još ne sasvim predvidljiv faktor „unutrašnjeg raspoloženja” zemalja izvoznika.
Nije čudo da je OPEK, kartel vodećih globalnih proizvođača, juče izrazio solidarnost sa Venecuelom u sporu sa „Ekson Mobilom”.
„U najnovijoj epizodi odmeravanja snaga vodećih svetskih proizvođača i najvećih svetskih potrošača, OPEK je solidaran sa Venecuelom i njenom željom da potpunije upravlja sopstvenim prirodnim resursima”, izjavio je američkom dnevniku „Volstrit džornal” predstavnik libijskog ministarstva energetike Šokri Ganem.
Realizacija obećane solidarnosti OPEK-a sa Venecuelom mogla bi imati dalekosežne posledice po svetsku trgovinu naftom.
Za početak, ministri finansija OPEK-a prihvatili su inicijativu Venecuele da razmotre prekid obračuna cene nafte u američkim dolarima u narednih 10 godina. „OPEK bi mogao da obračunava cenu nafte u daleko jačem evru...”, generalni sekretar OPEK-a Abdulah al Badri. U bliskoj budućnosti, OPEK najavljuje da bi početkom marta mogao da prihvati predlog Venecuele i Irana i smanji isporuke nafte posustalim ekonomijama Zapada.

Mleko može samo da pojeftini
Leskovac – Stočari s područja leskovačke, lebanske, vlasotinačke i bojničke opštine i predstavnici mlekara sa ovog područja juče nisu postigli dogovor o otkupnoj ceni mleka. Na sastanku koji je održan u Leskovcu, sedištu Jablaničkog upravnog okruga, proizvođači su zatražili da otkupna cena bude osam dinara po masnoj jedinici, odnosno oko 32 dinara po litru, jer pri sadašnjoj ceni od 22 dinara imaju gubitke. Međutim, prerađivači tvrde da nemaju ekonomsku računicu da plaćaju više.
Predstavnici Udruženja stočara „Jablanički simentalac” najavili su da će i dalje bojkotovati otkup, a u znak protesta, u subotu će ispred robne kuće u centru Leskovca građanima besplatno podeliti tonu i po mleka.
Uoči ovog sastanka, četrdesetak stočara iz Zoljeva prosulo je u seoski kanal oko 300 litara mleka, uz najavu da će se priključiti ostalim proizvođačima u bojkotu otkupa, sve dok se otkupna cena ne poveća na tražena 32 dinara.
Počev od 1. februara, ovdašnje mlekare su snizile otkupnu cenu sa 26 na 22 dinara, uz obrazloženje da je ponuda velika i da im se ne isplati da plaćaju proizvođačima više u uslovima kada se litar njihovog mleka u samoposlugama prodaje za 42 dinara po litru.
Uprkos tome što članovi udruženja mlekara najavljuju da će se bojkotu pridružiti i stočari koji nisu njihovi članovi, prerađivači tvrde da proizvodnja i ponuda nije dovedena u pitanje i da seljaci neće moći dugo da izdrže.
Direktor leskovačke mlekare Nenad Ždraljević kaže za naš list da razume probleme stočara, ali da je tržište neumoljivo. Trenutno je ponuda mleka velika i čak ima nagoveštaja da cena ove prehrambene namirnice i dalje pada.
– Nema mesta za povećanje, jer potrošači teško mogu da izdrže i postojeću cenu. Ponuda je trenutno mnogo veća nego što tržište može da prihvati. Siguran sam da u narednih nekoliko meseci mleko neće poskupeti, što ne znači da cene neće biti povećane do kraja godine – ističe Ždraljević.
Na naše pitanje da li se bojkot seljaka u ovom kraju odrazio na njihovu proizvodnju, direktor leskovačke mlekare odgovara:
– Nema zastoja u proizvodnji, jer smo povećali narudžbine od drugih dobavljača, pre svega s područja Prokuplja, Kopaonika i Sokobanje. Ima viška mleka i kome god da se obratimo, izaći će nam u susret. To isto važi i za ostale mlekare sa ovog područja.
Leskovačka mlekara dnevno otkupi između osamnaest i dvadeset tona mleka, od čega deset-dvanaest tona sa ovog područja, a sedam-osam tona sa strane. Dnevni priliv mleka je, zbog bojkota, opao za desetak odsto odnosno za nepune dve tone.
– To neće ugroziti našu proizvodnju, utoliko pre što stočari koji nisu članovi pomenutog udruženja nesmetano predaju mleko, a prema nekim informacijama, i njegovi pojedini članovi ne bojkotuju otkup. Njihovi zahtevi su jedno, a zahtevi tržišta drugo. Mi ćemo poštovati zahteve tržišta – kategoričan je naš sagovornik.

„Pančevac” prodat za 2,2 miliona evra
Novi Sad – Za jučerašnju aukciju u Sportsko-poslovnom centru „Vojvodina” vladalo je veliko interesovanje, jer je bila najavljena svojinska promena čak 14 preduzeća. Uoči prodaje lista svedena je na tek šest firmi, da bi na početku licitiranja predsednica Aukcijske komisije Milena Popović proglasila neuspelim aukcije još tri preduzeća pa je „knjiga spala na tri slova”.
Najuzbudljivija bila je aukcija lista „Pančevac”, tačnije istoimenog Javnog novinsko-informativnog preduzeća iz Pančeva. Procenjeno je da 70 odsto kapitala vredi nešto više od 42 miliona dinara, ali je prodat za gotovo četvorostruko veću sumu – 181 milion dinara.
Nadmetalo se više zainteresovanih, ali je najuporniji bila predstavnik konzorcijuma kupaca Cvijeta Marković. Ona juče nije želela da najavljuje predstojeće poslovne korake novih vlasnika, rekavši da će to vrlo brzo biti obelodanjeno.
Tako su se ostvarile prognoze „Politike” da će „Pančevac” na aukciji u Novom Sadu dostići cenu između dva i tri miliona evra. Iznenađuje jedino da su se za najprofitabilniji lokalni list u Srbiji borila samo tri učesnika. Od dva konzorcijuma zaposlenih, pojavili su se predstavnici samo jednog, onog sa 14 zaposlenih, dok je novinar Nenad Živković, kako nam je rekao, voljom svog poslovnog partnera Milana Popovića, međunarodnog trgovca bakrom i aluminijumom, odustao.
Konzorcijum zaposlenih ostao je na ceni od 165 miliona dinara, drugi konzorcijum iza kojeg, navodno, ali neprovereno, stoji biznismen Dušan Stupar, morao je da odustane kada je, u ime konzorcijuma Cvijete Marković iz Beograda, ponuđen 181 milion dinara, ili oko 2,2 miliona evra. U „Pančevcu” kažu da iza konzorcijuma koji je pazario pančevački lokalni list stoje ljudi koji su kupili mnogo zemljišta i objekata u Srbiji.
Prema rečima Marije Andrić, koju je 13. februara na lični zahtev Upravni odbor „Pančevca” razrešio dužnosti glavnog i odgovornog urednika, razvoj situacije ide u prilog onima koji zagovaraju da zaposleni koji su bili u konzorcijumu za kupovinu svojih novina, pokrenu novi list, ali konačna odluka će pasti ovih dana, rečeno je za „Politiku”.
Juče su prodata i dva društvena preduzeća za poljoprivrednu proizvodnju, ali kupci se za njih nisu previše utrkivali. Preduzeće „Dolovo”, iz istoimenog mesta, kupio je Branislav Žeželj za 118 miliona dinara, trostruko manje od procenjene vrednosti 70 odsto kapitala firme koja pored proizvodnih objekata poseduje 678 hektara poljoprivrednog zemljišta u društvenoj svojini.
Još nepovoljnije je prošlo Poljoprivredno preduzeće „Kupusina” iz Novog Kneževca koje je predstavnik preduzeća „Topola-komerc” iz Bačke Topole, s obzirom da je bio jedini potencijalni kupac, pazario po početnoj ceni od samo 74 miliona dinara. Vrednost 70 odsto kapitala ove firme procenjena je na oko 311 miliona dinara. On je najavio da će preduzeće, s obzirom na iskustvo u agraru, novi vlasnici svakako „podići na noge”.
Juče su razrešene i dileme oko sudbine u požaru izgorelog hotela „Putnik”. Prema rečima Slobodana Radišića, direktora Kancelarije Agencije za privatizaciju u Novom Sadu, ovaj objekat će se naći na aukciji 14. marta, ali ostaje nejasno da li će u međuvremenu biti obavljena nova procena kapitala, s obzirom na oštećenja u požaru.

Dinar pada, gorivo poskupljuje
Visoka temperatura zahvatila je juče nacionalnu valutu, a požar preti da zahvati i domaće pumpe. Domaća valuta je samo od početka godine istrpela nekoliko udaraca, a u pojedinim bankama trebalo je za jedan evro izdvojiti bezmalo 86 dinara. Po srednjem kursu Narodne banke Srbije, evropska nacionalna valuta je vredela 83,46 dinara, što je zanemarljivo u poređenju s prethodnim danom, kada je zabeležen najniži kurs dinara od početka godine (83,47 dinara za evro). Međutim, to nije jedino neprijatno iznenađenje za građane. Gorivo u Srbiji moglo bi početkom naredne nedelje da poskupi za oko četiri dinara po litri. Za koliko tačno, znaće se u ponedeljak, nakon što Ministarstvo rudarstva i energetike uradi presek stanja na osnovu kretanja cene sirove nafte i kursa dolara u poslednje dve nedelje, potvrđeno je u tom ministarstvu.
Za ovo poprilično poskupljenje glavni krivac je povećanje akcize na benzine za oko tri dinara i dizela za oko 1,20 dinara. Akcize se usklađuju sa rastom cena na malo, odnosno prošlogodišnjom inflacijom od oko 10,1 odsto.
U svemu ovome će i ovog puta najgore proći vozači, jer će se to poskupljenje u velikoj meri odraziti na njihov budžet. Praksa je zemalja u okruženju, koje kao i Srbija na svakih 15 dana menjaju cenu goriva, da se država odrekne svojih zahvatanja u ceni goriva, što automatski utiče na smanjenje inflacije, a samim tim i maloprodajne cene goriva. U Srbiji je, međutim, praksa da se inflacija zauzdava preko leđa građana, pa i upravo najavljenim restriktivnim merama Narodne banke koje će od 1. jula uticati na smanjenje kreditne sposobnosti građana.
Sada na svakoj litri benzina država zarađuje 35,9 dinara, a dizela 19,10 dinara.
Dvostruki udar na životni standard tumači se i kao još jedan dokaz kobnog uticaja politike na ekonomiju. Da kurs reaguje na politička dešavanja guverner Radovan Jelašić upozoravao je još uoči drugog kruga predsedničkih izbora, kad je za agenciju „Rojters” napomenuo da će rezultati glasanja uticati na dinar, cene akcija, kamatne stope, inflaciju. On je istovremeno ukazivao da bi srpski zajmodavci mogli da se suoče sa većim kamatama i manjim rokovima otplate ako se udaljimo od Evropske unije, aludirajući da bi pobeda Tomislava Nikolića ugrozila stabilnost dinara.
Međutim, iako je Boris Tadić postao šef države, dinar je juče zabeležio najniži nivo ove godine, uoči najavljenog proglašenja nezavisnosti Kosova za vikend.
Iako se približava 17. februar, analitičari trenutno ne savetuju građanima da kupuju devize, jer će se kurs dinara, procenjuju, uskoro stabilizovati. Nisu saglasni oko toga kada će srpska valuta uploviti u mirne vode, ali im je potpuno jasno ko je tu vodu zamutio. Prema oceni Gorana Nikolića iz Privredne komore Srbije, gledajući samo odnos ponude i tražnje, dinar ne bi trebalo da bude na ovom nivou.
– Jasno je da je tu „kumovala” politička nestabilnost. Promet je vrlo mali i pre dva dana do 13 časova on je iznosio 24 miliona evra, što je zanemarljivo. Takođe su vrlo velike razlike između kupovnog i prodajnog kursa među bankama i trenutno se kreću u rasponu od 30 para – istakao je Nikolić.
Tako je juče u Intezi i Evrobanci EFG evro mogao da se kupi za 85,13, ili proda za 81,79 dinara. U Sosijete ženeral banci je razlika između gornjeg i donjeg kursa bila još veća, pa je prvi iznosio 85,96, a drugi 80,95 dinara. U Meridijan banci evro se pazario po ceni od 84,46, a prodavao po 82,21 dinar.
Nikolić prognozira da će u ponedeljak dinar ojačati za 10 do 15 para. Kroz nekoliko meseci treba očekivati i priliv deviza od prodaje RTB „Bor” i IMT-a, što bi moglo da ide u prilog domaćoj valuti. Dugoročno posmatrano, Nikolić smatra da će bez priliva stranog kapitala dinar slabiti.
Saša Đogović takođe juče nije savetovao građanima da kupuju evro, jer je ova situacija kratkotrajna.
– Ne treba previše brinuti zbog političkih potresa, jer će u slučaju da počnu u značajnijoj meri da utiču na devizno tržište centralna banka intervenisati. Kurs uostalom i služi kao stabilizaciono sidro i kao mera za suzbijanje inflacije – kazao je Đogović.
Poslednji put Narodna banka je intervenisala 7. februara sa 20 miliona evra. Centralna banka spremna je da ponovo reaguje, ali samo ukoliko proceni da je ugrožena projektovana bazna inflacija za ovu godinu.
I dok teoretičari tvrde da se u ponedeljak ništa značajnije neće promeniti, praktičar Branislav Brujić, vlasnik menjačnice „Pirana”, smatra da će početkom sledeće nedelje doći do stabilizacije kursa.
– Ljudi mnogo više prodaju nego što kupuju. Očekujem da će dinar ojačati od ponedeljka. Kod nas se evro kupuje za 82,5 dinara, a prodaje za 84,15 dinara. Međutim, za stalne mušterije i za veće iznose kurs može da se spusti i na 83,5 dinara. Prvog dana sledeće nedelje, moja je procena, evro će se kupovati za manje od 84 dinara, a prodavati za 82,2 dinara – kaže Brujić, koji takođe smatra da je ovakvu kursnu listu skrojila politička nestabilnost.

„Solarni” stambeni krediti
Stambeni krediti u Srbiji su kao „solarni”: najpre morate da date pare na sunce, a onda, eventualno, dobijete kredit. Troškovi za kupovinu stana, posebno u Beogradu, zaista su papreno skupi. Njih prati komplikovana procedura, tesni rokovi ali i veliki izdaci. Kada se podvuče crta dođe se do cifre od najmanje sedam i po hiljada evra, koje treba „izložiti suncu”, pre nego što se i pomisli da se zakorači u banku i zatraži kredit od 60.000 evra. Stoga i ne čudi da je u Srbiji do sada odobreno samo 33.000 stambenih zajmova. Drugačije rečeno, tek dva odsto zaposlenih odlučilo se za ovaj vid kupovine nekretnina.
Dakle, za dvosoban stan od 60.000 evra u nekom od prestoničnih naselja potrebno je minimalno učešće od pet odsto, odnosno 3.000 evra, za kredit uz subvenciju države. Rok otplate je maksimalnih 30 godina. Mesečna rata, sa promenljivom kamatom od 6,97 odsto, iznosila bi 301, 50 evra. Poslednjih pet godina klijent plaća državi 200 evra mesečno.  
Jedna od najkrupnijih stavki pri ovakvom zaduživanju jeste provizija za osiguranje kredita kod Nacionalne korporacije od 2,5 odsto (1.125 evra). Ova stopa inače zavisi od takozvanog LTV racija (odnos iznosa kredita banke i kupoprodajne cene nekretnine koja se kupuje i stavlja pod hipoteku pomnožen sa 100). To znači da ona može biti i niža, ako je vrednost hipoteke viša. Klijent u tom slučaju plaća 1,5 odsto (675 evra). Fiksna provizija Nacionalne korporacije za osiguranje stambenih kredita je 30 evra.
Obradu kreditnog zahteva banke naplaćuju od 0,5 odsto (225 evra) do 1,5 odsto (675 evra). Troškovi procene nepokretnosti staju od 100 do 150 evra. Overa ugovora u sudu iznosi do 25.000 dinara (oko 300 evra). Upis hipoteke u zemljišne knjige se plaća 8.000 dinara (oko 96 evra). Godišnja premija polise osiguranja nepokretnosti košta 2.000 dinara (oko 24 evra). Izveštaj Kreditnog biroa je 205 dinara (2,5 evra).
Ali, tu nije kraj. Budući da banke isplaćuju kredite po srednjem kursu NBS, kursnu razliku po pravilu nadoknađuje kupac. Ona u ovom trenutku nije mala i za pomenuti primer iznosi oko 800 evra, jer je zbog političke nestabilnosti evro skočio, što se odrazilo na razliku između srednjeg i prodajnog kursa. Ne treba zaboraviti ni proviziju agenciji za nekretnine od tri odsto (1.800 evra).
Krediti u švajcarskim francima, koji su veoma popularni, što potvrđuje činjenica da oni čine 40 odsto odobrenih stambenih zajmova u Srbiji, donose nešto manju mesečnu ratu (oko 297 evra, sa kamatom od 5,78 procenata), nešto jednostavniju proceduru i manje papirologije, ali i veće troškove obrade zahteva. Minimalno učešće iznosi 6.000 evra, kursna razlika je znatno viša, a osiguranje kredita kod Nacionalne korporacije iznosi 3,95 odsto (2.132 evra).
Bilo kako bilo, sudeći prema onome što se nedavno moglo čuti na okruglom stolu u „Hajatu”, posvećenom stambenim kreditima, uskoro ne bi trebalo očekivati pojeftinjenje ovih zajmova. To potvrđuje i Miroslav Rebić, član Izvršnog odbora Sosijete ženeral banke, koji smatra da su, pre svega, ovdašnje kamatne stope konkurentne u odnosu na zemlje iz okruženja. Na primer, nepromenljiva kamatna stopa na stambene kredite u ovoj banci iznosi 6,5 procenata, dok je u Sloveniji 6,8 odsto.
– Dalje kretanje kamatnih stopa zavisi od mera NBS, konkurencije i od promena euribora, koji je trenutno u lakom padu – kaže Rebić.
Bankari se slažu da bi rokovi za odobrenje kredita, pod uslovom da kupci dostave kompletnu dokumentaciju, mogli da budu kraći. Trenutno se čeka u proseku po mesec dana, a na subvencionisane kredite u pojedinim slučajevima i po dva meseca, uglavnom zbog sporosti sudova i katastra. Ali to je, poručuju bankari, ipak briga države.
Stambeni krediti u Srbiji predstavljaju tek tri odsto društvenog proizvoda, što je daleko ispod proseka u regionu (Bugarska sedam procenata, a Hrvatska i Mađarska 12 odsto), pa prostora za njihov razvoj i poboljšanje uslova ima napretek. Međutim, postavlja se pitanje ko će moći da konkuriše s obzirom na to da vrtoglavi rast cena stanova ne prati povećanje plata.

Ubica pokušao bekstvo iz sudnice
Niš – Zatvorenik Kazneno-popravnog zavoda u Nišu i osuđenik na 15 godina zatvora zbog teškog razbojništva i ubistva, Marko Vučić (34), juče je, pred početak suđenja u Opštinskom sudu u Nišu, pokušao bekstvo iz sudnice.
Vučić, koji je iz KPZ-a u nišku Palatu pravde doveden u jakoj pratnji zatvorskih stražara, trebalo je da odgovara pred većem Opštinskog suda kojem predsedava sudija Gorana Mitić za krivično delo za koje je nedavno protiv njega poveden postupak.
Neposredno pred početak sudskog procesa, iznenadivši i stražare KPZ-a iz pratnje i obezbeđenje u Palati pravde u Nišu, ali i sudiju, porotnike i prisutne advokate, Marko Vučić odjednom je ustao sa stolice i pojurio ka vratima. Uspeo je da iskorači iz sudnice i krene hodnikom, ali se stražari ipak nisu toliko zbunili – odmah su krenuli za njim. Pridružilo im se i obezbeđenje Okružnog i Opštinskog suda i ubrzo je uhvaćen na stepeništu Palate pravde i vezan, a nedugo potom hitno prebačen nazad u Kazneno-popravni zavod u Nišu. Zbog pokušaja bekstva, obavešteni smo, protiv njega biće podneta nova krivična prijava.
Marko Vučić je 13. juna 2005. godine na uglu Bulevara Sretena Mladenovića i Vizantijske ulice u Nišu, oko tri sata iza ponoći na jednom kiosku izvršio teško razbojništvo. Pištoljem je samo za bocu od litar i po piva, koju nije platio, usmrtio radnika na kiosku Vojkana Stojanovića (45), iz Niša, oca dvoje maloletne dece. Pucao je u Stojanovića bez ikakvog povoda, a otkriven je tek godinu dana kasnije, u leto 2006. godine, kada je pronađeno oružje kojim je izvršio razbojništvo i ubistvo. Pištolj kojim je ubio nedužnog radnika na trafici, sakrio je kod jednog bliskog rođaka, gde je i pronađen. Nakon toga Marko Vučić je uhvaćen i uhapšen, a krivično veće Okružnog suda u Nišu, kojem je predsedavao sudija ovog suda Milan Nikolić, osudilo ga je na 15 godina zatvora.
Presuda ubici i razbojniku Marku Vučiću nedavno je postala pravosnažna i ovih dana trebalo je da iz Pritvorske jedinice bude prebačen na izdržavanje zatvorske kazne u jedan od paviljona niškog KPZ-a gde su inače najteži kriminalci.

Oprema protiv narkodilera
Čačak – Predstavnici programa Ujedinjenih nacija za ljudska naselja (UN Habitat) uručili su juče Policijskoj upravi u Čačku forenzičku opremu za otkrivanje narkotika vrednu 25.000, i specijalno vozilo od 20.000 dolara. Čitav projekat, lane počet pod nazivom „Zaustavimo narkomaniju – Čačak bezbedniji grad” koštao je 140.000 dolara, a darodavci su još i vlada Italije, kao i opština Čačak sa 22.000 dolara.
– Od početka akcije, koja je obuhvatila širok krug ustanova i adresa u gradu, naša uprava udvostručila je broj otkrivenih slučajeva i krivičnih dela sa narkoticima. Sa novom opremom, koja omogućuje pronalaženje i veoma malih količina droge, očekujemo još bolje rezultate – rekao je Milovan Petrović, načelnik PU Čačak.
Tokom čačanske akcije, posebnom obukom bili su obuhvaćeni policajci, đaci, veroučitelji i nastavnici, dok je svim roditeljima u gradu podeljeno pismo o narkoticima. Policija je sačinila bazu podataka, unevši tu sva lica koja preprodaju drogu ili čine krivična dela pod uticajem narkotika, dok je putem medija izvršen višemesečni pritisak na javnost kako bi se sučelila sa ovim porokom koji buja.
– Služimo se podatkom da u ovoj opštini sa 120.000 stanovnika ima najmanje 500 narkomana ali je brojka, na žalost, sigurno veća. Većina narkomana, istovremeno, bavi se i preprodajom droge, ali u gradu postoji i nekoliko većih dilera – kaže Mirko Levajac, predsednik opštinskog Odbora za bezbednost, začetnik ove akcije. 
Načelnik Petrović saopštio je na sednici Odbora da su „svi koji u Čačku danas prodaju drogu već odgovarali zbog toga, bili zatvarani i osuđivani pa njihova imena nisu tajna”.
– Ali, nema velikih pošiljki, „kuriri” iz Beograda donose autobusima po 100 grama, ili samo 20 grama, izbegavajući rizik i veću štetu – dodao je on. 
Miodrag Surla, zamenik okružnog javnog tužioca, naveo je na sednici Odbora da „u gradu postoji pet ili šest kurira gutača koji nose po nekoliko grama i odmah ubace u želudac kad namirišu opasnost”, i dodao:
– Lekari kažu da je rizično vaditi te paketiće iz utrobe, zbog opasnosti da se probuše i posledice mogu biti izuzetno teške. „Kuriri” su nedavno u Konjevićima, osetivši policiju, odbacili drogu tako vešto da je nismo našli ni posle dvodnevne potrage.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

DUBOKO ORANjE
Kao u onom vickastom silogizmu o kičmenjacima, kojim se, izrugivanjem formalnoj logici, može dokazati i da je čovek riba, tako se može nategnuti i jedan neveseo silogizam o Kosovu. Ako su Kosovo i Metohija deo Srbije, a Evropska unija će da upravlja Kosovom, onda je i Srbija deo Evrope, samo što je pitanje šta će Srbi imati od toga, a ono važi i za kosovske Albance, kao i za Evropsku uniju.
U ovom eksperimentu in vivo nad poslednjim ostacima raspadnute Jugoslavije svi će da se vežbaju u teškim disciplinama: Albanci da naprave pristojnu državu, Srbi da ne izgube deo države, a Evropa da upravlja u uslovima institucionalnog, kulturnog i civilizacijskog šoka s kojim će se suočiti čim se otpeva novokomponovana himna, a ruke utrnu od mahanja novosašivenim zastavama.
Evropski problem u nadgledanju nezavisnosti, a u suštini menadžmentom države u nastajanju, biće dodatno iskomplikovan Akcionim planom Vlade Srbije kojim se odgovara na ovo što se naziva otimanjem teritorije i što će se tako i nazvati u svim domaćim rezolucijama koje tek slede.
Taj Akcioni program nosi oznaku državne tajne. Tajnovitost će biti postepeno ukidana s obelodanjivanjem pojedinih mera. Ako ostavimo po strani set poteza koji se tiče spoljnopolitičkih i diplomatskih poslova i/ili raznih ograničenja, znatiželju javnosti privući će onaj ,,paket mera” koji se tiče konkretnih stvari na terenu i života Srba preostalih na Kosovu. Slobodan Samardžić, ministar za KiM, gostujući u prošlonedeljnom ,,Utisku nedelje”, negirao je da postoji ideja o uvođenju vanrednog stanja, kao oblika vladanja društvenim procesima i, shodno tome, negirao je i špekulacije o ,,vladi vanrednog stanja”, ali je promrsio da neke od mera iz tog Akcionog plana pripadaju korpusu vanrednih rešenja.
Ako je nemoguće raspravljati o nečemu o čemu ne znamo gotovo ništa, a o onome što znamo moramo da ćutimo zbog oznake ,,državna tajna”, to još nije razlog da se ne raspravlja o opštim okvirima tog akcionog plana, koji će, kako je krenulo, početi da se primenjuje već od ponedeljka.
Najopštiji princip po kome će se suditi o kvalitetu Akcionog plana sadržan je u iskazu da plan ne treba da služi Beogradu, već Srbima na Kosovu i Metohiji. Istorija raspada Jugoslavije naučila nas je da je Beograd umeo da bude ciničan prema Srbima preko čijih leđa se raskusurivao s drugima i da je o tim ljudima bilo više brige u govorima i agitacijama, nego što je bilo brige na terenu i da su lako ostavljani na cedilu kad je postajalo gusto.
Principijelna podrška razotkrivala se, češće nego što je to bilo pristojno, kao paravan za srbijanske stranačke borbe i lično uzdizanje i bogaćenje.
Mnoge karijere nastale su na tako uspostavljenim duplim aršinima, a o bogatstvu koje se namicalo na tuđim nevoljama raspredaju se legende koje bi se mogle i dokumentovati kada bi bilo snage da se to učini.
Drugim rečima, dobar je samo onaj plan koji povećava bezbednost, socijalnu i ekonomsku sigurnost Srba koji žive na Kosovu i Metohiji. Plan bi, istovremeno, morao da osujeti svaki ekstremizam u ,,ostatku Srbije” gde postoji višak onih koji nacionalnu dramu shvataju kao priliku za takmičenje u rodoljublju, posebno ako to može da im donese neku korist.
Odgovoran pristup novom ustrojstvu kosovske stvarnosti ne bi smeo ni da podstiče evrofobičnost. Evropska unija pojavljuje se na Kosovu po nategnutom i smandrljanom tumačenju Rezolucije 1244, ali, ipak, na osnovu papira čije postojanje garantuje da će se jednog dana tragati za modelom statusa Kosova i Srba na Kosovu.
U danima koji slede videćemo hoće li onaj traktor koji je, u napadu multietničnosti, Hašim Tači poklonio srpskom domaćinstvu služiti za oranje ili za ono drugo. A to zavisi i od kvaliteta Akcionog plana.
glavni urednik nedeljnika ,,Vreme”

Koliko vredi ratnički staž
Kragujevac – Učesnici rata sa juga Srbije izgurali su svoje. Posle višemesečnih protesta, država im je platila za boravak na ratištima bivše Jugoslavije i Kosmetu, mada su ministarstva odbrane i pravde ta davanja definisala kao socijalnu pomoć. To isto sada traže i Kragujevčani. Ovde je, naime, pre tri dana počeo popis ratnih veterana i ratnih vojnih invalida iz ratova od 1991. do 1999. godine.
Do sada se Udruženju ratnih vojnih invalida prijavilo oko 3.000 učesnika rata iz Kragujevca, uglavnom onih koji su bili na vukovarskom ratištu. U ovom udruženju se procenjuje da ih u celoj Šumadiji ima oko 30.000, a zbog velikog interesovanja popis je produžen do 30. marta ove godine.
– Kad su mogle kolege iz Prokuplja, što ne bismo i mi. Ne znam hoćemo li išta dobiti, ali smo rešili da evidentiramo sve. Mogu da se prijave oni koji su na ratištu bili do 19. maja 1992, kada se JNA zvanično povukla, kao i svi koji su bili na Kosmetu. Dovoljno je samo da prilože overenu fotokopiju vojne knjižice i lične karte – kaže u izjavi za „Politiku” Radiša Milivojević, predsednik Udruženja ratnih vojnih invalide Srbije.
Milivojević kaže da su učesnici rata dobili svoje vojničke plate i ratničke dnevnice, ali, kako napominje, samo „za osam sati radnog vremena”.
– Mnogi su proveli neprospavane noći na ratištu, a jedan dan, koliko znam, traje 24 sata. Mi tražimo da nam se plati sve, i onih neevidentiranih 16 sati.
Popis kragujevačkih ratnih veterana počeo je bez posebnog obaveštenja i značajnije medijske najave, pa su mnogi učesnici rata iz ovog grada zbunjeni. Pitaju se da li i pod kojim uslovima mogu da se prijave, ali i koliko „sve to ima smisla”. Kažu da bi im, s obzirom na finansijsku situaciju, svaki dinar dobrodošao, ali dodaju da im cela ta priča „otvara još nezaceljene rane”.
– Uzeću, ako budu davali, ali se pitam koliko sve to ima smisla pokretati posle gotovo dvadeset godina. Proživeo sam što sam proživeo i ne bih voleo ponovo toga da se prisećam. Muku i strahote kroz koje sam prošao na vukovarskom ratištu niko ne može da mi da plati. To nema cenu – kaže Branko Vrućinić, zamenik komandanta diviziona 155. artiljerijskog puka.
Milivojević, predsednik Udruženja ratnih vojnih invalida Srbije, kaže da Kragujevac nije jedini grad u kome je, posle Prokuplja, započet popis učesnika rata. On tvrdi da se „digla cela Srbija” i napominje da se isti proces odvija u Sremskoj Mitrovici, Kraljevu, Čačku...

Novo lice Vojske Srbije
Centralna manifestacija Dana Vojske Srbije i prigodna vežba održaće se danas u niškoj kasarni „Mija Stanimirović” s početkom u 13 časova, a kasarna će za građane biti otvorena već od 11 časova. Kako je najavljeno iz Ministarstva odbrane, pripadnici VS će prikazati deo sposobnosti za izvršavanje namenskih zadataka u protivterorističkim dejstvima, angažovanju u mirovnim misijama i pomoći stanovništvu u elementarnim nepogodama. Na vežbi, koja se održava u delikatnom trenutku u vezi sa zbivanjima na Kosmetu, biće prikazana i borbena sredstva i oprema.
Struktura Vojske Srbije je drastično izmenjena od juna 2006. godine, kada su posle raspada državne zajednice SCG i stavljanja Ministarstva odbrane pod nadležnost Vlade Srbije pokrenute najveće reforme u novijoj istoriji oružanih snaga. Osnovna ideja je da vojska bude efikasnija, da kvantitet preraste u kvalitet kako bi odgovarala savremenim bezbednosnim rizicima.
Do sredine 2007. godine sprovedene su sve planirane organizacijsko-mobilizacijske promene u jedinicama vojske, ukinuti su neperspektivni garnizoni i kasarne, a sastavi su rasterećeni viška neperspektivnog naoružanja i opreme. Broj garnizona, kasarni i objekata koje koristi vojska, posebno onih manjih, smanjen je za 47 odsto – tokom 2006. godine ukinuta su 43, a do juna 2007. godine još 23 garnizona. Tokom minule dve godine ukinuta su dva operativna sastava, 37 jedinica ranga brigade i 25 samostalnih bataljona, diviziona i eskadrila. Na osnovu aktuelnih propisa definisano je oko 27.000 formacijskih mesta, što je za oko 55 odsto manje nego 2006. godine.
U Ministarstvu odbrane ističu da je tokom pomenutih reformskih zahvata značajno povećan operativni deo vojske, a smanjen komandni i logistički. Danas vojska ima brigade koje i brojčano i tehnički odgovaraju nazivu, u novijoj prošlosti mnoge „brigade” bile su to samo na papiru. Brojno stanje VS definisano je na osnovu procenjenih bezbednosnih izazova, rizika i pretnji sa kojima se Srbija može suočiti, njenih finansijskih mogućnosti, površine države i odluke o ulasku u Partnerstvo za mir. Da bi obuka vojničkih sastava bila efikasnija, formirana je Komanda za obuku. U njenom sastavu nalazi se sedam centara za osnovnu obuku vojnika na služenju vojnog roka (Sombor, Pančevo, Jakovo, Valjevo, Zaječar, Kruševac i Leskovac) kao i centri za njihovu specijalističku obuku u Požarevcu, Batajnici, Gornjem Milanovcu i Kruševcu.    
Načelnik Generalštaba Zdravko Ponoš u intervju dvonedeljniku „Odbrana” ocenio je da je od izuzetnog značaja što je napokon uspostavljena kadrovska piramida, pa sada po formaciji ima mnogo manji broj majora nego poručnika, potpukovnika nego majora, manje pukovnika nego potpukovnika. Inače, danas u vojsci imao oko 200 pukovnika, koliko i formacijski predviđenih mesta za taj čin. On smatra da postoji nekoliko stvari koje u vojsci moraju da se modernizuju, poput školstva, koje treba učiniti racionalnim.
– Teško je objasniti zašto Vojna akademija upošljava tri puta više ljudi nego Generalštab. Čeka nas i modernizacija sistema obuke – istakao je Ponoš.
Osvrnuvši se na stanje tehnike u VS, Ponoš je rekao da je modernizacija u oblasti opreme i ratne tehnike ogroman posao, ističući da su prioriteti nova sredstva veze.
– Oklopna vozila, točkaši, takođe spadaju u prioritet. Trebaju nam i nova transportna sredstva, jer su nam kamioni stariji od ljudi koji se u njima prevoze – rekao je izjavio je načelnik Generalštaba.
Ponoš je naveo da će u vazduhoplovstvu, u narednih nekoliko godina prioriteti biti remont i modernizacija, a da tek oko 2011. može da se očekuje nabavka višenamenskog borbenog aviona.

Nizak šećer ne štiti od infarkta
Još jedna medicinska teorija je opasno poljuljana: nastojanja dijabetičara da održavaju vrlo niske vrednosti šećera u krvi neće smanjiti rizik od bolesti srca. Krajem prošle nedelje u američkim medijima objavljeno je prvo saopštenje savezne studije Akord, čiji su istraživači dokazali da vrlo niske vrednosti šećera čak mogu da povećaju rizik od infarkta. Decenijama su naučnici verovali da osobe sa dijabetesom, ukoliko budu održavale vrednosti šećera u krvi u okviru niskih i normalnih vrednosti, neće biti izložene visokom riziku da umru od srčanih bolesti. Posle objavljivanja rezultata istraživanja, koje je obuhvatilo više od 10.000 sredovečnih i starijih osoba (u proseku starih 62 godine) sa dijabetesom tipa dva, od koga prosečno boluju oko 10 godina, ova teorija dovedena je u pitanje.
U glavnoj grupi ispitanika kod kojih su vrednosti glikoziranog hemoglobina održavane na 6,5 i manje ispostavilo se da ima više onih koji su se suočili sa smrtonosnim srčanim oboljenjima, nego u kontrolnoj grupi koja je glikozirani hemoglobin držala na vrednosti od sedam. Naučnici koji su radili ovu studiju preporučili su, međutim, dijabetičarima da terapiju nikako ne smeju da menjaju na svoju ruku, nego prethodno treba da se konsultuju sa svojim lekarima. Pacijentima koji su se godinama borili da ispune lekarske zahteve – putem dijeta i terapije koja je nekada podrazumevala i četiri, pet davanja insulina na dan, proveravanje šećera od sedam do osam puta dnevno, a neki su nosili i insulinske pumpe – biće teško objasniti da i nisu morali da budu tako revnosni, priznaju istraživači. Pokazalo se da je veća stopa smrtnosti zbog srčanih oboljenja kod pacijenata koji su se najviše trudili da svoj šećer u krvi održe na niskim vrednostima. Ipak su dobro postupali, jer nije opovrgnuta medicinska tvrdnja da niske vrednosti šećera čuvaju pacijenta od bolesti bubrega, slepila i mogućih amputacija zbog dijabetskog stopala.
Suočeni sa ovim iznenađujućim rezultatima naučnici su pozvali medicinske eksperte da odgovore na pitanje koji je najbolji način lečenja bolesti koja pogađa 21 milion Amerikanaca. Dijabetes je u današnje vreme ono što je kuga bila u srednjem veku: nezaustavljivo se širi i od njega u ovom času boluje oko 230 miliona ljudi širom sveta, a svake sekunde jedna osoba umre zbog posledica šećerne bolesti. Procenjuje se da će se broj dijabetičara do 2025. godine udvostručiti – tada će ih biti već između 370 i 400 miliona.
Profesora dr Nebojšu Lalića, endokrinologa i predsednika Republičke stručne komisije za dijabetes, zamolili smo da za „Politiku” objasni poruku i značaj ove studije.
– Poruka studije Akord, koja je definitivno važna i značajna, jeste da snižavanje nivoa glikoziranog hemoglobina ne može biti beskonačno i nekritičko. Regulisanje šećera je delikatna klackalica. Mi smo se decenijama borili sa hiperglikemijom, dakle, sa visokim vrednostima šećera u krvi, ali je sada opasnost prepoznata i u hipoglikemijskim, niskim vrednostima. Najvažnija poruka jeste da se nivo šećera mora održavati i kontrolisati. Rezultati ove studije nikako ne mogu da budu izgovor da pacijenti ne kontrolišu nivo šećera ili da bude devalvirana ideja o kontrolisanom šećeru – objašnjava dr Lalić.
Profesor Lalić objašnjava kako niske vrednosti ugrožavaju srce: kad pada šećer, smanjuje se ishranjenost srca i mozga. Ali i visoke vrednosti glikoziranog hemoglobina nisu ništa manje opasne, jer visoki šećer u dužim etapama ugrožava i oštećuje krvne sudove i mozak. Zato je, kako kaže naš sagovornik, najvažniji cilj dijabetologa dobra regulacija šećera. Profesor Lalić kaže da je, kao i svaki lekar, vrlo zadovoljan kad vidi da njegov pacijent održava glikozirani hemoglobin na vrednosti od sedam, jer je takvih u Srbiji manje od 50 odsto, ali ni u svetu nije bolje.
Kod nas od šećerne bolesti, po podacima profesora dr Nebojše Lalića, endokrinologa i predsednika Republičke stručne komisije za dijabetes, boluje između 400.000 i 500.000 osoba, pa je i Srbija takođe, suočena sa epidemijom šećerne bolesti. Pet odsto žitelja naše zemlje ima dijabetes tipa dva i po tome se ne razlikujemo se od država u okruženju. Prema našim lokalnim procenama, na jednu osobu koja se leči i uzima terapiju, dolazi još jedna osoba sa dijabetesom, jer je reč o vrlo podmukloj bolesti, koja dugo ne daje vidljive simptome.

Najduži poljubac na „Mostu ljubavi”
Vrnjačka Banja – Uprkos promaji, na mostu preko Vrnjačke reke, nazvanom „Most ljubavi”, juče je ljubavnim parovima, učesnicima takmičenja u ljubljenju, nedostajalo vazduha. Njih osamnaest, odnosno devet parova, od tinejdžera do penzionera, ljubili su se „filmski” dugo, skoro sat vremena. Doduše, nije to ni blizu Ginisovog rekorda u najdužem poljupcu, koji je trajao oko 35 sati, ali je i ovo uspeh pogotovo što se takmičenje u najdužem poljupcu, povodom Dana zaljubljenih, kod nas održava prvi put.
Vrnjačka turistička agencija je ovu manifestaciju organizovala na ovdašnjem „Mostu ljubavi”, na kome su se, prema legendi, davno sreli i zaljubili oficir Relja i učiteljica Nada. Relja je otišao u rat, u Grčkoj se zaljubio u neku Grkinju, a Nada je ostala da pati i vene i mlada je umrla…Sada je na tom mostu na hiljade katanaca, devojke ih zaključavaju na metalnoj konstrukciji, a ključ bacaju u reku da bi svoje momke sačuvale…
Na pravom, dakle, „ljubavnom” mestu, juče tačno u podne, od 16 parova prijavljenih za takmičenje u najdužem poljupcu pojavilo se devet parova. Bilo je čak viška devojaka, njih četiri iz Golupca su javno tražile partnere, ali se pojavio samo jedan hrabar momak i to iz Vrnjačke Banje.
Inače, ljubili su se Eva Pušić-Rašković i Dragan Rašković iz Vrnjačke Banje, doduše ona je poreklom iz Herceg Novog, a oboje imaju po 75 godina, u braku su 52 godine…Njih dvoje posustali su posle 35 minuta, iako im je doneta stolica tako da su mogli i da sednu, ali su osvojili nagradu kao najstariji par. Za njima su odustali Radojka (70) i Slobodan (74) iz obližnjeg Novog Sela, koji su u braku pola veka i kažu da su se baš na ovom mostu upoznali. Do njih su bili Zorica i Novica iz Beograda, koji kažu da imaju osam unučića, kao i momci i devojke – Maja i Miki iz Bora, njihovi sugrađani Sandra i Igor…
Prema oceni žirija, za najatraktivniji par proglašeni su Tamara Cvetković i Boris Nikolić iz Kragujevca, a najromantičniji su bili Aleksandra Grozdić iz Bora i Stevan Nikolendžić iz Vrnjačke Balje. Pobednici u najdužem poljupcu, koji je trajao 55 minuta, jesu Sandra Kosovac i Miljan Ilić iz sela Stanišinaca kod Vrnjačke Banje. Bila im je to prava proba, kako u šali rekoše za „Politiku”, pred krunisanje ljubavi brakom, jer su se početkom ovog meseca verili.
Ovu manifestaciju, uz niz propratnih zabavnih događaja, posmatralo je nekoliko stotina Vrnjčana i njihovih gostiju iz raznih krajeva Srbije.

Moleban za spas srpskog naroda na Kosmetu
Povodom situacije u južnoj srpskoj pokrajini i pokušaja da se ozvaniči genocid nad srpskim narodom, u Spomen-hramu Sveti Sava na Vračaru, u ponedeljak 18. februara, u 17 časova, biće služen moleban za spas srpskog naroda na Kosovu i Metohiji.
Kako je saopštila Srpska pravoslavna crkva, biće to prilika da se „svi zajedno pomolimo za spas i opstanak onih koji su našli snage da, uprkos svemu, ostanu tamo gde je najteže, pod terorom kakav se danas ne beleži nigde u svetu”.„Služiće se moleban za sve koji, u svoje i naše ime, čuvaju Kosovo i Metohiju, tu istinsku kolevku srpskog naroda, naše kulture, države i duhovnosti”, saopšteno je iz SPC.
Moleban će, u ime njegove svetosti patrijarha srpskog Pavla, služiti arhiepiskop cetinjski i mitropolit crnogorsko-primorski Amfilohije i patrijarhov vikar episkop hvostanski Atanasije, sa sveštenicima i đakonima beogradskih hramova i uz učešće hora „Mokranjac”, koji poje pri Hramu Svetog Save.
Molebanu će, kako je najavljeno, prisustvovati i državni vrh Srbije.
„Moleban je i duhovni odgovor srpskog naroda i njegove crkve na sve političke pritiske i pokušaj proglašenjanezavisnosti Kosova”, ističe se u saopštenju.
Tako će „gospodu Bogu i svetom Savi biti prinete molitve za umudrenje srpskih narodnih prvaka i vođa u ovom, svakako odsudnom trenutku za našu budućnost”, saopštila je srpska crkva.
Najavljeno je i da će SPC i čitavom srpskom narodu biti uručena ikona presvete Bogorodice Carica nebeska – Blagodarno nebo, rad petrogradskih ikonopisaca, kao dar Ruske pravoslavne crkve za duhovnu podršku stradajućem srpskom narodu na Kosovi i Metohiji.

Tri scenarija za proglašenje nezavisnosti
Najavljeno jednostrano proglašenje nezavisnosti Kosovo bi moglo da dočeka u mraku. Iako je kosovski premijer Hašim Tači u sredu obećao 24-časovno snabdevanje električnom energijom na dan proglašenja nezavisnosti, obećanje neće moći da bude ispunjeno zbog kvara u elektrani „Kosovo B” u Obiliću, tako da je vlada u Prištini juče proglasila „stanje energetske krize” i formirala posebno telo na čijem čelu će biti Tači, a baviće se rešavanjem ovog problema.
Prištinski mediji preneli su juče da se do ponedeljka ne očekuje bolje snabdevanje strujom i da uvoz struje za samo pet dana košta dva miliona evra, što treba platiti iz kosovskog budžeta.
Ukoliko iz kosovskog budžeta ne bude isplaćen ovaj novac, prve pripadnike misije EU, koji prema diplomatskim izvorima iz Brisela, već sutra treba da počnu da se raspoređuju na teritoriji pokrajine – dočekaće „mračna atmosfera”.
Formalna odluka o odlasku misije EU stupiće na snagu večeras, tvrde izvori „EU obzervera” i dodaju da je prava bitka među članicama EU o tome kako poslati misiju završena još prošle nedelje.
„Još postoji nada da će generalni sekretar UN Ban Ki Mun pozvati EU da pošalje misiju”, rekao je taj neimenovani diplomata pozivajući se na raniji scenario da prvi čovek svetske organizacije svojim formalnim pozivom da neku vrstu pravne osnove za upućivanje misije koja bi, u skladu sa planom Martija Ahtisarija, trebalo da zameni Unmik.
On-lajn servis EU mogućnost za takav rasplet, uprkos ruskom oštrom protivljenju, vidi verovatno u mogućnosti da generalni sekretar UN takvu odluku donese posle razgovora sa američkim državnim sekretarom Kondolizom Rajs i današnjeg sastanka sa predsednikom SAD Džordžom Bušom sa kojima će razgovarati o situaciji na Kosovu i Metohiji.
U međuvremenu tačan datum proglašenja nezavisnosti Kosova u Prištini juče nije bio poznat. „Od međunarodne političke dinamike zavisi da li će to biti za vikend ili, možda čak i u ponedeljak”, rekao je „Politici” Dukađin Gorani, savetnik kosovskog premijera.
Tači je na jučerašnjoj konferenciji za novinare zatražio od kosovskih Albanaca da dostojanstveno obeleže proglašenje nezavisnosti, ali je odbio da saopšti tačan datum. Novinar Baton Hadžiju je dopisniku američkog „Kriščen sajens monitora” iz Prištine juče rekao da je „gotovo siguran u ideju da će se svi probuditi u tri ujutru kako bi oglasili nezavisnost”. „Mnogi od nas poželeće da razviju zastave i zapale veliku vatru. Ali međunarodna zajednica i Srbi bi mogli reći da su Albanci primitivni i nepouzdani. Tako da ćemo se lepo ponašati. Neka svi znaju da neće biti velike vatre”, poručio je Hadžiju.
U Prištini su u opticaju tri moguća scenarija za jednostrano proglašenje nezavisnosti. Prvi je da kosovska skupština na prvoj sednici ustanovi datum kada bi bila usvojena deklaracija o nezavisnosti, što bi podrazumevalo odlaganje proglašenja za dve do tri nedelje. Ova mogućnost je početkom nedelje bila gotovo izvesna, ali se, prema informacijama iz kosovske vlade, proteklih nekoliko dana intenzivnije „razmišlja” o tome da se proglašenje obavi odmah.
Drugi scenario uključuje da se na sednici vlade ustanove simboli, skupštini preporuči njihovo usvajanje, a da kosovski premijer u skupštini pročita tekst deklaracije o nezavisnosti. Treća mogućnost je da kosovska skupština izglasa deklaraciju, a da je sledećeg dana na svečanoj sednici objavi vlada.
U svakom slučaju, proglašenje nezavisnosti bilo bi artikulisano kroz deklaraciju kojom bi se istovremeno uputio zvaničan poziv misiji EU da dođe na Kosovo zbog „unapređenja demokratskih načela”.
Iako pripreme za proglašenje nezavisnosti na Kosovu traju već nekoliko dana, kako saznajemo u kosovskoj vladi, iz političkih i bezbednosnih razloga nije u planu „spektakularna proslava”. Planirano je da se u centru Prištine organizuje kulturna manifestacija na kojoj će svirati prištinska filharmonija i nekoliko lokalnih bendova.
„Proslava će biti skromna i označiće formalan završetak jednog procesa i početak novog stabilnog društva. Nikome nije stalo do teatralnosti. Pokušavamo da izbegnemo situaciju u kojoj bi se stekao utisak da je jedna zajednica pobedila nad drugom”, kaže Gorani.
On tvrdi da za kosovsku javnost proglašenje nezavisnosti i nije neka naročita vest: „pošto je takav ishod bio očekivan, samo se nije znalo kada”. U skladu sa takvim raspoloženjem, on ne očekuje priliv kosovskih Albanaca u Prištinu i tvrdi da je drugačije da bi se to već osećalo.
Očigledna namera kosovske vlade da proglašenje nezavisnosti protekne u „civilizovanoj i bezbednosno sigurnoj atmosferi” podudara se sa američkim stavom koji je u razgovoru sa „evropskim saveznicima” juče iznela Kondoliza Rajs da se „prelaz na nadgledanu nezavisnost izvrši na najbezbolniji mogući način”.
----------------------------------------------------
Tači: Mere protiv sabotera
Kosovski premijer Hašim Tači najavio da će preduzeti mere protiv svih koji „sabotažom žele da ostave Kosovo u mraku upravo u vreme proglašenja njegove nezavisnosti”.
Jučerašnja redovna sednica kosovske vlade u celini bila je posvećena problemima sa kojima se suočavaju tri najveća javna preduzeća na KiM – Kosovska energetska korporacija (KEK), Pošta i telekom Kosova (PTK) i aerodrom „Priština”. Za ta preduzeća Tači je, pre nekoliko dana, rekao da su šampioni u korupciji i lošem rukovođenju.
KEK je juče, kako prenosi Tanjug, saopštio da neće uspeti da obezbedi 24-časovno snabdevanje potrošača strujom u narednim danima. Portparol KEK-a Siljmije Kika izjavila je da, zajedno sa proizvodnjom i uvozom, rezerve struje iznose 880 megavata, dok su zahtevi potrošača 1.050 megavata na čas.

SRS poziva Tadića i Koštunicu na protest zbog Kosova
Srpska radikalna stranka pozvaće predsednika Srbije Borisa Tadića i premijera Vojislava Koštunicu da u toku sledeće sedmice organizuju zajednički protest ukoliko u nedelju bude proglašena nezavisnost Kosova i Metohije.
Kako je na jučerašnjoj konferenciji za medije objasnio Tomislav Nikolić, zamenik predsednika SRS-a, država treba da pozove građane na protest kojim bi svetu i Evropi pokazali otpor zbog otimanja dela teritorije. On nije odgovorio na pitanje da li će SRS sama organizovati takav skup, jer veruje da će predsednik i premijer prihvatiti njegov poziv.
U slučaju jednostranog proglašenja nezavisnosti, kazao je Nikolić, SRS će zatražiti promenu Ustava kojom bi se svi izabrani državni funkcioneri obavezali da će KiM vratiti u sastav Srbije. On je pozvao vladu da preduzme jasne i konkretne mere prema budućoj nezavisnoj državi i prema drugim državama i međunarodnim organizacijama koje budu priznale njenu nezavisnost.
Jedna od mera trebalo bi, kako je rekao, da bude i da pasoši Kosova i Metohije ne smeju da važe u Srbiji i da Srbija ne dopusti protok robe i kapitala sa Kosova.
– Niko od nas ne zna kako izgleda Akcioni plan Vlade Srbije, ali ukoliko bude potrebno tražićemo da se Narodna skupština izjasni o tome da li odobrava vladinu politiku o KiM ili ne. Građanima Kosova koji su lojalni Srbiji treba pomagati i država bi morala da angažuje resurse da se kupi što više imovine na Kosovu. I Rusija i EU ostvaruju svoje interese u drugim državama investiranjem. Ako Srbija bude bogata zemlja, Kosovo će se jednog dana samo vratiti u njen sastav – kazao je Nikolić ističući da odnosi sa državama koje priznaju nezavisnost južne pokrajine mogu biti samo protokolarni, ali ne i prijateljski.
Zamenik predsednika SRS-a je rekao da poslanici te stranke neće u nedelju ići na Kosovo, jer „nije vreme za pozorišne predstave” i ocenio takvu ideju kao „jednodnevni izlet za penzionere” koji mogu da obiđu manastire i vrate se.
Nikolić je ocenio da će povodom odnosa prema EU biti sukoba na političkoj sceni Srbije i ponovio da njegova stranka neće podržati manjinsku vladu niti će ulaziti u vladu bez izbora.
– Ako ima ozbiljnosti među onima koji vode državu, sada nećemo imati izbore. Iako sam u opoziciji, ja ih ne tražim u ovih nekoliko meseci kada će država biti na velikim iskušenjima – kazao je zamenik predsednika SRS-a i izrazio sumnju u integraciju naše zemlje u EU rekavši: „Umreću od starosti, ali neću dočekati poziv za članstvo Srbije u Uniji”.

Treba nam i EU i Rusija i SAD
Zaista je apsurdno da je danas Srbiji, koja nije član Evropske unije, više stalo do očuvanja principa i vrednosti na kojima počiva EU nego nekim pojedinim članicama EU. Ja sam, ipak, uveren da će pravo odneti pobedu nad silom i da će Srbija nastaviti svoj prirodni put ka Evropi, ali i produžiti svoj put ka Rusiji i ka SAD – kaže dr Nenad Popović, šef ekonomskog tima Vlade Srbije za Kosovo i Metohiju, kome je juče dodeljeno priznanje pod nazivom „Najevropljanin 2007. u oblasti ekonomije” za poseban doprinos bržoj integraciji Srbije u evropske i međunarodne tokove.
– Samo jaka Srbija, sa izvanrednim odnosima sa svim zemljama, biće prosperitetna – kaže dobitnik ove prestižne nagrade Evropskog pokreta u Srbiji u razgovoru za naš list.
Kako čitate ovo priznanje EPUS-a ako se zna stav Demokratske stranke Srbije, kojoj pripadate, da nije prihvatljiv sporazum sa EU uporedo sa slanjem njene misije na Kosmet?
Ta nagrada apsolutno nije u vezi sa tim stavom. A nagradu sam shvatio kao priznanje za principijelnost, doslednu politiku i postignute rezultate u radu. Uvek sam se borio za modernu, poštovanu i razvijenu Srbiju, na principima međusobnog uvažavanja i poštovanja međunarodnog prava i pravde. Mi se borimo za očuvanje tih principa i vrednosti na kojima i jeste sagrađena današnja Evropa.
U Rusiji imate humanitarni fond „Slavjanski”, u Srbiji ste osnivač Srpsko-američkog centra i Istočnoevropskog centra. Dakle, imate dobre veze na svim stranama sveta. Kojoj strani Srbija sada treba da se prikloni, odnosno ima li EU alternativu?
Najvažnije je da Srbija treba da ima izvanredne odnose i sa Rusijom i sa EU i sa SAD. Srbija danas nije protiv Evrope niti je ikada bila u istoriji.
Pitam za alternativu...?
Ja bih rekao: poštovanje teritorijalnog integriteta i suvereniteta i poštovanje međunarodnog prava nemaju alternativu.
Ovdašnja javnost najviše vas poznaje po angažmanu u ekonomskom timu Vlade Srbije. Može li Kosovo, u slučaju da jednostrano proglasi nezavisnost, biti i ekonomski nezavisno od Srbije?
Sa ekonomskog aspekta, nezavisno Kosovo bilo bi apsolutno neodrživo. Dokaz za to je, recimo, današnja situacija u pokrajini, gde je 60 procenata stanovništva nezaposleno, a od tog procenta najveći deo su mladi ispod 35 godina. Danas se na Kosovu proizvodi tri puta manje energije nego do 1990. godine, restrikcije su svakodnevne. Praktično, fabrike ne mogu da rade ili rade sa 20 ili 30 odsto kapaciteta u odnosu na ono što je bilo nekada i nema nijedne direktne strane investicije i nikad ih neće biti, ukoliko dođe do nezakonitog proglašenja nezavisnosti. Suština je da svi investitori žele da imaju pravnu sigurnost za svoj kapital. Kosovo to ne pruža, a nezavisno Kosovo to apsolutno ne bi pružalo.

Kako da Srbija tuži SAD
Specijalno za „Politiku”
Antoni D`Amato
Posmatrajući događaje na Kosovu iz Sjedinjenih Država, setio sam se Američkog građanskog rata, kada su južne države proglasile nezavisnost od Unije iznenadnim vojnim napadom na Fort Samter u Južnoj Karolini. Bile su potrebne četiri godine najkrvavijeg rata u američkoj istoriji da se sačuva teritorijalni integritet Unije.
Ako Kosovo bude pokušalo da se otcepi od Srbije, rat će se voditi pravnim sredstvima umesto oružjem. Po mom mišljenju, međunarodno pravo je sto odsto na strani Srbije. Ali to ne znači da će Srbija pobediti. Sve zavisi od toga koliko će se strateški voditi pravna borba.
Moj profesor Luis Zon je imao običaj da kaže svojim studentima da, ako je međunarodno pravo na vašoj strani, treba da pronađete način da kroz Povelju UN odbranite svoj stav. Profesor Zon je bio glavni pravni zastupnik u američkoj delegaciji kada je na kraju Drugog svetskog rata u San Francisku sastavljena Povelja UN.
U Povelji UN postoji jedan malo poznat postupak pomoću kojeg jedna država može da iznese pred Savet bezbednosti bilo koji spor sa drugim državama. Savet onda može da preporuči način rešavanja. Ako tu postoje i pravna pitanja (kojih će u slučaju Kosova svakako biti), Savet može da uputi predmet Međunarodnom sudu pravde. To bi bio siguran način da se dođe do ovog suda, jer slučajevi koje uputi Savet bezbednosti ne mogu da se odbace.
Evo još jedne malo poznate činjenice. Kada se spor preda Savetu bezbednosti, vodi se rasprava, a potom se glasa. Međutim, strane u sporu moraju da se uzdrže od glasanja.
Spor koji bi Srbija mogla da preda Savetu bezbednosti uključio bi sve zemlje koje su podržale kršenje međunarodnog prava javno izjavljujući da će pomoći Kosovu u njegovoj težnji ka nezavisnosti od Srbije (ta pomoć obuhvata priznavanje, isto kao i sklapanje ugovora i trgovinskih sporazuma sa Kosovom).
Srbija bi mogla da navede sledeće zemlje kao strane u sporu: SAD, Veliku Britaniju, Francusku, Belgiju, Italiju i Hrvatsku. Ove države su trenutno članice Saveta bezbednosti, pa zato ne bi mogle da glasaju u ovom slučaju.
Ostaje, dakle, devet država koje bi mogle da glasaju u Savetu bezbednosti: Kina, Ruska Federacija, Burkina Faso, Kostarika, Indonezija, Libija, Panama, Južnoafrička Republika i Vijetnam. Postoje odlične šanse da bi većina od najmanje pet država mogla da pokaže snažnu podršku međunarodnom pravu potvrđujući teritorijalni integritet Srbije. Siguran sam da će zahtev Kosova da druge zemlje podrže njegovu nezavisnost biti proglašen za očigledno kršenje međunarodnog prava.
Antoni D`Amato je profesor međunarodnog prava na čikaškom Nortvestern univerzitetu. Autor je preko 25 knjiga i sto članaka. Bio je glavni branilac dr Milana Kovačevića.

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Tekst odluke Vlade Srbije o poništavanju nezavisnosti Kosova i Metohije
BEOGRAD – Vlada Srbije usvojila je na današnjoj sednici Odluku o poništavanju protivpravnih akata privremenih organa samouprave na Kosovu i Metohiji o proglašenju jednostrane nezavisnosti.
Kako se navodi u saopštenju, vlada je zatražila hitno sazivanje vanrednog zasedanja Skupštine Srbije koja bi trebalo da potvrdi vladinu odluku.
Današnjom odlukom se poništavaju akti i radnje privremenih organa samouprave na Kosovu i Metohiji kojima se proglašava jednostrana nezavisnost, jer „narušavaju suverenitet i teritorijalnu celokupnost Srbije zajemčenu Ustavom Republike Srbije, Poveljom Ujedinjenih nacija, Rezolucijom Saveta bezbednosti Ujedinjenih nacija 1244 od 1999. godine i drugim rezolucijama Saveta bezbednosti Ujedinjenih nacija, kao i važećim međunarodnim pravom”.
Sledi integralni tekst Odluke Vlade Srbije:
„Odluka o poništavanju protivpravnih akata privremenih organa samouprave na Kosovu i Metohiji o proglašenju jednostrane nezavisnosti":
Polazeći od činjenice da je Republika Srbija međunarodno priznata država, jedan od osnivača i član Ujedinjenih nacija, kao i da je član mnogih drugih međunarodnih organizacija;
Da se na Republiku Srbiju, kao i na sve ostale države članice Ujedinjenih nacija, primenjuje osnovna načela i norme Povelje Ujedinjenih nacija kojima se garantuje i jemči suverenitet i teritorijalni integritet nezavisnih država u njihovim međunarodno priznatim granicama;
Da Ustav Republike Srbije jemči suverenitet i teritorijalnu celokupnost Republike Srbije, kao i da Ustav Republike Srbije izričito određuje da je Autonomna pokrajina Kosovo i Metohija sastavni deo teritorije Republike Srbije, da ima položaj suštinske autonomije u okviru suverene države Srbije i da iz takvog položaja Kosova i Metohije svi državni organi, pa i Vlada Republike Srbije, imaju ustavnu obavezu da zastupaju i štite državne interese Republike Srbije na Kosovu i Metohiji;
Da je Narodna skupština Republike Srbije 26. decembra 2007. godine usvojila Rezoluciju o zaštiti suvereniteta, teritorijalnog integriteta i ustavnog poretka Republike Srbije, u kojoj se utvrđuje da bi proglašenje nezavisnosti Kosova, kao i priznanje nezavisnosti Pokrajine od strane bilo koje države, predstavljali grubo kršenje međunarodnog prava, a pre svega Povelje Ujedinjenih nacija, Završnog akta iz Helsinkija i Rezolucije 1244 Saveta bezbednosti Ujedinjenih nacija. Takvim aktima i aktivnostima bili bi neposredno ugroženi suverenitet, teritorijalni integritet i ustavni poredak Republike Srbije;
Da je Rezolucija 1244 Saveta bezbednosti Ujedinjenih nacija izričito predvidela da je Kosovo i Metohija integralni deo Republike Srbije, da je potvrdila „privrženost svih država njenom suverenitetu i teritorijalnom integritetu”, kao i da je ta pravna činjenica izričito navedena i u ranijim rezolucijama Saveta bezbednosti Ujedinjenih nacija br. 1160, br. 1199, br. 1203 (sve od 1998. godine) i br. 1239 od 1999. godine;
Izražavajući bezrezervnu privrženost Povelji Ujedinjenih nacija i principima i načelima suverene jednakosti država članica Ujedinjenih nacija koji čine osnov Povelje Ujedinjenih nacija, poštujući Rezoluciju 1244 Saveta bezbednosti Ujedinjenih nacija na osnovu koje je uspostavljena misija Ujedinjenih nacija na Kosovu i Metohiji, kao i snažno opredeljenje Republike Srbije da se poštuje međunarodno pravo koje čini temelj sveopšteg mira i bezbednosti u svetu,
Na osnovu člana 97. tačka 1. Ustava Republike Srbije, člana 123. tačka 3. Ustava Republike Srbije, člana 182. stav 2. Ustava Republike Srbije i člana 43. stav 1. Zakona o Vladi ,Vlada Republike Srbije donosi
O D L U K U
O PONIŠTAVANjU PROTIVPRAVNIH AKATA PRIVREMENIH ORGANA SAMOUPRAVE NA KOSOVU I METOHIJI O PROGLAŠENjU JEDNOSTRANE NEZAVISNOSTI
1. Poništavaju se akti i radnje privremenih organa samouprave na Kosovu i Metohiji kojima se proglašava jednostrana nezavisnost, jer narušavaju suverenitet i teritorijalnu celokupnost Republike Srbije zajemčenu Ustavom Republike Srbije, Poveljom Ujedinjenih nacija, Rezolucijom Saveta bezbednosti Ujedinjenih nacija 1244 od 1999. godine i drugim rezolucijama Saveta bezbednosti Ujedinjenih nacija, kao i važećim međunarodnim pravom. Ovi akti i radnje predstavljaju nasilno i jednostrano otcepljenje dela teritorije Republike Srbije, i zato su nevažeći i ništavni. Ovi akti i radnje ne proizvode nikakvo pravno dejstvo u Republici Srbiji, kao ni i u međunarodnom pravnom poretku. Jednostrano otcepljenje dela teritorije suverene države predstavlja pravno nasilje nad Republikom Srbijom i nasilje nad važećim međunarodnim pravom.
2. Vlada Republike Srbije i ovom odlukom potvrđuje da je Autonomna pokrajina Kosovo i Metohija neotuđivi deo jedinstvenog i nedeljivog ustavnog i državnopravnog poretka Republike Srbije na osnovu Ustava Republike Srbije i Povelje Ujedinjenih nacija.
3. Vlada Republike Srbije i ovom odlukom potvrđuje da su Srbi i svi građani Autonomne pokrajine Kosovo i Metohija koji priznaju državu Srbiju u potpunosti punopravni i ravnopravni građani Republike Srbije, i da imaju puno pravo da ne priznaju nelegalne akte o proglašavanju jednostrane nezavisnosti.
4. Vlada Republike Srbije potvrđuje spremnost da na teritoriji Autonomne pokrajine Kosovo i Metohija sprovodi Ustav i zakone, kao i celokupan pravni poredak Republike Srbije.
5. Vlada Republike Srbije zahteva da i sve druge, Ustavom određene državne institucije i organi Republike Srbije, preduzmu sve ustavne i zakonske akte i mere kojima se obezbeđuje i osigurava Ustavom Republike Srbije zajemčena jedinstvenost i nedeljivost teritorije Republike Srbije, u skladu sa Rezolucijom 1244 Saveta bezbednosti Ujedinjenih nacija i Vojno-tehničkim sporazumom između Međunarodnih bezbednosnih snaga ("KFOR") i vlada Savezne Republike Jugoslavije i Republike Srbije.
6. Pozivajući se na Rezoluciju Narodne skupštine Republike Srbije o zaštiti suvereniteta, teritorijalnog integriteta i ustavnog poretka Republike Srbije, posebno na tačku 5. Rezolucije u kojoj Narodna skupština traži od Vlade Republike Srbije da sa Evropskom unijom utvrdi da misija Evropske unije ne može doći na teritoriju Republike Srbije, na Kosovo i Metohiju, bez adekvatne odluke Saveta bezbednosti Ujedinjenih nacija, Vlada Republike Srbije proglašava ništavnim sve odluke organa Evropske Unije o slanju misije na Kosovo i Metohiju. Kao protivpravne, ove odluke za Republiku Srbiju nemaju nikakvo pravno dejstvo i ne proizvode bilo kakve obaveze Republike Srbije prema Evropskoj uniji, niti prema bilo kome ko bi ih sprovodio.
7. Vlada Republike Srbije zahteva hitno sazivanje sednice Saveta bezbednosti Ujedinjenih nacija na kojoj bi saglasno Povelji Ujedinjenih nacija i Rezoluciji Saveta bezbednosti Ujedinjenih nacija 1244 odmah bio poništen protivpravni akt o proglašavanju jednostrane nezavisnosti Pokrajine. Vlada Republike Srbije zahteva da Specijalni predstavnik Generalnog sekretara Ujedinjenih nacija preduzme sve mere koje mu stoje na raspolaganju prema Rezoluciji 1244 Saveta bezbednosti Ujedinjenih nacija, kao i prema drugim aktima tog organa Ujedinjenih nacija, da spreči kršenje Povelje Ujedinjenih nacija i Rezolucije 1244 Saveta bezbednosti Ujedinjenih nacija, i da odmah poništi sve akte i radnje kojima se protivpravno proglašava jednostrana nezavisnosti Pokrajine, kao i da predupredi svako dalje kršenje te rezolucije, drugih akata Saveta bezbednosti Ujedinjenih nacija, Povelje Ujedinjenih nacija i važećih normi i pravila međunarodnog prava.
8. Vlada Republike Srbije zahteva od svih država članica Ujedinjenih nacija da poštuju suverenitet i teritorijalni integritet Republike Srbije, saglasno međunarodnom pravu, Povelji Ujedinjenih nacija i Rezoluciji 1244 Saveta bezbednosti Ujedinjenih nacija.
Ova odluka stupa na snagu danom objavljivanja u „Službenom glasniku Republike Srbije”.

Šef Nemačke pošte u zatvoru
Nemačka javnost suočena je sa jednom od najvećih finansijskih afera u periodu od Drugog svetskog rata naovamo. Afera se svrstava u red skandala koji se dovode u vezu sa imenima prominentnih počinilaca. Posle već zaboravu prepuštenog korupcionaškog skandala u koji je bio umešan i bivši nemački kancelar Helmut Kol, predmet policijske i sudske istrage postao je predsednik upravnog odbora Nemačke pošte Klaus Cumvinkel.
Cumvinkel juče je lišen slobode pod sumnjom da je bio umešan u organizovanu utaju poreza.
Vest o hapšenju potvrdio je i portparol Nemačke pošte Uve Benzin: „Protiv gospodina Cumvinkela pokrenuta je zvanična istraga.” Portparol pošte odbio je da komentariše okolnosti i detalje istrage. Iz policijskih krugova, ipak, procurilo je konkretnije, naravno nezvanično, objašnjenje. Cumvinkel se obreo pod opravdanom sumnjom da je u generalštapski organizovanoj akciji utajio više od desetak miliona evra i prebacio taj novac u manjim deonicama u poreski raj kneževine Lihtenštajn i na Kajmanska ostrva – shodno težini optužbi uhapšen je juče, u svojoj luksuznoj vili, u elitnom kelnskom naselju Marijenberg, sličnom beogradskom Dedinju.
Vest o Cumvinkelovom hapšenju proširila se, lokalni mediji tvrde – brzinom šumskog požara, preko cele Nemačke. Uprkos zvaničnoj verziji, po kojoj je povod hapšenju bila sumnja u utaju poreza u visini od „svega” desetak miliona evra, upućeni ističu, u direkcijama desetina velikih nemačkih koncerna u toku je naprasno veliko spremanje arhiva podataka. 
Koliko do juče, pred hapšenje, Cumvinkel je važio za jednog od najuspešnijih nemačkih menadžera, ujedno i za šefa sa najdužim radnim stažom na čelu jednog nemačkog akcionarskog društva. Pripisuju mu se zasluge za prvu uspešnu sanaciju, i privatizaciju, jednog kontinentalnog državnog koncerna. Po dolasku na položaj prvog čoveka Nemačke pošte, 1989. godine, Cumvinkel je pretvorio dotadašnjeg dežurnog državnog gubitaša, poštu, u rentabilno preduzeće. Umesto gubitaka, koji su uoči privatizacije iznosili oko milion maraka dnevno, Nemačka pošta danas beleži berzanske uspehe kao vodeći globalni logistički koncern te vrste. Njena berzanska vrednost se procenjuje na oko 35 milijardi evra. Karijera „kapetana poštanskog broda”, Klausa Cumvinkela, međutim, ne čita se samo kao dnevnik uspeha. U nekoliko navrata njegove transakcije na internacionalnom tržištu kapitala dovele su do velikih gubitaka. Tako je u takozvanoj američkoj avanturi – ortakluk Nemačke pošte i privatne ekspresne poštanske dostave u SAD – „izgorelo” pet milijardi evra.
Broj gubitaka, koji su, naravno, samo donekle ružili (uspešne) godišnje bilanse Nemačke pošte, naglo raste, ako im se dodaju „spontani” gubici preduzeća u kojima je Cumvinkel bio član upravnih i nadzornih odbora, poput Poštanske banke i Nemačkog telekoma.
U krugovima berzanskih spekulanata, Cumvinkel je dobio nadimak „Poglavica srebrna lokna”. A u odgovarajućem objašnjenju je, po običaju, dodavano: „Gde se sedi kuštravko pojavi, teče krv akcionara.” Da ovakva razmišljanja nisu samo proizvod zlonamernih i zluradih spletkaroša dokazuje nagli rast akcija Nemačke pošte. Na vest o hapšenju Cumvinkela, vrednost žute (poštanske) akcije skočila je sa 22,50 na 22,70 evra.

Zatvorski seks, orgije i korupcija
Bejzbol, pijančenje, orgije i zatvorski sistem po ugledu na mafijaški. Ovakvo stanje je Džejms Mekdonou, sekretar zatvora, donedavno na toj dužnosti, zatekao kada je pre dve godine stupio na dužnost u jedan od najvećih zatvorskih sistema u zemlji, na Floridi.
U stvari, kako prenosi Si-En-En, kada je prvog dana došao na posao i ušao u svoju kancelariju naišao je na žutu policijsku traku kojom se ne dozvoljava pristup mestu zločina.
Lista prestupa i kriminalnih dela bila je, kako kaže Mekdonou, zaista impresivna:
– glavni zatvorski zvaničnici primali su mito;
– stražari su unosili i prodavali steroide koji su im davali podstrek i prednost na bejzbol terenu;
– novac poreskih obveznika korišćen je za piće i žene;
– stražari su kažnjavali druge stražare koji su pretili da će ih prijaviti.
„Korupcija je dostigla najveće razmere“, kaže Mekdonou i dodaje da je sve počinjalo od vrha. „Polovinu vremena su bili pijani, a tokom one druge su orgijali, kada nisu uzimali novac i prebijali jedni druge. Žene su u ovom odeljenju tretirane kao pokretna imovina i stoka“, priča Mekdonou.
Sistemom je upravljala bizarna zatvorska kultura, ona u kojoj su ljudi opsednuti bejzbolom, koji se igrao između odeljenja, i orgijama organizovanim posle utakmica.
„Nemam reči da objasnim do koje mere je vladala opsesija bejzbolom. Posle utakmica, na pijankama, ljudi su promovisani na licu mesta na visoke položaje u odeljenju jer su uspevali nekoliko puta da zamahnu i prebace loptu preko ograde.“
„Veze između bejzbola, zabave, korupcije i prebijanja bile su krajnje isprepletane“, napominje Mekdonou.
Zabave i orgije često su organizovane u kući na obali izgrađenoj na zatvorskoj zemlji za bivšeg upravnika, novcem poreskih obveznika. Kuća je bila kompletno opremljena, uključujući bar, sto za bilijar i džakuzi.
Pre dolaska na čelo zatvorskog sistema u Floridi, koji nadzire 90.000 zatvorenika, Mekdonou je kao pukovnik komandovao trupama u Vijetnamu i Africi i bio direktor Kancelarije za kontrolu droge na Floridi.
Mesto sekretara zatvorskog sistema na Floridi napustio je, kako kaže, jer smatra da je iskorenio korupciju. Vreme je da „na scenu stupe ljudi koji zavode red i zakon“.
S obzirom na to da je rođen u Bruklinu, u Njujorku, Mekdonou je do u detalj znao kako „živi i radi“ mafija pa mu nije bilo teško da shvati kako je funkcionisao njegov prethodnik Džejms Krozbi.
Na osnovu optužbi za mito Krozbi se izjasnio krivim i nalazi se na odsluženju kazne u federalnom zatvoru.
Krivične prijave podnete su još protiv 40 osoba i najveći broj njih je osuđen. Pored orgija i drugih nedozvoljenih postupaka izvan ćelijskih blokova, dodatne optužbe iznosili su zatvorenici koji su bili zlostavljani.
Među uhapšenima bili su i sedmorica stražara optuženih da su tukli zatvorenike, uključujući i petoricu koji su prisiljavali kažnjenike da piju vodu iz toaleta. Svi su izjavili da nisu krivi.
Tina Hejs, direktor zatvorskog odeljenja za inicijative, zaposlena u zatvorskom sistemu 28 godina, kaže da je atmosfera pre dolaska Mekdonoua bila „malo napeta“ zbog zaposlenih koji su „uvek bili nervozni“. Oni koji nisu prisustvovali ili igrali na utakmicama bejzbola, kaže Hejs, bili su „izolovani“ i „gurnuti u stranu“.
„Mekdonou je vratio standarde u odeljenje“, tvrdi Hejs. „Danas možemo otvoreno i slobodno da govorimo, a da se pri tome ne plašimo posledica.“
Mekdonou kaže da su većina od 28.000 zaposlenih u zatvorskom sistemu pošteni, radni ljudi koji ni najmanje nisu bili korumpirani, kao ni mnogi na visokim mestima.
„Mislim da sam iskorenio tu nit korupcije, jer – svi su oni bili nalik razuzdanim momcima koji su se oteli kontroli.“

Slovenci misle da Srbi obožavaju njihovu robu
Od našeg stalnog dopisnika
Ljubljana, 14. februara – Glavni strah koji ovih dana muči slovenačku javnost, a posebno privrednike, povodom namere slovenačke vlade da među prvima prizna državu Kosovo, najbolje opisuje naslov vesti „Hoće li Srbi bojkotovati slovenačke proizvode?”, koju je na svom teletekstu objavila nacionalna televizija. Samo Hribar-Milič, predstavnik slovenačkih poslodavaca, javio se tim povodom i ocenio da u Srbiji nema teorije da uspe bilo kakav bojkot slovenačke robe, uz umirujući zaključak da bi „mogući bojkot” proizvoda koji nose etiketu „Made in Slovenia” u Srbiji mogao da traje „svega jedan, a najviše dve sedmice”, izveštava TV Slovenija.
Da podsetimo da je i predsednik slovenačke vlade nedavno na istoj televiziji umirivao domaće biznismene koji upozoravaju domaće vlasti na oprez i da se „malo sačeka sa priznanjem nezavisnog Kosova” jer slovenačka preduzeća imaju u Srbiji preko 1.000 firmi i ogromna ulaganja. Premijer Janez Janša je, međutim, u udarnom večernjem terminu objasnio da bojkot slovenačke robe u Srbiji nije uspeo ni prilikom prethodnih nekoliko pretnji (za vakta Miloševića), te da su domaći proizvodi poznati po kvalitetu i tako omiljeni u Srbiji da Srbi naprosto ne mogu bez njih. Slovenačke dostojanstvenike u tom uverenju učvršćuju i dopisnici slovenačkih medija iz Beograda koji potvrđuju da u srpskim domaćinstvima ima ne samo više „Gorenje” aparata nego u samoj Sloveniji, nego i da je eksplozija „paklene naprave” (za koju ovde još nije potvrđeno radi li se o kašikari ili o nekoj drugoj bombi) na ulazu novobeogradskog „Merkatora” incident koji ne umanjuje omiljenost i posećenost tog dućana kako u Beogradu, tako i širom Srbije.
Pomenuti Hribar-Milič, direktor Privredne komore Slovenije, prema TV Slovenija, upozorava i na podatak da je Slovenija samo za prvih devet meseci 2007. izvezla za preko pola milijarde evra robe i dodao: „Moramo znati da prosečna Srbija, dakle ona sa kojom poslujemo u Srbiji, nije radikalna, već želi umerene uslove za saradnju i poslovanje; poslovni partneri jesu zabrinuti, ali su isto kao i mi uvereni da (u Srbiji) imamo još mnogo (neiskorišćenih) poslovnih prilika. Zato očekujemo da ćemo zajedno sa glavninom Evropske unije priznati Kosovo.”
Direktorka preduzeća „Trimo” iz Trebnja Tatjana Fink je, međutim, opreznija od Hribar-Miliča, pa opominje da je „kosovsko pitanje u Srbiji veoma osetljiva tema”, stoga očekuje da će slovenačka spoljna politika na čelu EU pronaći „onoliku meru diplomatske mudrosti – da njen stav zadovolji sve strane”. „Trimo” ima u Srbiji gotovo 100 zaposlenih, dok poslovodstvo „Petrola”, koji u Srbiji ima tri benzinske pumpe, zbog „osetljivosti teme” u kojoj Slovenija teško može da sedi na dve stolice, ne daje izjave.
Za to vreme svi slovenački mediji euforično iščekuju „završni čin raspada SFRJ”, gde ključno mesto ima slovenačko priznanje države Kosovo; u tom duhu i TV Slovenija od jutarnjeg programa dalje zasipa gledaoce dirljivim prilozima o šansama koje se „posle osamostaljenja pružaju kosovskim sportistima”, uz snimke zastava koje se već vijore „uz američke” na ulicama Prištine i iz prištinskog „pres-centra” gde je „već sve spremno za proglašenje nezavisnosti”. Nezvanično saznajemo da se ovih dana očekuje dolazak kosovskog premijera Hašima Tačija u Ljubljanu, na poslednje konsultacije sa zvaničnicima Slovenije uoči 17. februara.

Francuska priznaje u ponedeljak
Pariz – Francuska će priznati nezavisnost Kosova u ponedeljak, odnosno odmah posle deklaracije o nezavisnosti koju predstavnici Albanaca sa Kosova spremaju za nedelju, saznaje Tanjug u diplomatskim izvorima u Parizu.Ambasador Srbije u Parizu Predrag Simić sprema se da napusti Francusku u sredu, odnosno 48 časova posle podnošenja protestne note francuskom ministarstvu spoljnih poslova.
On će biti pozvan na konsultacije u Srbiju prema odluci Saveta za nacionalnu bezbednost, prema kojoj će se povući ambasadori iz zemalja koje bi priznale nezavisnost srpske pokrajine, ali bez prekida diplomatskih odnosa.Procene francuskih diplomata su da se predstavnici Albanaca sa Kosova spremaju da proglase nezavisnost „u subotu ili nedelju, verovatno u nedelju”.
Francuska će priznati nezavisno Kosovo već u ponedeljak, zajedno sa Velikom Britanijom, Nemačkom i Italijom, rečeno je Tanjugu u dobro obaveštenim izvorima bliskim Ke d'Orseju.U Parizu smatraju da bi moglo da bude manjih promena narednih dana, ali da je „proces otpočeo”.
Francuske diplomate procenjuju da je teškoća u ovom trenutku pronaći jedinstvenu poziciju EU po pitanju priznavanja Kosova.Sastanak „dvadesetsedmorice” na ministarskom nivou, u ponedeljak u Briselu, neće doneti jedinstvenu odluku EU o nezavisnosti Kosova. Cilj ovog sastanka je da se donese odluka o tome da svaka članica EU pokrene nacionalnu proceduru izjašnjavanja.
Diplomate iz Ke d'Orseja ocenjuju da Kipar i Slovačka nikada neće priznati nezavisno Kosovo, dok će neke zemlje, poput Grčke i Rumunije, sačekati da vide kako će se odvijati situacija u narednim mesecima.
Francuska strahuje od mogućnosti izbijanja sukoba na Kosovu posle proglašenja nezavisnosti jer je „na prvoj liniji” s obzirom na prisustvo njenih vojnih snaga u pokrajini, saznaje Tanjug iz izvora bliskih francuskom ministarstvu.
Zbog toga su „izuzetno oprezni”.
Francuske diplomate imaju utisak „da su Rusi pomalo pomireni sa situacijom (oko Kosova) u ovom trenutku”.Oni vide Rusiju kao „osetljivu multinacionalnu državu”.
Francuske diplomate ocenjuju da je „ruska retorika impresivna”, ali i da „Rusi znaju dokle da idu, a da ne odu previše daleko”.Prema Ke d'Orseju, Kosovo nije cilj Kremlja, dok bi, sa druge strane, situacija mogla da bude mnogo teža za njih unutar same Rusije.
Francuska pozicija je da su „sve pokušali” kako bi došli do rešenja, ali da je nezavisnost jedino rešenje koje preostaje.Oni smatraju da Rusija nije dala zadovoljavajući odgovor na pitanje šta je alternativa nezavisnosti.
Francuzi nisu zadovoljni ruskim stavom da sukobi između Palestinaca i Izraelaca traju već 60 godina, te da nema razloga da se požuruje po pitanju Kosova.
Ke d'Orsej procenjuje da dosadašnja situacija nestabilnosti na Kosovu odgovara Rusiji, zato što je to zona u srcu Evrope u kojoj mogu da imaju uticaj.Francuske diplomate iz istog razloga ne žele da se održi dosadašnja situacija, koja bi bila zona potencijalnih sukoba.Oni konstatuju da su SAD u potpunosti za nezavisnost i da imaju tendenciju da ubrzaju proces.
Za francusku diplomatiju menjanje međunarodno priznatih granica nije problem.
Oni smatraju da od 1989. godine granice nisu prestale da se menjaju u centralnoj i istočnoj Evropi i navode kao primer Čehoslovačku i Jugoslaviju.Francuske diplomate smatraju da princip teritorijalnog integriteta zemalja može da se dovede u pitanje.
„Postoji princip teritorijalnog integriteta zemalja, ali sa principima možete da radite šta hoćete”, smatra diplomata iz Ke d'Orseja.

Možda mi imamo originalni dokument Dejtonskog sporazuma
Nestanak originala Dejtonskog sporazuma iz Predsedništva BiH podstakao je priče da u tamošnjim institucijama moraju da vladaju nemarnost i nehat čim je izgubljen tako važan dokument. Visokom predstavniku međunarodne zajednice u BiH Miroslavu Lajčaku kao da je laknulo kada se odmah posle nestanka teksta sporazuma dosetio da se još jedan original čuva u Parizu. Međutim, originalni primerak stigao je i u Beograd, ali juče nijedna srpska državna institucija nije mogla da potvrdi da se pod njenim krovom nalazi Dejtonski sporazum.
„Gde je Dejtonski sporazum” pitanje je na koje nijedan državni organ nije odmah mogao da odgovori. Državne službe u Beogradu velikodušno su predavale ulogu „čuvara dokumenta” jedna drugoj, uglavnom tipujući na Predsedništvo. Kada se bude prekopalo po arhivama, kaže bivši državni funkcioner Vlado Nadeždin, Dejtonski sporazum bi morao da se pojavi.
– Ja sam lično odneo original Dejtonskog sporazuma u tadašnje Ministarstvo spoljnih poslova i trebalo bi da se i danas nalazi u tamošnjem arhivu – kaže Vlado Nadeždin, koji je u vreme potpisivanja Dejtonskog sporazuma 1995. obavljao funkciju šefa kabineta ministra spoljnih poslova SRJ. Kako je savezno ministarstvo posle raspada Državne zajednice Srbija i Crna Gora transformisano u republičko, dokument bi morao da se nalazi u sadašnjem Ministarstvu spoljnih poslova. Međutim, u resornom ministarstvu nisu mogli da nam potvrde da li je stvarno tako.
– Praksa je da naše ministarstvo čuva međunarodne sporazume, ali sada ne bismo mogli da potvrdimo da li je to slučaj i sa Dejtonskim sporazumom – rekli su nam u Ministarstvu spoljnih poslova.
I Ivica Dačić, bliski saradnik Slobodana Miloševića u vreme dok je Milošević bio predsednik Srbije i potpisnik Dejtonskog sporazuma, kaže da je originalni dokument stigao u Srbiju i da se najverovatnije nalazi u Ministarstvu spoljnih poslova, ali da je moguće da je i beogradski primerak nestao.
U Vladi Srbije nisu znali gde se nalazi tako važan dokument, ne isključujući mogućnost da je čak i u njihovom arhivu, ali da „to treba proveriti”. Budući da je Slobodan Milošević potpisao sporazum kao predsednik Srbije, u vladi pretpostavljaju da je dokument pre na Andrićevom vencu nego u Nemanjinoj. Međutim, u Predsedništvu su nam zvanično potvrdili da Dejtonski sporazum nije u njihovoj instituciji.
– Dokumenta u vezi sa radom predsednika čuvaju se u Generalnom sekretarijatu predsednika republike osnovanom 1998. Svi akti nastali pre toga pohranjivani su u Upravi za zajedničke poslove republičkih organa pod ingerencijom Vlade Srbije – rečeno nam je u Predsedništvu.
Međutim, Mirjana Nikolić, direktorka Uprave za zajedničke poslove republičkih organa, kaže da se Dejtonski sporazum ne čuva pod njihovim krovom i da se nikad i nije nalazio u njihovoj arhivi. 
Starateljstvo nad dokumentom negira i Arhiv Srbije, jer je „dejtonac” isuviše mlad za njihovu nadležnost. Dokumenta stižu kod njih tek kada „napune” 30 godina. 
Glavni tužilac Kantona Sarajevo Branko Šljivar zatražio je juče od predsedništva BiH da tužilaštvu dostave informaciju o slučaju nestalog sporazuma. „Moguće je da se radi o krivičnom delu uništavanja ili prikrivanja arhivske građe”, rekao je Šljivar. U Srbiji ne sumnjaju na nešto slično. Naši sagovornici kažu da dokument „mora da je tu negde” i da samo treba vremena da se potraži.

Bitka za Kosmet na Ist Riveru
Od našeg stalnog dopisnika
Njujork,14. februara – Srbija i Rusija su na današnjoj sednici Saveta bezbednosti zatražile da šef Unmika Joahim Riker, shodno mandatu dobijenom po Rezoluciji 1244, poništi eventualnu odluku kojom bi Priština jednostrano proglasila nezavisnost Kosova. Takve zahteve su precizirali ministar spoljnih poslova Vuk Jeremić i ambasador Vitalij Čurkin, naglašavajući ujedno da pregovore o statusu te pokrajine treba nastaviti da bi se sporazumom Beograda i Prištine došlo do rešenja zasnovanog na poštovanju, a ne na kršenju, međunarodnog prava.
Njihovi nastupi pokazali su da diplomatska bitka za Kosmet na Ist Riveru nije, niti će uskoro biti, završena. Iako SAD i evropske zemlje ubrzavaju primenu „Ahtisarijevog plana”, nastaviće se, kako se čuje, jaka protivljenja otcepljenju pokrajine, kojoj ni najavljena samoproklamovana, i spolja delimično podržana, nezavisnost ne može doneti punu državnost. Uz ostalo što joj Moskva, s pravom veta, neće dozvoliti, kako se tvrdi, učlanjenje u UN i niz drugih važnih međunarodnih organizacija, koje kompletiraju status svake prave države.
Za današnju sednicu vladalo je veliko interesovanje. Iako je bila zatvorena za širu javnost, prisustvo je omogućeno delegacijama zainteresovanih nečlanica Saveta. Predstavnici oko 50 zemalja su iskoristili to pravo. Sala je, kažu, bila dupke puna.
Većina članica Saveta bila je danas za nastavak pregovora, procenio je Jeremić. Od prisutnih se čuje da je taj odnos bio 9:6 ili 8:7, pri čemu su u manjini ostale zemlje, kao što su Amerika i evropske članice, koje „ne vide svrhu daljih razgovora” i insistiraju na primeni „Ahtisarijevog plana za nadziranu nezavisnost Kosova”. I Čurkin je rekao da većina članica podržava nastavak pregovora dok je britanski ambasador Džon Sojers odnos snaga ocenio kao „fifti-fifti”. Zamenik ambasadora SAD Alehandro Volf ocenio je da je rad Saveta „blokiran”, ali nije isključio mogućnost nove vanredne sednice posvećene Kosovu…
Atmosfera među diplomatima u UN danas je odisala retkom nelagodom: zbog osećanja da, u tako dubokim razlikama, njihov glavni organ, Savet bezbednosti, „ne može mnogo da uradi, ali da može mnogo da izgubi”. Drugim rečima – da će, ako ne nađe put za stvarno rešenje krize oko statusa pokrajine Srbije, u krizu zapasti i on i međunarodni poredak za čiju je stabilnost zadužen.
Takve zebnje izražavane su pri mnogim susretima pred današnju hitnu vanrednu sednicu Saveta bezbednosti, sazvanu povodom zahteva Srbije, koji je podržala Rusija, da se ne dozvoli njeno rasparčavanje u vidu nagoveštenog jednostranog prištinskog proglašenja „nezavisnosti Kosova”.
Zahtev Srbije za vanrednu sednicu Saveta sadržao je dvostruki apel – da se očuva ne samo njen nego i integritet Ujedinjenih nacija, jer bi i one u ovom slučaju takođe mogle da dožive specifično rasparčavanje, izdvajanjem posebnih interesa iznad univerzalnih principa na kojima su utemeljene. To je posebno naglašeno i u govoru Jeremića kao i u njegovom nastupu pred novinarima po završetku sednice.
Upozorio je da je najava Prištine da uskoro jednostrano proglasi nezavisnost Kosova postupak koji može da „drastično unazadi napredak celog regiona”, da će od toga „posledice trpeti cela svetska zajednica” i predočio da „zajedničkim radom možemo sprečiti katastrofu nepojmljivih razmera”. Radi se, dodao je, o pokušaju da se nasilno rasparča suverena zemlja uz neposredno poništavanje prvog načela Povelje UN – suverene jednakosti država članica. Iz takvog presedana proistekao bi „nekontrolisani vodopad secesija” tako da bi „postojeći konflikti eskalirali, zamrznuti konflikti bi se rasplamsali, a novi bi buknuli…
Zatim je poručio: „Dozvolite mi da budem sasvim jasan. Republika Srbija nikada neće prihvatiti nikakvo narušavanje svog teritorijalnog integriteta. Mi nikada nećemo priznati nezavisnost Kosova. Mi ga se nećemo odreći, nećemo odustati, ako ovaj kukavički čin ne bude sprečen. Ni sada. Ni za godinu dana. Ni za deceniju. Nikada. Kosovo i Metohija će ostati deo Srbije zauvek.”
Stavove Srbije je u oba svoja nastupa – u Savetu i razgovoru s novinarima – podržao ambasador Čurkin. Uz zahtev da se poništi eventualno jednostrano proglašenje nezavisnosti Kosova, on je ponovio da je jedino pravo rešenje ono do kojeg bi se došlo saglasnošću Beograda i Prištine, kao i da niko, pa ni EU, ne može da preduzima poteze mimo odluka Saveta. 
Pozvao je Kfor i civilnu policiju UN da spreče i zaustave nasilje i da se ponašaju u skladu s mandatom iz Rezolucije 1244. Posebno je izrazio zabrinutost za položaj kosovskih Srba. Rekao je da bi zbog odbijanja da prihvate jednostranu deklaraciju njihove teritorije mogle da budu izolovane, pa da bi „kosovski Albanci i zemlje koje ih ohrabruju snosili odgovornost za faktičku podelu Kosova”.   
U celini uzev, Jeremić je izrazio uverenje da je potrebno da se nastave statusni pregovori. Naglasio je i da Srbija neće pribeći primeni sile.
„Mi smo napravili izbor. Sada je vreme da Savet bezbednosti i zemlje članice izaberu – da odluče da li će nam se pridružiti u odbrani načela koja svi duboko poštujemo. Jer to pitanje koje stoji pred vama: da li uništiti ili sačuvati nepovredivi karakter osnovne solidarnosti među suverenim državama, zajednički imenilac svetske zajednice”, zaključio je ministar spoljnih poslova Srbije.
Amerika je, kako se čuje, i izdejstvovala da današnja sednica ne bude otvorena za javnost, iako je reč o pitanju koje je očigledno izazvalo vanredno veliko zanimanje. Zašto joj je bilo stalo da sastanak bude iza zatvorenih vrata, može samo da se pretpostavlja.
-----------------------------------------------------------
Srbija nikada neće zaboraviti
Mi vam kažemo, sa svom sigurnošću i moralnom snagom ujedinjenog naroda: Srbija nikada neće zaboraviti.
Očuvanje celovitosti i slobode Srbije, integrisane u Evropu i uključene u svet, temelj je našeg nacionalnog interesa. To se neće promeniti.
Mi smo napravili izbor. Sada je vreme da Savet bezbednosti i zemlje članice izaberu – da odluče da li će nam se pridružiti u odbrani načela koja svi duboko poštujemo.
Jer to pitanje koje stoji pred vama: da li uništiti ili sačuvati nepovredivi karakter osnovne solidarnosti među suverenim državama, zajednički imenilac svetske zajednice.
Trenuci kao što je ovaj određuju put svake nacije. Mi smo narod, gospodine Predsedavajući, koji se vekovima borio da odbrani svoju slobodu, da uspostavi demokratiju i da izgradi pravedno društvo.
Tako je bilo, tako jeste i tako će biti. Kao i Kosovo što će biti. Naše do kraja. Kosovo će ostati deo Srbije zauvek.
(Iz govora ministra spoljnih poslova Vuka Jeremića pred Savetom bezbednosti UN)
-----------------------------------------------------------
Šta Beograd traži od Saveta bezbednosti
• Da hitno reaguje i osudi nameru Prištine da jednostrano, nezakonito i protivpravno objavi nezavisnost pokrajine Srbije
• Da šef Unmika Joahim Riker dobije instrukcije da proglasi nevažećim eventualni akt o nezavisnosti i da raspusti skupštinu u Prištini
• Da Kfor u skladu sa Rezolucijom 1244 ostane „statusno neutralan” i da „pokaže posebno razumevanje za kosovske Srbe, njihovo sveštenstvo i manastire”
• Da EU nastavi da u celosti poštuje sve odredbe Rezolucije 1244 i da mandat za svoju misiju mora da traži od Saveta bezbednosti.

Putin: Nemoralno i nezakonito
„Jednostrana podrška nezavisnosti Kosova nemoralna je i suprotna važećem pravu”, izjavio je juče ruski predsednik Vladimir Putin na tradicionalnoj godišnjoj konferenciji za novinare u Kremlju. „Predlagali smo našim partnerima da ne raspiruju separatizam i da stvorimo zajednička pravila za njegovo suzbijanje. Međunarodno pravo u ovome trenutku ni na koji način ne štiti interese malih država”, istakao je Putin.
„Teritorijalna celovitost država ustanovljena je međunarodnim pravom, a status Kosova kao neotuđivog dela Srbije određen je Rezolucijom 1244 Saveta bezbednosti UN. Sve članice Svetske organizacije dužne su da se toga drže”, naglasio je šef ruske države dodavši da više od 40 zemalja Zapada ne prihvataju nezavisnost Severnog Kipra, a nezavisnost Abhazije ili Južne Osetije niko čak i ne pominje.
„Zar vas Evropejce nije sramota da uopšte baratate sa takvim dvojnim standardima? Kažu nam – Kosovo je poseban slučaj. To je obična laž, a ne poseban slučaj”, odgovorio je ruski predsednik na pitanje jedne nemačke novinarke koju je interesovalo kako će se Moskva ponašati u slučaju jednostranog priznavanja kosovske nezavisnosti.
„Ako neko prihvata glupa rešenja, ne znači da i mi treba tako da postupamo”, naglasio je Putin.
Prema rečima prvog čoveka Rusije, Moskva u slučaju Kosova neće delovati simetrično. „Reagovaćemo tako da osiguramo sopstvene interese. Ako oni za sebe misle da su u pravu, zašto to ne bismo mislili i mi za sebe. U svakom slučaju nećemo slediti tuđa glupa rešenja. Rusija ima svoje obaveze i mi znamo šta nam je raditi”, zaključio je predsednik.
Ovogodišnjoj konferenciji za štampu prisustvovalo je 1.364 predstavnika „sedme sile” (najviše do sada), od kojih oko 200 iz inostranstva. Ceo događaj trajao je četiri sata i četrdeset minuta, puna dva sata su ga direktno prenosili državni televizijski kanali Rusija i Prvi, kao i radiostanice Radio Rusija i Majak da bi posao potom preuzela TV stanica Vesti-24 koja se emituje preko Interneta. Odgovori predsednika simultano su prevođeni na četiri jezika – engleski, francuski, nemački i japanski.
Godišnji susret Vladimira Putina sa novinarima nema unapred utvrđeni redosled i dotiče se svih tema, kako onih u vezi sa unutrašnjim problemima najveće države na svetu, tako i onih iz sfere međunarodnih odnosa. Konferencija je počela kratkim uvodnim govorom predsednika u kojem je on istakao da je u proteklih osam godina radio danonoćno „kao rob” i da je lično zadovoljan postignutim. Potom se prešlo na pitanja.
Ove godine interesovanja novinara zaokupljali su budući Putinov rad, poverenje u Dmitrija Medvedeva, ekonomski i socijalni problemi, inflacija, korupcija, delovanje opozicije, sloboda medija, energetska politika, letovi strateških bombardera, saradnja sa Kinom...
Posebnu pažnju izazvala su pitanja u vezi sa namerama SAD da instaliraju raketne sisteme u Evropi, o ulasku Ukrajine u NATO i eventualni odgovori Rusije na takav korak.
„Naš Generalštab, naši stručnjaci smatraju da taj sistem (PRO) ugrožava našu nacionalnu bezbednost. Ukoliko najavljeni plan bude realizovan odgovorićemo adekvatno”, naglasio je Putin objasnivši: „Bićemo prinuđeni da naše raketne sisteme usmerimo ka objektima koji nas ugrožavaju.”
Što se tiče ulaska Ukrajine u NATO, Putin je naglasio da Rusiji svakako ne odgovara takav razvoj situacije, posebno ako se ovako važna odluka donese mimo volje ukrajinskog naroda.
„Da li je, kada su najviši predstavnici zemlje potpisivali dokument o nameri da zemlju uvedu u alijansu, iko pitao građane Ukrajine da li žele da njihova zemlja postane članica NATO-a? Ukoliko se na takav način donosi odluka o članstvu, jasno je da na isti način mogu da budu donete i odluke o instaliranju (američkih) baza protivraketne odbrane. I šta mi tada da radimo? Bićemo prinuđeni da naše rakete preusmerimo na objekte za koje smatramo da predstavljaju opasnost po nas. Dužan sam da to kažem jasno i pošteno. Mi takav razvoj situacije nikako ne želimo”, zaključio je Putin u obraćanju novinarima.
S. S.
-----------------------------------------------------------
Putin: Sarađivaćemo sa budućim predsednikom SAD 
Moskva - Ruski predsednik Vladimir Putin izjavio je juče da će na predsedničkim izborima u SAD pobediti kandidat koji predloži najefikasniji program koji odgovara interesima američkog naroda, a da će Rusija, bez obzira na to ko pobedi, sarađivati sa budućim američkim predsednikom. „Ko god da pobedi, mi se sa uvažavanjem odnosimo prema izboru američkog naroda i radićemo sa njim (predsednikom), ako on sam to, naravno, želi“, rekao je Putin na konferenciji za novinare u Moskvi.
Putin je izrazio uverenje da će odnosi sa SAD i dalje ostati partnerski, bez obzira na izbore u obe zemlje, jer fundamentalni interesi dveju zemalja podstiču njihova rukovodstva da razvijaju „pozitivan dijalog, najmanje partnerski“.
Tanjug
-----------------------------------------------------------
Duma će usvojiti specijalnu rezoluciju
Moskva - Oba doma ruskog parlamenta usvojiće specijalnu rezoluciju dan nakon što eventualno bude jednostrano proglašena nezavisnost Kosova i Metohije, izjavio je juče predsednik ruske Dume (donjeg doma parlamenta) Boris Grizlov. On nije želeo da govori o detaljima rezolucije, ali je rekao da bi taj dokument bio „prilično konkretan i određen”. „Videćemo kako će se razvijati situacija”, dodao je Grizlov, a preneo je Itar-Tas.
Grizlov je dodao da misli da će biti primenjena praksa - donošenje zajedničke rezolucije Saveta oba doma - rezolucija Federalne skupštine u celini.
U Dumi je u sredu inicijativu za pripremu rezolucije podneo potpredsednik Dume lider Liberalno-demokratske partije i kandidat na predsedničkim izborima 2. marta Vladimir Žirinovski.
Grizlov je rekao da će spoljnopolitički odbor ruske Dume pripremiti rezoluciju u vezi sa opasnom situacijom zbog Kosova i mogućim priznanjem jednostrano proglašene nezavisnosti pokrajine.
Tanjug

Zemljotres jačine 5,7 stepeni Rihterove skale pogodio Čile
Zemljotres jačine 5,7 stepeni Rihterove skale pogodio je danas Čile, saopštio je Evropsko-mediteranski seizmološki centar (EMSC).
Epicentar zemljotresa bio je 39 kilometara severoistočno od glavnog grada Santjaga sa oko 4,8 miliona stanovnika.
Do sada nema izveštaja o eventualnim žrtvama ili šteti, preneo je Tas.

Vučić priredio večeru za predsednika Crne Gore
Predsednik Srbije Aleksandar Vučić ugostio je na večeri predsednika Crne Gore Jakova Milatovića, koji boravi u zvaničnoj poseti Srbiji.
„Poželeo sam dobrodošlicu predsedniku Crne Gore Jakovu Milatoviću, uveren da otvaramo novo poglavlje u odnosima između naših zemalja i bratskih naroda", napisao je Vučić na Instagram nalogu "budućnostsrbijeav".
Prethodno je Milatović na svečanom prijemu u Crnogorskoj kući u Beogradu, poručio da, nakon poseta Evropskim institucijama i sedištu NATO u Briselu, dolazi u Beograd "u nameri da da doprinos revitalizaciji političkih odnosa dve zemlje".
Milatović je danas stigao u zvaničnu dvodnevnu posetu Srbiji, a na aerodromu "Nikola Tesla " u Beogradu dočekao ga je prvi potpredsednik Vlade i ministar spoljnih poslova Srbije Ivica Dačić.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole "Vladislav Ribnikar".

U Indiji 15 mrtvih zbog monsunskih kiša
Najmanje 15 ljudi poginulo je na severu Indije u poplavama i klizištima izazvanim monsunskim kišama, a Nju Delhi je zabeležio rekordnu količinu padavina u jednom danu u poslednjih 40 godina, saopštle su danas tamošnje vlasti.
U Nju Delhiju, gde su putevi bili potopljeni, palo je 153 milimetra kiše, najviše u jednom julskom danu za 40 godina.
Pošto meteorološke službe predviđaju još jedan dan jake kiše, vlasti su naložile da škole u Nju Delhiju budu sutra zatvorene.
Mediji su preneli da je 15 osoba poginulo u protekla 24 sata u šest indijskih saveznih država na severu.
Planinske države su najteže pogođene. Prijavljena su klizišta na oko 700 puteva.
Period monsuna u Indiji traje od juna do septembra i svake godine ima žrtava i pričinjena je materijalna šteta, prenosi Tanjug.

Zelenski još nije doneo odluku da li će prisustvovati samitu NATO-a u Viljnusu
KIJEV – Ukrajinski predsednik Volodimir Zelenski još nije doneo konačnu odluku da li će ići na samit NATO-a u Viljnusu, izjavila je danas potpredsednica ukrajinske vlade za evropske i evroatlantske integracije Olga Stefanišina.
Ona je za ukrajinske medije rekla da će konačna odluka Zelenskog o prisustvu samitu NATO-a biti doneta u zavisnosti od završnih dokumenata tog skupa na kojima se još radi, preneo je TAŠ.
Generalni sekretar NATO-a Jens Stoltenberg rekao je ranije da će Zelenski prisustvovati prvom sastanku Saveta Ukrajina-NATO na marginama samita.
Stoltenberg, međutim, nije obećao da će tokom samita u Viljnusu Ukrajina biti pozvana da se pridruži NATO-u nakon što se neprijateljstva u zemlji završe.

Teško do neradne nedelje u trgovinama
Tri godine posle Crne Gore, još jedna zemlja u našem okruženju zabranila je rad nedeljom. U Hrvatskoj je pre nekoliko dana stupio na snagu novi zakon o trgovini prema kojem će prodavnice nedeljom biti zatvorene. Zabrana ipak nije potpuna, jer trgovci mogu odabrati 16 nedelja u godini tokom kojih bi eventualno mogli da rade. Radno vreme od ponedeljka do subote samostalno će određivati trgovac, ukupno do 90 sati sedmično.
 
U Srbiji se nedelja po pravilu tretira kao neradni, odnosno dan za odmor. U Savezu samostalnih sindikata trgovine Srbije podsećaju da u zakonu ipak treba da piše da je nedelja dan odmora, a ne da je „po pravilu dan odmora”, kako je prema važećem zakonu. Naglašavaju i da zahtev da se zabrani rad prodavnica nedeljom u Srbiji ne znači zalaganje za manje rada, jer prema zakonu radna nedelja traje pet dana, sedmično se radi po 40 časova, a rad nedeljom nije regulisan.
Radoslav Topalović, predsednika Saveza samostalnih sindikata trgovine, podseća da je u zemlji trenutno angažovano oko 300.000 trgovaca koji u proseku mesečno zarade oko 54.000 dinara, što je otprilike na nivou iznosa minimalne potrošačke korpe.
– Neosnovane su procene poslodavaca da će biti manji promet u radnjama ako nedelja i državni praznici budu neradni dani, jer će se kupci u istom obimu snabdevati radnim danima. Kupac koji je rešen da pazari neki proizvod, kupiće ga ili dan ranije ili dan kasnije. Zato, ti prigovori nisu utemeljeni. Drugo, ukidanjem nedelje kao radnog dana neće biti smanjena potreba za angažovanjem radnika, već naprotiv, više njih biće potrebno da radi, recimo, subotom i ponedeljkom, jer će tada biti i više prometa – smatra Topalović. Podseća da početak i kraj radnog vremena nije stvar kolektivnog pregovaranja nego je Zakonom o radu regulisano da radna nedelja traje 40 časova. Zato je ovaj sindikat tražio da se izmeni taj propis kako bi nedelja bila neradni dan, a da izuzete budu samo institucije koje su od javnog značaja i moraju da rade nedeljom. Od prve inicijative prošlo je  sedam godina, ali niko nije bio voljan da se ozbiljnije time pozabavi, ni Socijalno-ekonomski savet, ni Ministarstvo za rad i zapošljavanje, jer su to institucije kojima su sindikati podnosili inicijative.
Savez samostalnih sindikata je na tu temu svojevremeno čak i anketirao radnike, a analiza je pokazala da većina zaposlenih ne želi da radi nedeljom.
– Nisam siguran da bi sada, u naletu ove inflacije, isto tako razmišljali. Verovatno bi pristali da rade nedeljom za veću naknadu. Zato podržavamo inicijativu da se rad nedeljom plaća kao i državni praznik, da dnevnica bude 110 odsto tog dana – dodaje Topalović. Navodi da onaj ko mora na posao nedeljom zaista treba da bude više plaćen, zato što više radi i nije sa porodicom.
Podsećanja radi, onaj ko radi nedeljom ne ostvaruje po zakonu pravo na uvećanu platu, sem u slučaju da to nije uređeno aktom između poslodavca i zaposlenog. Fiksno uvećanje zarade nije prepoznato jer je poslodavcima data mogućnost da rad organizuju kako njima odgovara. Stručnjaci za radno pravo naglašavaju da zbog uvećanja zarade za rad nedeljom ne bi bilo neophodno menjati Zakon o radu, jer je naš propis ekstenzivan u tom delu, pa je opštim aktom moguće predvideti razloge za uvećanje plate koja nije opisana u samom zakonu. Kako je ranije za „Politiku” objasnio Bojan Urdarević, profesor radnog prava na Pravnom fakultetu u Kragujevcu, ne postoji nikakva zakonska prepreka da se sa postojećim zakonom predvidi dodatno plaćeni rad i da se utvrdi iznos uvećanja zarade nedeljom.
– Samo, to niko neće da radi, jer ne postoji zakonska obaveza – naveo je on.
Predstavnici sindikata smatraju da neradna nedelja ne bi mogla da prouzrokuje nove otkaze, jer u trgovini već postoji manjak radne snage, ali poslodavci ipak tako ne misle. Strahuju od pada prometa i profita, smanjenja zarada, otpuštanja radnika u sektoru maloprodaje, nezadovoljstva potrošača...

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.


  </body>
 </text>
</TEI>