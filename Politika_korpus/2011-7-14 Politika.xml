<TEI version="3.3.0" xmlns="http://www.tei-c.org/ns/1.0">
 <teiHeader>
  <fileDesc>
   <titleStmt>
    <title>The shortest TEI Document Imaginable</title>
   </titleStmt>
   <publicationStmt>
    <p>First published as part of TEI P2, this is the P5
         version using a namespace.</p>
   </publicationStmt>
   <sourceDesc>
    <p>No source: this is an original work.</p>
   </sourceDesc>
  </fileDesc>
 </teiHeader>
 <text>
  <body>
Na „Bir festu” 45 izvođača i dve društvene kampanje
BEOGRAD – Muzički festival „Bir feest”, koji će biti održan od 17. do 21. avgusta na Ušću, ugostiće 45 stranih i domaćih izvođača, a u okviru festivala, biće održane i kampanje „Suveniri za bebi klub” i „Biram da recikliram”, čiji su štandovi danas otvoreni ispred tržnog centra „Ušće”.
Na štandu „Suveniri za bebi klub”, građani mogu da kupe majice, šešire i kačkete po ceni od 990 dinara i priveske za 290 dinara, a sva sredstva namenjena su finansiranju poklon paketa za bebe u Beogradu.
Pomoćnica gradonačelnika Beograda Tatjana Pašić, podsetila je da akcija „Beogradski bebi klub” svakoj bebi rođenoj u prestonici obezbeđuje poklon paket u vrednosti od 12.000 dinara, koji sadrži sve potrebne stvari za novorođenče u prvim danima života.
„ Do sada je u 9.168 paketa, dok je 2.088 takvih paketa upućeno u nerazvijene opštine u Srbiji. Akcija je pokrenuta s ciljem da se svake godine povećava broj rođenih beba u prestonici”, precizirala je Pašićeva, uz podsećanje da je svaka pomoć društveno odgovorne organizacije ili pojedinca dobrodošla.
U okviru kampanje „Biram da recikliram”, koja se već tradicionalno sprovodi u okviru „Beer festa”, građani će imati priliku da, na štandu ispred „Ušća” odigraju kompjutersku igricu, a pobednici će biti proglašeni zadnjeg dana festivala, na osnovu najboljeg rezultata.
Na samom „Bir festu”, tokom pet dana, nastupiće 45 izvođača, među kojima su škotski bend"Simple minds”, švajcarski „Fajrs”, „Atomsko sklonište”, „Riblja čorba”, Kiki Lesendrić i „Piloti”, a organizatori su ranije najavili da očekuju oko milion posetilaca.
„Bir fest” se i ove godine održava uz podršku Skupštine grada Beograda, Ministarstva ekonomije i regionalnog razvoja, Ministarstva životne sredine, rudarstva i prostornog planiranja, Turističke organizacije Beograda i Turističke organizacije Srbije.

Šeron Stoun da plati 232.000 dolara baštovanu
LOS ANĐELES - Američka glumica Šeroun Stoun moraće da plati 232.000 dolara odštete baštenskom radniku, koji je povredio koleno nakon što se okliznuo i pao u dvorištu njene kuće, prenosi agencija AFP.
Piter Kraus, koji je u avgustu 2006. povredio koleno postavljajući zvučni sistem u dvorištu holivudske zvezde, tužio je svoju bivšu poslodavku, tražeći 1,5 miliona dolara odštete za pretrpljenu bol i gubitak zarade.
U tužbi, koju je podneo 2008, Kraus je naveo da se okliznuo o blato, a kada je pokušao da se uhvati za ogradu ona je popustila, te je pao u susedno dvorište, četiri metara niže niz padinu.
Sud u Los Anđelesu je proglasio glumicu krivom za nemar, jer ograda nije bila propisno pričvršćena i naredio joj da plati Krausu 232.000 dolara na ime odštete.

„Autoskopija” u biblioteci
Korišćenje tela u umetničkom radu okosnica je stvaralaštva prikazanog na izložbi pod nazivom „Autoskopija dva” koja je otvorena u Univerzitetskoj biblioteci „Svetozar Marković”. Nesvakidašnja dela mladih autora okupiranih istraživanjem problematike sopstvenog ja privukla su brojne posetioce, a do kraja meseca biće izložena u biblioteci.
Postavka je upriličena kao drugi deo, to jest nastavak izložbe „Autoskopija jedan” koja je lane održana u Zrenjaninu. Organizator je Umetnička asocijacija Zrenjanina pod čijim okriljem su se radovima predstavili Rastko Stefanović, Gabrijela Parigros, Marko i Marija Tubić, Nemanja Vukmanović i Bojan Mišić. Samostalno dela su izložili Veljko Marković, Nemanja Nikolić, Katarina Petrović, Milan Nenezić i Tamara Cvetković.
M. S. M.

Kišova „Enciklopedija mrtvih” u izdanju „Arhipelaga”
BEOGRAD - Izdavačka kuća „Arhipelag” saopštila je da je iz štampe izašla knjiga novela „Enciklopedija mrtvih” Danila Kiša, u okviru serije njegovih „Izabranih dela"u sedam knjiga.
„Enciklopedija mrtvih” prvi put je objavljena 1983. godine u okviru tadašnjeg izdanja „Dela Danila Kiša”.
Prevedena na sve veće svetske jezike i ostala je trajna inspiracija generacijama čitalaca i tumača moderne književnosti. O ovoj Kišovoj knjizi napisana je čitava jedna biblioteka studija i kritičkih tekstova, ističe se u saopštenju „ Arhipelaga”.
Novele u knjizi „Enciklopedija mrtvih”, kako je govorio pisac „u znaku su jedne teme koju bih nazvao metafizičkom; od speva o Gilgamešu, pitanje smrti jedna je od opsesivnih tema literature”.
Pripovedajući o smrti, Kiš ovu veliku temu prikazuje u različitim istorijskim, kulturnim, društvenim, saznajnim i ideološkim kontekstima: od gnostičkih legendi do modernih vremena, od legendarnih spavača do svevremene enciklopedije u kojoj se nalaze zapisani životi svih ljudi, od priče o predanjima do „Protokola Sionskih mudraca”.
„To je knjiga o ljubavi i smrti, i usudio bih se da kažem da se pažljivijim čitanjem može otkriti da su eros i tanatos, kao teme, koje se povlače kroz sve moje knjige, ovde došli do nekog punijeg izraza. Mislim da je to osnovna stvar koju bih mogao reći o značenju Enciklopedije”, rekao je Kiš povodom ove knjige u jednom intervjuu polovinom osamdesetih godina.
„Arhipelag” je do sada objavio prvi Kišov roman „Mansarda”, knjigu priča „Rani jadi”, romane „Bašta, pepeo” i „Peščanik”, i početnu knjigu Kišovog novelističkog ciklusa „Grobnica za Borisa Davidoviča”.
Objavljivanjem knjige priča iz zaostavštine „Lauta i ožiljci”, koja je trenutno u štampi, biće zaokruženo „Arhipelagovo” izdanje Izabranih dela Danila Kiša.

Vojvodina slavila u Vaducu
Vojvodina je odlično počela kvalifikacije za Ligu Evrope, pošto je u prvom meču drugog kola kao gost savladala Vaduc s 2:0 (0:0) i praktično već osigurala plasman u narednu rundu. Naš tim je poveo golom Abubakara Umarua u 60, a konačan rezultat postavio je Brana Ilić deset minuta kasnije. Revanš u Novom Sadu igra se 21. jula.
Stadion: Rajnpark. Sudija: Triconis (Grčka). Strelci: 0:1 Umaru (60), 0:2 Ilić (70). Žuti kartoni: Burgmajer, Čerone, Sara (Vaduc), Medojević, Pavlović, Čović (Vojvodina).
VADUC: Jele, Reštajner (od 65. Cani), Denikola, Sara, Rafinja (od 76. Tripodi), Burgmajer, Merenda, Kincl, Čerone, Cvetinović, Baron (od 76. Čekini). Trener: Ori.
VOJVODINA: Supić, Medojević, Mojsov, Trajković, Ilić (od 82. Branković), Mitošević, Umaru, Stevanović (od 82. Antvi), Merebašvili (od 59. Čović), Vulićević, Pavlović. Trener: Ristovski.

Rad poražen u prvoj utakmici protiv Olimpijakosa iz Volosa
Fudbaleri Rada su u drugom kolu kvalifikacija za Ligu Evrope poraženi u Beogradu od Olimpijakosa iz Volosa s 1:0 (0:0). Strelac pobedonosnog pogotka za grčki tim bio je Huan Martin u 87. minutu. Argentinac je iskoristio odlično ubačenu loptu i glavom sa dva metra matirao Danilovića. Naš tim je imao inicijativu i propustio par prilika. Na drugoj strani Martin je u 77. minutu takođe udarcem glavom pogodio prečku. Revanš u Grčkoj igra se 21. jula.
Stadion: Obilića. Gledalaca: oko 2.000. Sudija: Rafati (Nemačka). Strelac: 0:1 Martin (87). Žuti kartoni: Milivojević, Stanojević (Rad).
RAD: Danilović, Pantić, Mrkela (od 90+3 Kosorić), Jovanović (od 80. Pršo), Pajović, Milivojević, Andrić (od 68. Malbašić), Mitrović, Kojić, Stanojević, Leković. Trener: Petrović.
OLIMPIJAKOS: Jakupović, Tomas, Umbides, Breška (od 89. Šembri), Alvarez, Sankare, Rokas, Seleši, Monž (od 80. Akosta), Mitropulos, Martin (od 90+3 Darbion). Trener: Garsija.
----------------------------------------------
Petrović: Propustili smo sjajnu priliku da pobedimo
Trener fudbalera Rada Slavko Petrović bio je razočaran posle poraza od Olimpijakosa iz Volosa (1:0), ocenivši da je njegov tim propustio sjajnu priliku da dobije prvi meč drugog kola kvalifikacija za Ligu Evrope.
„Propustili smo veoma povoljne šanse na početku utakmice. Dominirali smo u prvom poluvremenu i prava je šteta što nismo bili efikasni”, izjavio je trener predstavnika Srbije.
Petrović je naveo da je očekivao „tvrdu utakmicu”, istakavši da njegovi izabranici danas nisu imali sreće.
„Mladost danas nije imala sreće protiv iskustva. Međutim, tako je u fudbalu, kazna stiže iznenada. Realno je bilo da izvučemo barem remi, ali sada ne vredi kukati”.
Petrović je istakao da fudbaleri Rada u revanšu „nemaju šta da izgube”.
„Sledeće sedmice u Volosu idemo u totalnu ofanzivu, pa šta bude. Svesni smo da nas čeka težak zadatak, ali se nadam da ćemo tada imati i malo sreće, za razliku od danas”, poručio je taj stručnjak.
Trener Olimpijakosa Havijer Karlos Garsija ocenio je da njegov tim obavio „veliki posao”.
„Ovo je veliki iskorak ka trećem kolu kvalifikacija. Nemamo izrazito značajnu prednost, ali verujem u prolaz dalje. Pobedu poklanjamo predsedniku našeg kluba i verujem da će uskoro biti sa nama”, izjavio je Garsija, istakavši da je Olimpijakos ipak zasluženo slavio.
„Podigli smo ritam u drugom poluvremenu i tada se videla razlika na terenu. Nismo još stoprocentno spremni, ali smo na kraju uspeli da ostvarimo cilj i zabeležimo minimalnu pobedu”, zaključio je trener gostiju iz Grčke.

Partizan apelovao na navijače da ne putuju u Skoplje
BEOGRAD – Fudbalski klub Partizan apelovao je danas na svoje navijače da ne putuju u Skoplje na revanš utakmicu 2. kola kvalifikacija za Ligu šampiona, protiv makedonskog prvaka Škendije.
„Poznat je prošle nedelje postignuti dogovor o zabrani prisustva gostujućih navijača u susretima našeg kluba i Škendije. Sa naše strane, u organizacionom i bezbednosnom pogledu, taj sporazum je ispunjen, a ostalo je da isto bude sprovedeno i u Skoplju”, navodi se u saopštenju Partizana objavljenom na klupskom sajtu.
Crno-beli su juče u Beogradu pobedili Škendiju sa 4:0, a revanš je u utorak, 19. jula u Skoplju.
„Zbog specifičnosti situacije i preuzetih obaveza koje moraju biti sprovedene, molimo naše navijače u Makedoniji da odustanu od eventualne namere i želje da prisustvuju utakmici sa Škendijom. Partizan će naći pogodan termin i mesto da se zahvali i predstavi svojim navijačima u Makedoniji”, dodaje se u saopštenju.
Uprava crno-belih istakla je „zadovoljstvo sjajnim odzivom” u jučerašnjoj utakmici, kao i „zahvalnost navijačima na podršci pruženoj, u odnosu na prošlu sezonu praktično novom, podmlađenom timu”.
Žreb za 3. kolo kvalifikacija za Ligu šampiona održaće se sutra u Nionu. Prve utakmice te runde igraće se 26. i 27. jula, a revanši 2. i 3. avgusta.

Srbija na Svetskom prvenstvu sa osam plivača
BEOGRAD – Reprezentaciju Srbije na 14. Svetskom prvenstvu u Šangaju predstavljaće osam plivača: Milorad Čavić (50 i 100 delfin), Ivan Lenđer (50 i 100 delfin), Nađa Higl (200 prsno), Miroslava Najdanovski (50 i 100 slobodno), Radovan Siljevski (200 slobodno), Čaba Silađi (50 i 100 prsno), Velimir Stjepanović (100 i 400 slobodno, 200 delfin) i Stefan Šorak (800 slobodno).
U stručnom štabu biće savezni trener Dejan Pejinović, treneri Sebastijan Higl, Andrea Di Nino i Kris Tadej, fizioterapeut Marko Bukvić, tim lider Petar Popović i šef misije Vladimir Anušić.
„Nađa i Sebastijan Higl nalaze se u Šangaju od 10. jula i za sada im odlično ide aklimatizacija, sutra im se priključuje Milorad Čavić, a 16. jula sa aerodroma Nikola Tesla kreće ostatak tima”, objasnio je potpredsednik Plivačkog saveza Srbije Branislav Kovačević.
„U Šangaju ćemo imati osam plivača, koji su otplivali norme i izborili učešće na planetarnom šampionatu. Nažalost Đorđe Marković je u bolnici pošto je operisao slepo crevo, tako da naša štafeta 4x200 slobodno koja je trebalo da se bori za olimpijsku normu neće biti u mogućnosti da nastupi”, izjavio je savezni trener plivačke reprezentacije Srbije Dejan Pejinović.
Na Svetskom prvenstvu u Šangaju od 24. do 31. jula učestvovaće više od 1.000 plivača, a Srbija brani dva zlata sa prethodnog šampionata u Rimu - Milorad Čavić na 50 delfin i Nađa Higl na 200 prsno.

Košarkaši sanjaju krevet
Ono što je propustio kao igrač kod selektora Dušana Ivkovića, Nebojša Ilić sada ima priliku da vidi kao njegov blizak saradnik. Pre više od dve decenije kao jedan od najboljih bekova šutera u zemlji dobijao je pozive selektora za pripreme, ali tada mu je nešto drugo bilo važnije od košarke. Ipak, putevi su im se ponovo spojili. Ivković ga je angažovao kao tim menadžera umesto Miroslava Berića, koji je takođe igrao na poziciji „dvojke”.
– Šuteri nikad ne izlaze iz mode! Šalu na stranu, veliko je zadovoljstvo biti član stručnog štaba srpske reprezentacije. Selektora i igrače poznajem veoma dobro, a desetogodišnje iskustvo u Crvenoj zvezdi, sa Sagadinom, Šakotom Pešićem i Trifunovićem, svakako će mi pomoći u radu. Imao sam sreću što je mnogo stvari već bilo organizovano, tako da sam praktično ušao u rutinu – ističe Ilić.
Posle tri dana priprema u Rotenburgu, raport tim menadžera reprezentacije je apsolutno ohrabrujući, Svi kandidati za Evropsko prvenstvo u Litaniji su na „vatrenoj liniji”, a uslovi za rad i boravak vrhunski.
– U pre podnevnim satima na programu je kondicija, a stadion i trim staza nalaze se 150 metara od hotela. Uveče je rad u dvorani u koju bukvalno stižemo liftom. Na raspolaganju su nam teretana, bazen i spa centar. Hrana se priprema prema meniju koji je sastavio naš lekarski tim, a i vreme nam ide na ruku. Prethodnih dana temperatura nije prelazila 25. podeljak, a sada je niža za par stepeni i rominja kiša. Igrači stoički podnose ogromne napore, svesni da je ovo faza priprema u kojoj mogu da naprave razliku u odnosu na rivale i osnova za ono što sledi, uigravanje i pripremne utakmice.
Atmosfera je na visokom nivou, naporni treninzi i izolovanost ubijaju i pomisao na provod i razonodu.
– Nije im lako, ali vreme brzo leti. Najbolji prijatelj im je krevet, tako da svaki slobodan trenutak provode u odmoru. Imamo na raspolaganju dva kombija i ponekad se skokne do prvog naseljenog mesta gde su neke radnjice, popijemo kafu i idemo nazad. Momci su zaista za primer – naglasio je Nebojša Ilić.
M. S.

Logika privlačenja glasača
Posle niza godina, dodela nagrada na Sterijinom pozorju nije prenošena na televiziji. Štednja, ako je reč o štednji morala bi se odnositi na sve. 
Kao sa Egzitom, slično je i sa Gučom. Volim karnevale i trubače, ali zaista ne vidim razlog da se i jedna para od novca za kulturu tu ulije. Guča bi, kao i Egzit, pre trebalo da materijalno pomaže kulturne fondove, nego da ih troši. Međutim, verujem da kulturnim dinarom, kada je o manifestacijama reč, upravlja logika privlačenja glasača, a ne logika opšteg kulturnog dobra. 
Moja neposredna iskustva su relativno oskudna, i odnose se, manje-više, na konkretne primere: recimo, na delatnost Art-klinike, koja ne dobija podršku koju zaslužuje, na regionalne biblioteke koje uglavnom jedva sastavljaju kraj s krajem, na muzeje, recimo onaj u Prijepolju, Pozorišni muzej Vojvodine, ili Muzej pozorišne umetnosti Srbije, koji imaju nešto više materijalne podrške, ali višestruko opravdavaju svaki dobijeni dinar, na Društvo prijatelja dece Srbije, koje s obzirom na sredstva kojima raspolaže čini čuda, ali mu je mogućnost opstanka sve ugroženija, kao i celoj institucionalnoj brizi o deci i kulturi i stvaralaštvu za decu... Tu su i Zmajeve igre čija se materijalna baza sužava prebrzo čak i za vreme tranzicije... Tu su mali izdavači koji izdaju dobru, ali niskoprofitnu knjigu, a opstaju držeći se za vazduh. Pominjem i veoma dobre časopise poput Teatrona, Polja, Scene, Detinjstva, Braničeva, Ulaznice, Mons aureusa, koji sve teže pokrivaju troškove štampanja (nije mnogo izvesniji opstanak i redovnost ni onih „velikih” časopisa, pogotovo onih posvećenih kulturi i nauci)... 
Mnogo njih neću pomenuti, a trebalo bi. Suštinski važnim čini mi se održavanje jedne šire, diversifikovane kulturne mreže, koja će obuhvati širi krug kulturnih sadržaja i pozitivno diskriminisati one ugroženije.
Vrlo osobeno, pozitivno, lično iskustvo za mene je predstavljalo učešće u radu Komisije za izdavačku delatnost – kapitalna dela koja se objavljuju na srpskom jeziku iz oblasti kulture, vredna dela iz oblasti domaće i prevodne književnosti, pri Ministarstvu kulture Republike Srbije. Iako su sredstva kojima smo raspolagali bila daleko manja od potreba, pokušali smo da ono malo podelimo najpoštenije i najsavesnije što znamo i, što je veoma važno, radili smo bez ikakvog pritiska. Možda smo napravili neke propuste, ali to važi za sve što čovek radi. Za sve odluke koje smo doneli bićemo izloženi sudu javnosti. To bi bio moj odgovor na pitanje kako deliti malo: najpravičnije što se može i ume jer – nije čoveku krivo na malo, nego na nepravo.
Redovna profesorka na Odseku za srpsku književnost Filozofskog fakulteta u Novom Sadu

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Viljnus zbog NATO samita kao tvrđava, sistemi Patriot usmereni ka Kaljiningradu
VILjNUS – NATO je pretvorio Viljnus, prestonicu Litvanije, u tvrđavu branjenu naprednim oružjem kako bi zaštitio američkog predsednika Džozefa Bajdena i druge lidere Alijanse na samitu sledeće nedelje, koji se održava 32 kilometra od litvanske granice sa ruskim saveznikom Belorusijom.
Više od 3.000 litvanskih vojnika brinuće o bezbednosti samita NATO-a u Viljnusu.
Šesnaest NATO saveznika poslalo je ukupno oko 1.000 vojnika da obezbeđuju dvodnevni samit 11. i 12. jula, koji se održava samo 151 km od same Rusije, prenosi Rojters.
 Mnogi od njih su poslali i napredne sisteme protivvazdušne odbrane koji nedostaju baltičkim državama.
„Bilo bi više nego neodgovorno da naše nebo bude nezaštićeno u trenutku kada Bajden i lideri 40 zemalja stižu“, rekao je predsednik Litvanije Gitanas Nauseda.
Nemačka je rasporedila 12 raketnih sistema Patriot, koji se koriste za presretanje balističkih i krstarećih raketa ili ratnih aviona.
Španija je dopremila sistem protivvazdušne odbrane NASAMS, Francuska šalje samohodne haubice Cezar, i uz Finsku i Dansku raspoređuje vojne avione u Litvaniji.
Ova zemlja je, uz Britaniju, isporučila sredstva protiv bespilotnih letelica.
Poljska i Nemačka su poslale snage za specijalne operacije pojačane helikopterima.
Drugi šalju opremu za borbu protiv bilo kakvih potencijalnih hemijskih, bioloških, radioloških i nuklearnih napada.
Litvanski predsednik vidi ove akcije saveznika kao potvrdu da je potrebno da NATO hitno uspostavi stalnu protivvazdušnu odbranu u baltičkim državama.
„Razmišljamo o tome šta će se desiti nakon završetka samita i radićemo sa saveznicima na stvaranju rotirajućih snaga za trajnu vazdušnu zaštitu“, rekao je on novinarima.
U selima pored beloruske granice, meštani su saopštili Rojtersu da se osećaju potpuno bezbedno, uprkos ponudi Minska da se tu nakon pobune smeste ruske plaćeničke trupe Vagner grupe i rusko nuklearno oružje.
Na aerodromu u Viljnusu, osam nemačkih raketnih bacača Patriot raspoređeno je sa cevima usmerenim u pravcu ruskog Kalinjingrada, a još dva prema Belorusiji.
„Znate gde se nalazite geografski i prilično dobro znate odakle pretnja dolazi. Litvanija je tražila od nas zaštitu samita, a takođe je NATO tražio pomoć od Nemačke. Ovo je naš odgovor“, rekao je potpukovnik Štefen Lib, komandant jedinice Patriota.
Litvanija je utrostručila jedinice pogranične straže na beloruskoj i ruskoj granici tokom leta, uz oficire iz Letonije i Poljske.
Dve zemlje su takođe poslale policiju da pomogne u patroliranju po Viljnusu.
Gradonačelnik Viljnusa je preporučio stanovnicima da odu na odmor van grada, ako žele da izbegnu gužve u saobraćaju, jer će veliki delovi centra prestonice biti zatvoreni tokom samita.
Kako javlja izveštač Tanjuga, deluje da su građani poslušali apel gradonačelnika, s obzirom na to da je na ulicama prisutan mali broj ljudi, policija patrolira i povremeno prolaze vozila pod njenom pratnjom.
Grad je okićen zastavama Litvanije, Ukrajine i NATO-a.

Zemljotres jačine 5,6 stepeni po Rihteru pogodio Tajvan
Zemljotres jačine 5,6 stepeni po Rihterovoj skali pogodio je danas Tajvan, saopštio je američki Geološki zavod.
Epicentar zemljotresa bio je 87 kilometara istočno od grada Hengčuna sa oko 31.200 stanovnika.
Do sada nema izveštaja o eventualnim žrtvama ili šteti.
Nije izdato upozorenje na cunami, preneo je Tas, prenosi Tanjug.

Petković: Svečlja kriminalizacijom Srba opravdava prisustvo parapolicije
Direktor Kancelarije za Kosovo i Metohiju Petar Petković ocenio je danas da je pokušaji ministra unutrašnjih poslova privremenih prištinskih institucija Dželjalja Svečlje da kriminalizuje Srbe sa severa KiM imaju za cilj da opravdaju, kako je naveo, protivpravno prisustvo parapolicijskih jedinica, „gde danonoćno terorišu srpski narod”.
„Lažni ministar, a pravi nasilnik i ekstremista Dželjalj Svećlja, zajedno sa njegovim okupacionim falangama preobučenim u odela Kosovske policije, jedini su kriminalci na severu Kosova i Metohije i tu nemaju šta da traže”, naveo je Petković u saopštenju. Poručio je da bi bilo najbolje da Svećlja „pođe od sebe i optužnice koja je godinama podignuta protiv njega zbog napada kamenicama na pripadnike tzv. Kosovske policije, ali i zbog prevrtanja vozila misije Euleks”.
Dodao je da bi Svećlja, umesto što „nezakonito da privodi Srbe navodnom poznanju pravde i prava”, trebalo prvo sam da prestane da beži od tog istog prava i pravde.
„Da li je sprovođenje reda i zakona to što je kukavički poslao svoje falange da duge cevi uperuju u sina predsednika Aleksandra Vučića zbog jedne majice? Da li je vladavina prava kada Kurtijevi specijalci pucaju u leđa Dragiši Galjku, Miljanu Deleviću, Milanu Jovanoviću, braći Stojanović iz Gotovuše? Ili, kada brutalno pretuku srpsku decu Daru i Kristijana”, zapitao je Petković. Naglasio je da „hibridni rat koji Svećlja kukavički vodi iz Prištine protiv svega srpskog i posebno severa Kosova i Metohije”, rezultirao time da „nema tog čestitog Srbina koji bi ni javno ni tajno pristao da bude alibi Svećlji u njegovoj bolesnoj opsesiji okupacije severa i proterivanja Srba sa Kosova i Metohije”.
„To mu nikada neće uspeti”, poručio je Petković. Svečlja je ranije danas u intervjuu portalu Košev rekao da nije protiv srpskog naroda, već, kako tvrdi â€žšovinističkih projekata Srbije i kriminalaca”.

Ferstapen: Srećan sam što smo pobedili 11. put uzastopno
Vozač Red Bula Holanđanin Maks Ferstapen izjavio je danas da je srećan što je svom timu doneo pobedu na Velikoj nagradi Velike Britanije u šampionatu Formule jedan, prenosi Bi-Bi-Si.
Ferstapen je Red Bulu doneo 11. uzastopnu pobedu u Formuli 1, čime je ovaj tim izjednačio 35 godina star rekord Meklarena..
„Naravno da sam vrlo srećan što smo opet pobedili. Tu mislim i na 11. uzastopnu pobedu za ekipu. Mislim da je to prilično neverovatno, ali danas nije bilo tako jednostavno”, rekao je Ferstapen, koji je u Silverstonu stigao do šeste uzastopne pobede ove sezone.
Vozač Red Bula je ove godine zabeležio osam pobeda. Drugo mesto na VN Velike Britanije pripalo je vozaču Meklarena Landu Norisu.
„Veliko hvala celom timu napravili su neverovatan posao. Ništa od ovoga ne bi bilo moguće bez napornog rada koji su uložili. Stavili su me na tvrde gume, ne znam zašto - još su nejasni po pitanju nekih stvari”, rekao je Noris.
Vozač Mercedesa Luis Hamilton je stigao do trećeg mesta u Silverstonu.
„Hvala svima koji su me podržavali. Osetio sam energiju, osetio podršku i to je takođe razlog zašto smo se vratili ovde”, izjavio je Hamilton.
Prvo mesto u generalnom plasmanu vozača drži Ferstapen sa 255 bodova, dok je njegov timski kolega Serhio Peres osvojio 156.
Naredna trka u šampionatu F1 biće vožena 23. jula za Veliku nagradu Mađarske na stazi Hungaroring, prenosi Tanjug.

Na prelazu Gradina, na izlazu iz Srbije, čeka se četiri sata
Prema informacijama uprave granične policije u 17.15 časova, putnička vozila čekaju četiri sata na graničnom prelazu Gradina, na izlazu iz Srbije a na Preševu, na izlazu iz zemlje, putnička vozila i autobusi š zadržavaju 35 minuta, navode iz Auto-moto saveza Srbije (AMSS).
Teretna vozila najduže čekaju na Batrovcima, na izlazu iz Srbije i to dva sata dok se na prelazu Horgoš i Šid, na izlazu iz Srbije, zadržavaju 90 minuta.
Na ostalim graničnim prelazima nema dužih zadržavanja za sve kategorije vozila, prenose iz AMSS-a.

„Ajfon 5” stiže na jesen
Prema predviđanjima analitičara, proizvodnja novog „ajfona” pod oznakom „5” mogla bi da počne već u avgustu, a telefon bi u tom slučaju bio lansiran već u septembru ili oktobru.
Za sada se zna samo malo novosti, što je i razumljivo jer „Epl” ne želi da otkriva nove performanse telefona zbog konkurencije. „Ajfon 5”, čija cena još uvek nije utvrđena, trebalo bi da ima metalnu pozadinu umesto staklene koja se nalazila na njegovom prethodniku „ajfonu 4”. Na taj način proizvođač očekuje da će rešiti pitanje težine uređaja, ali i njegova oštećenja zadnje ploče.
Očekuje se još tanja verzija od prethodne, sa potpunim izostankom fizičke tipke, odnosno verovatno će biti ukinuta i ona jedna prednja, koja bi trebalo da bude zamenjena sa virtualnom. Uređaj će najverovatnije imati dvojezgarni procesor, najverovatnije ARM-ov A8 procesor, veću memoriju i poboljšanu verziju kamere sa čak osam megapiksela. Uz sve nove opcije, „ajfon 5” neće imati odvojivu bateriju, ulaz za memorijsku karticu i neće podržavati „Adobe Flash” video sadržaje. 
Dizajn i ostali detalji, po običaju, ostaju strogo čuvana tajna, a do sada su se pojavila samo nagađanja o izgledu budućeg hit telefona, koja i prenosimo.

Džez može da se peva, i te kako...
Specijalno za „Politiku”
Vjen – „Zdravo, svima! Pozdravite ove divne muzičare!”, bile su prve reči tenor-saksofoniste Sonija Rolinsa upućene vjenskoj publici. Sat i petnaest minuta ranije, gegajući se sporije nego ikad, izašao je na scenu Antičkog teatra i uplovio u nežnu melodiju balade „Blue Gardenia”. Da li je to kraj?Odgovor je stigao odmah: „U ugovoru piše da moramo da napravimo pauzu pošto vi treba da pijete. Da li to znači da treba da se napijete? Okej, evo nas ponovo za 15 minuta”.
Možda je baš tako bilo pre šest decenija u zadimljenim klubovima Njujorka? Čitali smo o tome: muzičari su morali da sviraju do jutra, ako bi bar za jednim stolom bilo zainteresovanih za još jednu turu pića. Tu je Soni verovatno prvi put oslobodio sebe, a njegov saksofon se oteo kontroli, svirajući krug za krugom – sve moćnije i luđe – bluz natopljen uzdahom duše.
Kao i prošlog leta, privilegiju da vide vodeću ličnost džeza imala je publika samo tri evropska džez festivala: u Gentu, Vjenu i Kopenhagenu. A pogled na 132 metra visoke zidine teatra inspirisao je kolosa saksofona da zasvira maničnu mantru duhovima rimskih imperatora. „D. Cherry” i „Nuark News” su nove numere u programu. Prvu odlikuje vesela, skoro dečja tema, po naslovu bi trebalo da bude posveta pioniru džez avangarde Donu Čeriju, sa kojim je Rolins kratko sarađivao pre pola veka. Druga označava novo Sonijevo nadahnuće ritmom Kariba. Saksofonista postavlja temu, a onda joj dodaje i oduzima, množi i deli: slušali smo kurs iz aritmetike džeza u svom najefektnijem obliku! „Patanjali” je obavezni tour de force: bend (Piter Bernstin – gitara, Bob Krenšou – kontrabas, Kobi Votkins – bubnjevi, Semi Figeroa – udaraljke) pumpa fanki-bap ritam za dugu improvizaciju lidera, sa brojnim citatima iz istorije popularne muzike: „A Tisket, A Tasket”, „Old Macdonald Had A Farm”, „Mona Lisa”. „Serenade”, biser operskog kompozitora Rikarda Driga, okončava prvi set.
Osim numera koje je poslednjih godina snimao, publika uvek dobije i mali čas istorije. „Blue Gardenia” je naslovna tema film-noara Frica Langa iz 1953. godine, koju je u filmu pevao Net King Kol. Drugi set otvorio je „They Say It’s Wonderful”, iz mjuzikla „Annie Get Your Gun” (1946), kasnije u repertoaru Frenka Sinatre. A onda je sledio emotivni vrhunac večeri „Our Very Own”, koju je u istoimenoj drami Dejvida Milera (1950) pevala Džo Staford: „Iza tajnih vrata je pijaca sveća, sa ružama svuda, samo za nas”.
Na kraj drugog seta, osam hiljada ljudi ustalo je sa stolica, iskazujući posebno poštovanje umetniku. Kamera je snimala šta se dešavalo iza scene. Soniju se još sviralo, muzičari su spremni, vrisak iz amfiteatra poziva na bis: „Mislim da ćemo svirati jedan bluz”, kaže i vraća bend na scenu. Odmah se prepoznaje jedna od tema koje su ga proslavile „Tenor Madness” iz 1956. godine. Može li uz džez da se peva? I te kako…
----------------------------------------------
Neumoran i posle tri sata svirke
Atmosferu je zakuvao „Nishi”, uz izvanredan solo Krenšoua na kontrabasu, i, opet, karipske boje – „Don’t Stop The Carnaval”. I u trećem satu programa čini se da Rolins ima više snage nego na početku. Preplitali su se uzbudljivi dijalozi sa ostalima: Bernstinov osmeh najbolje je odao kakva ih je čast zadesila.

Nova top-lista najlepših Srpkinja
Uspeh Novaka Đokovića posle osvajanja Vimbldona motivisao je dvojicu momaka koji potiču sa balkanskih prostora da za američki internet-portal „Kompleks” (www.complex.com) sastave i listu najlepših žena Srbije. Kako su napisali Filip Filipi, reper iz Kanade, koji je kao dečak sa porodicom izbegao iz Like, i Đorđe Gašić, autori liste, američkim čitaocima su želeli da skrenu pažnju i da je Srbija poznata po lepim ženama a ne samo po belom sportu.
Bez komentarisanja objektivnosti i ukusa, prenosimo redosled žena naše zemlje koji trenutno sa fotografijama mogu da pogledaju američki posetioci ovog portala namenjenog mladima uzrasta od 18 do 34 godine. 
Svetlanu Ražnatović opisuju kao lepoticu i srpsku Madonu koja je trenutno na odsluženju kazne u kućnom pritvoru. Druga na listi je teniserka Ana Ivanović koja je poput Novaka osvajala značajne turnire, a van terena do sada zaradila bezbroj titula, u različitim izborima, najlepše žene sveta.
Na listi su i manekenke, pre svih bivša misica Nina  Seničar, Novosađanka čija je karijera išla vrtoglavim putem u Italiji, a kako su pre nekoliko godina pisali mediji sa Apenina, upravo ona osvojila je srce ženskog srcelomca, pevača Erosa Ramacotija. Na listi je još jedna misica, Tijana Stajšić, inače bivša mis Jugoslavije, a u zlatnoj sredini našla se devojka Novaka Đokovića – Jelena Ristić uz opis da je uvek uz svog dečka koga bodri sa tribina.
Među deset srpskih lepotica su i manekenke i modeli: Danijela Dimitrovska, trenutno zaštitno lice poznatih brendova, poput „Luja Vitona”, Maja Latinović, Manja Babović, Stanija Dobrojević, ali i glumica Bojana Novaković. Bojana, koja inače živi i radi u Australiji, do sada je bila zapažena po rolama u srpskim filmovima „Optimisti” Gorana Paskaljevića i „Šišanje” Stevana Filipovića, a poslednje tri godine pokušava da se dokaže i u Americi gde je uspela da u skupim holivudskim produkcijama odigra epizodne uloge uz glumce sa A liste najplaćenijih zvezda: Mela Gibsona, Vila Smita i Kijanua Rivsa.

Fejsbuk – oglasna tabla koja se primeti
Njegovih 5.000 prijatelja na Fejsbuku njegova su ciljna grupa. Pisac Marko Vidojković želi da dopre pre do poznanika zainteresovanih za njegov rad, nego i do deset puta više ljudi koje književnost možda zanima, a možda i ne.
Sve veći broj umetnika u Srbiji odlučuje se na isto – društvene mreže koriste kao oglasnu tablu na kojoj će istaći šta rade. Uz nekoliko izuzetaka kada nije poželjna, besplatna reklama na Tviteru ili Fejsbuku pokazala se kao dobra stvar za one čiji budžeti ne pokrivaju plaćanje reklama. Ili za kreativce s ciljem da dođu do mladih, kojima su glavni izvor informisanja društvene mreže. Njihovi drugari ostavljaju predloge za izlaske, slušanje muzike, gledanje filmova i čitanje knjiga.
– Prisutnost na mrežama ne da je korisna, već je esencijalna za pisca – smatra Marko Vidojković.
– Mnogo više ljudi mi se obratilo na Fejsbuku nego mejlom, iako je on ostavljen u svakoj mojoj knjizi.
Autor „Kandži” i „Plesa sitnih demona” kaže da pisac mora da koristi tehnologiju jer tako odmah dobije recenziju – u komunikaciji sa čitaocima, bez posrednika, odmah saznaje šta kod njih prolazi, a šta ne.
Glumica Lena Bogdanović uključila se na Fejsbuk stranu „Plavog voza”. Ekipa je na ovom mestu objavljivala podatke o snimanju filma, datumu premijere i bioskopima u kojima se prikazuje. Lena Bogdanović je pojedine vesti „kačila” i na svom profilu.
– Mladi, koji su moguća pozorišna i filmska publika, koriste društvene mreže i obaveštavaju se, pre svega, na Internetu. Produkcija to treba da prati – smatra Lena Bogdanović.
Dvosmerna komunikacija razlog je zašto filmska producentkinja Nikolina Vučetić voli da se njeni naslovi nađu na društvenim mrežama.
– Kada smo otvorili Fejsbuk stranu filma „Neprijatelj”, to je za nas bilo odlično jer smo videli šta publika misli o našem radu – kaže Nikolina Vučetić.
Osim toga, važno je i što se promocija na mrežama ne plaća.
– To je posebno važno za nekomercijalne filmove koji nemaju novca da plaćaju reklame.
Međutim, iako su dopiranje do mladih, ušteda novca i direktna spona sa publikom doveli svetsku produkciju na društvene mreže, Fejsbuk i Tviter ponekad pomute planove televizija i studija. Tako je pop zvezda Sofi Elis Bekstor obnarodovala na Tviteru da će glumiti u humorističkoj seriji Bi-Bi-Sija. Otkrila je da će se na ekranima pojaviti i Sting i time srušila ambiciozne namere Bi-Bi-Sija da postepeno pobuđuju nade publike i Stingovo učešće otkrije uz mnogo pompe. Sada Bi-Bi-Si priprema ugovore sa odredbom da autori ne smeju da otkrivaju sadržaj dok to ne blagosilja televizija.
Nikolina Vučetić kaže da sporazumi moraju da postoje i kada je reč o plasiranju informacija na Internetu.
– Dogovor koji smo imali je da se fotografije iz filma ne objavljuju niti na strani „Neprijatelja” niti na našim ličnim profilima.
Marko Vidojković, međutim, kaže da književnici gotovo nikad ne mogu da otkriju previše.
– To jedino ne bi važilo u slučaju Džoane Rouling i nastavka „Harija Potera”. Mogu da zamislim da bi se njeni izdavači ljutili kada bi ona otkrila neke detalje.
Nameće se da je danas teško ne biti na Fejsbuku i Tviteru kao što je nekada bilo nezamislivo ne biti na antičkoj agori jer je to mesto na kome zajednica čuje šta se dešava u gradu i kaže šta misli o tome.
----------------------------------------------
Nije mi jasno zašto se nisam priključio
Voditelji „Novog jutra” na TV B92 razgovaraju sa gledaocima putem stranice na Fejsbuku. Voditelj Miša Stojiljković kaže da bi mu koristilo da otvori i svoj profil, ali da se nikako ne odlučuje.
– Ne postoji nijedan racionalan razlog zašto to nisam uradio. Jasno mi je da će se za mnoge stvari saznati pre na mrežama nego negde drugde. Osim toga, znam da moje kolege dolaze do sagovornika zahvaljujući Fejsbuku – kaže Stojiljković.

Veličković: Radiću prekovremeno
Novica Veličković je uz Nemanju Bjelicu jedini reprezentativac od kog selektor Dušan Ivković još uvek ne može da traži potpunu angažovanost na bazičnim pripremama u Rotenburgu. Nenaviknut na poštede, veliki borac se teško miri sa činjenicom da još uvek nije u punom trenažnom procesu.
– Što se kondicionih treninga tiče, teretane i trčanja, radim sve što i ostali reprezentativci. Međutim, kad se vežba s loptom, učestvujem u radu samo u pojedinim fazama. Preporučeno mi je da izbegavam kontakt. Nadam se da će ove muke brzo proći – ističe Veličković.
Iako su prognoze nezahvalne, jedan od najiskusnijih reprezentativaca nada se da će biti spreman za start Evropskog prvenstva u Litvaniji.
– Prve probleme i bol u mišiću leve noge osetio sam još pre dve godine na pripremama u Folgariji. Međutim, to je zaista bilo zanemarljivo. U poslednjih par meseci bol je postajao sve jači. Medicinski tim reprezentacije uverava me da će uskoro sve biti u najboljem redu. Čim budem potpuno spreman, radiću i više od ostalih, kako bi nadoknadio propušteno i u Litvaniji bio u stanju da, kao i uvek, pružim sve od sebe za uspeh reprezentacije.
Posle prvog mini ciklusa od tri dana, Stručni štab je iskoristio jučerašnji prepodnevni predah za sastanak sa igračima, na kom su pregledani video materijali treninga i analiziran dosadašnji rad u Rotenburgu.
– Utvrdili smo gradivo i napravili plan za nastavak priprema u Nemačkoj. Ozbiljan rad, koncentracija i potpuna posvećenost su uvek bili tri najvažnija faktora ove generacije koju predvodi selektor Ivković. Za sada nam je takav pristup donosio uspehe, verujem da će isto biti i u Litvaniji na Evropskom prvenstvu – zaključio je Novica Veličković.

Mezenga za jači napad Zvezde
U sedištu Evropske fudbalske unije (Uefa) u Nionu, Crvena zvezda će danas saznati ime prvog rivala na evropskoj sceni, u trećem kolu kvalifikacija za Ligu Evrope. Prva utakmica je na programu 28. jula, a revanš nedelju dana kasnije. Predstavnici „crveno-belih” na žrebu u Švajcarskoj biće savetnik predsednika kluba Vladana Lukića za medije Miodrag Antonijević, portparol Marko Nikolovski i klupski menadžer za bezbednost Ivan Petrić.
Crvena zvezda će u ovoj rundi biti među tzv. povlašćenim klubovima, a od mogućih, po imenima i rejtingu, najtežih rivala, najčešće se pominju Legija iz Varšave i pogotovo splitski Hajduk, koga „crveno-beli” žele da izbegnu, ali ne, kako ističu, što strahuju od eventualnog ishoda, nego zbog velike tenzije i pritiska koji bi sigurno do maksimuma bio podignut oko eventualnog okršaja velikih rivala i članova nekadašnje „velike četvorke” jugoslovenskog fudbala.
I dok danas nestrpljivo budu čekali ime protivnika na početku takmičenja u Evrope, fudbaleri Zvezde polako privode kraju glavni deo letnjih priprema u staroj bazi, poznatoj austrijskoj banji Tacmansdorf. Prekjuče je na pripremama u Austriji Zvezda pobedila minimalnim rezultatom češkog prvoligaša Slovačko, a pobedonosni gol je sredinom drugog poluvremena dao tamnoputi Brazilac Bruno Mezenga, posle asistencije mlađanog desnog beka Filipa Stojkovića. Tek što je zamenio Slavka Perovića, Mezenga je ubrzo zatresao mrežu i najavio da bi mogao da bude veliko pojačanje. Ove godine je neefikasnost bila jedan od gorućih problema „crveno-belih”, zbog čega je i angažovan Mezenga, da pojača konkurenciju među napadačima. U prvom planu je i dalje najbolji strelac Andrija Kaluđerović, tu je i Perović, a na pripremama u Austriji je i talentovani kadet Filip Janković. Međutim, najveći problem je trenutno nedostatak štopera, a na meču s ekipom slovačko, pored Vilotića je na mestu centralnog odbrambenog igrača kao prinudno rešenje bio mlađani Mijailović, jer je njegovo mesto u veznom redu.
– Treba nam štoper i videćemo šta će se dešavati u narednih nekoliko dana. Potreban nam je kvalitetan igrač, koji će se brzo uklopiti u naš sistem igre. Ćosić je s mladom reprezentacijom, Mihajlović se tek oporavio, a bilo bi dobro da smo imali i iskusnog štopera od početka priprema, ali ne može uvek sve da bude idealno – kazao je trener Crvene zvezde Robert Prosinečki.
Provera s češkim timom je dobrodošla „crveno-belima” pre svega, kako je naglasio Prosinečki, što je Zvezda igrala „napadački i muški”, što ju je uglavnom krasilo tokom bogate istorije.
– Još uvek nismo u fazi osvežavanja ekipe, a na dan meča protiv Slovačkog smo imali jutarnji trening. Zato me i ne čudi što je bilo nekih grešaka i što ekipa nije potpuno takmičarski spremna. Uostalom, sada i ne treba da bude. Zadovoljan sam pobedom, ali i trčanjem i kvalitetom igre. Držali smo loptu, kontrolisali igru, a jedino nam je probleme u skoku pravio njihov centarfor-dvometraš. Doći će i efikasnost, jer su igračima još teške noge, pa otuda i promašaji – rekao je Prosinečki.

Nad Stanojevićem lebdela senka Fljamurtarija
Partizan nije mogao da poželi lepši početak u Evropi – 4:0 (strelci Vukić, Eduardo, Šćepović i autogol Beriše) protiv Škendije u kvalifikacijama za Ligu šampiona. Sva su predviđanja da će u utorak u Skoplju srpski fudbalski prvak imati daleko lakši zadatak, ali to ni u kom slučaju ne znači da će fudbaleri u crno-belim dresovima biti potpuno opušteni.
Sada, nakon prvog dvoboja našeg i makedonskog prvaka, stvar je jasna: Partizan je iskoristio bogato iskustvo na međunarodnoj sceni bacivši rivala u nastavku na pleća, dok je tim Škendije, silno motivisan, prosto izgoreo u drugom poluvremenu, zbog čega nije mogao da izbegne sportski debakl i visok poraz.
Klub iz Humske je tokom letnjeg prelaznog roka pretrpeo ogromne igračke promene što je svakako mač sa dve oštrice, međutim, ako je suditi po premijeri i ako se ima u vidu da vreme radi za „crno-bele”, jasno je da je Stanojević na dobrom putu.
Starijim navijačima Partizana još je u neprijatnom sećanju albanski Fljamurtari. Mladi trener Stanojević ne krije da se pre duela sa Škendijom pribojavao neslavnog ulaska u istoriju Partizana:
– Svi smo zadovoljni našim prvim izdanjem u novoj međunarodnoj sezoni fudbala. Zadovoljni smo i rezultatom i ambijentom i sada mirnije glave odlazimo na revanš u Skoplje. Posle ubedljive pobede u Beogradu bilo bi neozbiljno da kažemo da nismo blizu cilja. Svesni smo da smo završili dobar deo posla, iako sam se najiskrenije pribojavao ove utakmice. Stalno mi je u glavi bio pritisak od eventualnog neuspeha, motao mi se i nekadašnji poraz od Fljamurtarija, nisam želeo nikako da porazom uđem u istoriju kluba. Kada je Stojković odbranio penal znao sam da će sve biti u redu.
Domaćin je slabo igrao u prvom poluvremenu, a posle petnaestominutnog odmora „crno-beli” su pronašli put do Škendijinog gola.
– Našoj igri bih dao trojku, – ocenio je Stanojević. – Daleko smo bili od vrlo dobrog ili odličnog. Međutim, ako se uzme u obzir da je ovo bila tek prva utakmica i da imamo nov tim, onda su i određene oscilacije normalne. Od odbrane sve počinje. Svakako da će u nastavku biti i boljih igara. Ne mogu da ne kažem da sam zadovoljan zalaganjem svih igrača.
Svakako da će prvak Makedonije pokušati da u Skoplju nametne svoj stil igre, očekuje se da bude još agresivniji nego u Beogradu.
– Spremni smo da odgovorimo na agresiju. Nemamo problem te vrste, uvek razmišljam da prvi načnemo protivničku mrežu, jer će posle toga sve biti mnogo lakše. Nama je svaka utakmica važna i zbog rezultata i zbog uigravanja tima. Partizan želi da pobedi u svakom meču i to je zapravo naša fudbalska filozofija.
Nakon odlaska nekih iskusnijih igrača mladi stručnjak Partizana je najavio da će od nove sezone njegova ekipa igrati brže. U pojedinim segmentima igre izgledalo je da „crno-beli” igraju tako.
– Jesmo brži, ali, još je rano donositi neki konačan sud. Mnogo toga će biti jasnije kada igramo protiv jačih ekipa. Radimo na tome.
Ranković i Ivanov su dobro delovali na štoperskoj poziciji, međutim, u Humskoj ne kriju da uveliko rade na dovođenju novog štopera iz inostranstva.
– Nama je novi štoper potreban. Direktor Krstajić ozbiljno radi na tom zadatku.
Donedavno su se navijači divili Kleu, sada je Eduardo njihov novi ljubimac.
– Zadovoljan sam njegovim učinkom. I da nije postigao gol bio bih zadovoljan. Igra za ekipu, a to mi je najvažnije od svega. Dobro se kreće. Sam je tražio izmenu, dao je više od maksimuma.
Nema šta, sada je raspoloženje u Humskoj na nivou. Ako se po jutru dan poznaje onda za Partizan ni ove godine nema zime. Doduše, do glavnog cilja ostale su još dve stepenice. Kada su naši klubovi u pitanju od žreba mnogo toga zavisi, ali i od trenutnog nadahnuća. Vreme raspleta tek sledi...
----------------------------------------------
Samo ne Genk i Plzenj
Danas je u Nionu žreb za treće kolo kvalifikacija za Ligu šampiona. Upitan koga bi voleo za rivala Stanojević je odgovorio:
– Najslabije ekipe iz šešira, a ne bih želeo belgijski Genk ili češki Plzenj, pa ni Helsinki.
----------------------------------------------
Tuča grobara na jugu
Negde na samom početku drugog poluvremena, na „jugu” gde su smešteni najvatreniji navijači Partizana, tik uz ogradu sa istočnom tribinom došlo je do tuče. U njoj je učestvovalo oko stotinak navijača, trajala je nekoliko minuta i bilo je lakše povređenih.
Međutim, brzom intervencijom policije i vođa navijača sa juga, tuča je brzo prekinuta, a ubrzo se nastavilo pesmom i frenetičnim navijanjem. Taj sukob dve grupe navijača traje već nekoliko meseci a glavni cilj je prevlast na južnoj tribini.
Tokom meča bilo je nekoliko šovinističkih poruka upućenih gostujućim igračima, a uglavnom se to dogodilo pošto je fudbaler Škendije Jilir Elmazovski, pokazao srednji prst ka navijačima Partizana, i kada je golman Suat Zendeli provocirao prilikom izlaska na teren posle pauze na poluvremenu. Inače, uz navijače Partizana podršku srpskom prvaku pružilo je i oko 150 navijača iz Grčke, uglavnom pristalice PAOK-a.
----------------------------------------------
Partizan poziva svoje navijače u Makedoniji da ne dođu na revanš
U saopštenju za javnost koje je Partizan izdao dan posle utakmice sa Škendijom stoji:
– Ovim putem želimo da iskažemo zadovoljstvo sjajnim navijanjem i odzivom. Priprema i organizacija utakmice visokog rizika nije bila nimalo jednostavna. Navijači Partizana položili su veliki ispit i sada je na igračima da obezbede plasman u novu rundu takmičenja. Ovim putem posebno se obraćamo našim navijačima i simpatizerima u Makedoniji svesni da su oni možda i više od svih drugih navijača Partizana čekali dolazak voljenog kluba. Molimo navijače Partizana u Makedoniji da odustanu od eventualne namere da prisustvuju utakmici sa Škendijom kao i da se u utorak ne upućuju na stadion i da ne kupuju ulaznice. Partizan će čekati pogodan termin i mesto da zahvali i predstavi se svojim navijačima u Makedoniji.

Lica i naličja herojstva
Nastala po motivima pripovetke budvanskog pisca Stefana Mitrova Ljubiše, drama „Kanjoš Macedonović” Vide Ognjenović pripoveda o legendarnom budvanskom junaku koji odlazi u borbu sa Furlanom, gorostasnim neprijateljem venecijanskog Dužda, da bi poboljšao društveno-politički položaj svojih Paštrovića. Ovaj mitski narativ je polazište za delikatno poigravanje sa mitsko-istorijskim stereotipima, raskrinkavanje mehanizama tendencioznog stvaranja istorije i kolektivnog pamćenja, kao i za kritičko sagledavanje palanačkog mentaliteta i nazadnih uverenja koja sprečavaju opšti društveni napredak. Dramu karakteriše i raskošna upotreba govora, isprepletana melodičnost reči, praskava duhovitost njihovog značenja, kao i glatko razigravanje pratećih melodramskih tokova radnje. 
Predstava koju je Vida Ognjenović i režirala je u određenoj meri osavremenjena epska pripovest sa elementima tragikomedije, melodrame i mjuzikla. U okviru festivala Grad teatar Budva je izvođena na prostoru Starog grada Budve, između crkava, ambijentu koji efektno ističe mitsko-istorijski kontekst radnje (scenograf Miodrag Tabački, kostimograf Ljiljana Dragović). Igru mnogobrojnog ansambla (trideset glumaca nastupa u predstavi) odlikuje bazičan realizam, ponekada arhaični, deklamativni, a ponekada i autoironičan, sa ciljem uspostavljanja odmaka od likova – tako se problematizuju konvencije naivnog herojskog idealizma. 
Igor Đorđević u ulozi Kanjoša Macedonovića harizmatično ostvaruje ideju ambivalentnog herojstva, otelotvoruje koncept junaštva sa licem i naličjem, sa magnetskom privlačnošću gradi lik neidealizovanog heroja koji ima šarm ljudskog, šarm istovremene slabosti i snage. On je tragikomičan u svojoj osnovi – sitan i fizički nerazvijen, neustrašiv ali istovremeno i vrlo osetljiv, mudar ali i infantilno lakoveran. Ta njegova kontradiktorna priroda prodorno će doći do izražaja u pomalo grotesknoj sceni sukoba sa Furlanom u Veneciji. Predrag Ejdus igra venecijanskog Dužda, minimalizovanim a prodorno izražajnim sredstvima – on je prevrtljiv i nedodirljiv lider koji u predstavi neodoljivo podseća na Brandovog Don Vita Korleona. Branislav Lečić oblikuje arhetipskog neprijatelja Furlana, snažnog i grubog odmetnika koji strada slučajno, svakako ne herojski, suštinski tragikomično, što je takođe u funkciji problematizacije pojednostavljenog mitskog idealizma. 
Demistifikacija romantizovanih prikaza stvarnosti jedna je od najznačajnijih ideja predstave, primenjiva u analiziranju i razumevanju našeg današnjeg društva. Ona se sprovodi i uvođenjem brojnih komičkih scena koje nastaju iz spoja nespojivog ili zbog različitih vrsta preterivanja – na primer, na početku, kada kaluđeri rade na svojoj fizičkoj kondiciji ili kada jedna žena juri drugu da bi je tresnula ikonom po glavi. Komički detalji ruše zablude i usložnjavaju pogled na svet jer izazivaju stalnu sumnju u različite konvencije. U pojedinim scenama, sličan autoironičan smisao imaju i songovi – na primer, u pevanim scenama između Vidosave (Sena Đorović) i Vukca (Pavle Jerinić) (muzika Zoran Erić).
Marko Baćević oblikuje Daskala, ikonopisca, umetnika koji želi da u njihovo zastarelo društvo unese svežinu promena, ali se suočava sa žestokim otporom. Scena u kojoj mu društvo sudi zbog drugačije naslikane ikone Svetog Nikole, značajna je metafora beznadežne zaostalosti sredine koja je u lošem smislu opterećena tradicijom, zakucana u mestu, bez vizije budućnosti. Tanasije Uzunović u ulozi Oca Gerasima jasno predstavlja nosioca tog apsurdno zastarelog sistema vrednosti – on je autoritet koji stvara zvanično mišljenje iako je slabovid i nagluv. Lik Katne koju teatralno igra Stela Ćetković takođe bitno odslikava tu njihovu jezivu mentalnu ograničenost, odsustvo individualnosti i sopstvenog stava, bezlično prepuštanje mišljenju okoline. Aleksandar Đurica sa sigurnošću igra razboritog, ali mrzovoljnog Nikodima, Branko Vidaković mekšeg Luku, Nebojša Kundačina galamdžiju, šaljivdžiju i pijanduru Krsta, Radovan Miljanić pitomog Goluba, Hadži Nenad Maričić Oca Filimona, Zoran Ćosić mudrog Mitra, a Siniša Ubović Radeta, koji po svaku cenu želi da napusti tu sredinu zaglavljenu u prošlosti i palanačkoj svesti… 
Ovo novo scensko tumačenje „Kanjoša Macedonovića” je predstava epskih razmera koja se mora poštovati, ako već ne i voleti (to je stvar ličnih afiniteta). Ona lagano, dosledno i bez velikih iznenađenja, ali sa zavidnim strpljenjem i precizno izvajanim detaljima, suvereno slika lica i naličja herojstva. Tako se oblikuje puna slika stvarnosti, izgrađena na protivurečnostima i unutrašnjim tenzijama koje su put do istine.

Divlji radovi ugrožavaju manastir Zočište
„Radnici albanske firme ušli su šest metara u naš posed ispod manastira i oštetili jedan grob na pravoslavnom groblju”, kaže jeromonah Stefan iguman manastira Zočište. „Niko nas ništa nije pitao niti konsultovao, iako je ovo specijalna zaštićena zona u kojoj nije moguće na takav način izvoditi radove”, kaže iguman čiji hram je juče proslavio svoju slavu svete besrebrenike Kozmu i Damjana.
Iguman Stefan apeluje na to da se hitno zaštiti svetinja i njeno skromno imanje, uz čvrstu veru da su svetitelji svih ovih godina stradanja manastira najviše čuvali i obnavljali najvažniju svetinju orahovačkog kraja gde se i čuvaju njihove čudotvorne mošti. Stradanja manastira počinju otmicom svih članova bratstva koje je izvela OVK 1998. godine, od tada je manastirski kompleks potpuno uništen, hram miniran, pa obnavljan. Iguman se sada suočava sa novim nevoljama i pritiscima, ovoga puta sa zvaničnim lokalnim kosovskim institucijama.
Građevinska firma koju su angažovale vlasti opštine Orahovac je bagerima i građevinskom mehanizacijom odnelazemlju i potkopalauzvišenje ispod groblja i manastira, oštetilajedan grob i dovela u opasnost manastir koji se inače nalazi na klizištu koje je već ranije sanirano.
Međunarodnim garancijama koje su postale sastavni deo lokalnog kosovskog zakonodavstva uspostavljene su specijalne zaštićene zone oko svetinja i objekata Srpske pravoslavne crkve kako bi se na taj način sprečilo rušenje, uzurpiranje ili promenila namena objekata ili imanja. Tako je na papiru i prema zakonima koje bi trebalo da primenjuju nove kosovske vlasti, međutim,realnost je, u najvećem broju slučajeva,potpuno drugačija. Zakon se primenjuje prema osećaju lokalnih moćnika koji vlast sprovodeonako kako odgovara njihovim patriotskim i nacionalističkim nazorima. Takvi činovnici van zakona propisuju drugoj slabijoj grupi na osnovu svoje lične procene većinu osnovnih životnih, ekonomskih, kulturnih, pa čak i verskih potreba. Kome je potrebno da jedan tako devastiran i hram i njegove stanovnike na ovakav način uznemirava? Uzalud je Kforpostavljao kilometre bodljikave žice i prepustio čuvanje manastira kosovskoj policiji. Vlasti su to ignorisale i pokazale sebi i svojim sledbenicima da se u privatni posed onoga koji se doživljava kao slabiji i tuđ može ući i rušiti. U imanje svojih sunarodnika se po pravilu ne dira, tako ni orahovačke vlasti nisu želele da uđu u posede Albanaca koji se nalazi pored manastira. Da su to uradili groblje bi ostalo čitavo a manastir bio bezbedan. S druge strane, Albancima bi morali da plate odštetu, aSrbima i crkvi u specijalnoj zaštićenoj zoni niko neće platiti.
–Mene sve ovo podseća na onaj period od 1974. godine, pa do devedesetihkada su nam institucije učinile život nepodnošljivim. A na još veće poniženje naiđeš kada kreneš da tražiš pravdu jer tada shvatiš da si bespomoćan. Dok je bilo ovih stranaca nešto se i moglo, činilo nam se da postojineko,makar da nas vidi –kaže K.P. koji je ceo radni vek proveo u „Orvinu”, fabrici za proizvodnju vina i rakije.
Da patnje onih koji su ostali i koji se vraćaju retko ko vidi pokazuje i primer Srba povratnika u selo Zočište. Njih manastirska nevolja jednako plaši, taman kao i to što u svojim povratničkim kućicama gde žive, na ovim temperaturama nemaju ni vode ni struje.Kako bilo da bilo, jedni uporno dolaze u svoju svetinju bez obzira na situaciju i prilike, dok se drugi trude da im taj povratak obesmisle. Dok je juče u Zočištu slavljena slava lokalni Albanci sa zastavama i glasnom muzikom iz automobila javno su pokazivali Srbima, gostima manastira,šta je čije i da imaju nešto protiv i njih i manastira. S druge strane, u porodicama istih ovih koji javno mrze i viču na svetinju, iza zatvorenih vrata, neguje se poštovanje prema čudotvornim moštima svetih lekara Kozme i Damjana. Mnogi Albanci, svih ovih godina, nikada nisu prestali da dolaze, čak i na ruševine manastira po pomoć i izlečenje bolesnih. Najčešće u sumrak, kad je najmanje svedoka, ulaze u svetinju. Neki se vraćaju izlečeni.
----------------------------------------------
Borba protiv specijalnih zona
Ceo problem sa Zočištem pokazuje da će se u opasnosti ubrzo naći i susedno selo Velika Hoča koja sa svojih jedanaest srednjovekovnih crkva, freskama i ikonama, arhitekturom i vinarijama treba da postane specijalna zaštićena zona. Predsednik opštine Orahovac Smajl Ljatifi otvoreno se protivi svemu tome jer se, kako kažu izvori iz međunarodne zajednice, plaši da Srbi mogu dobiti previše samostalnosti i mogućnostodlučivanja. To što se na taj način krše obaveze prema međunarodnoj zajednici i lokalnim zakonima malo koga zanima. Pre nekoliko nedelja građevinskim radovima potkopana je i gotovo srušena crkva Svete Nedelje u starom delu Prizrena, a veliki građevinski objekat izgrađen u neposrednoj blizini spomenika kosovskim junacima na Gazimestanu još nije uklonjen.
----------------------------------------------
Teodosije: Zočište je ozbiljno ugroženo
„Ozbiljno je ugrožen manastir Zočište. Opština Orahovac izvodi sporne radove bez ikakve saglasnosti manastira i Eparhije i to ne samo u okviru specijalne zaštićene zone koja je zaštićena međunarodnim garancijama i lokalnim zakonima, veći na samom manastirskom imanju. Radovi se nastavljaju i pored protesta manastira i kancelarije EUna Kosovu. Duboko smo zabrinuti zbog ovog postupka jer ne možemo da razumemo kako opština može da radi protivno lokalnim zakonima i međunarodnim principima”, izjavio je episkop raško-prizrenski Teodosijeza Radio KiM.

Popili i pojeli dva miliona evra
Od našeg dopisnika
Sarajevo – Institucije BiH zadržale su prvo mesto u regionu po rasipništvu koje su poreski obveznici morali da plate sa bezmalo milijardu konvertibilnih maraka, pola milijarde evra.
Revizorski izveštaji otkrivaju da je 68 različitih institucija polovinu te sume potrošilo na plate i naknade troškova 22.000 zaposlenih, a da su milioni, uprkos poboljšanju finansijske discipline, otišli na putovanja, telefoniranje, jelo i piće...
„Veliki broj pozitivnih revizorskih izveštaja govori da je bolja finansijska disciplina, da institucije BiH troše u skladu sa zakonom, ali ne i sa moralnim normama”, kaže za „Politiku“ glavni revizor BiH Milenko Šego napominjući da aludira na „neprimerenu potrošnju”.
Za putne troškove izdvojeno je više od 18 miliona KM, za telefonske i poštanske usluge 10,7, na kapitalne izdatke otišlo je 59 miliona, dok je na ime reprezentacije potrošeno više od četiri miliona KM.
Nije se štedelo ni na upotrebi službenih vozila, što potvrđuje i 35 preporuka revizora, zatim na isplatama po osnovu ugovora o delu, te „stimulacijama” i „naknadama” za prekovremeni rad.
Glavni revizor za ilustraciju te „neprimerene” i „nemoralne” potrošnje navodi troškove reprezentacije i telefoniranja, te Ustavni sud BiH u kojem je prošle godine zaposlenima isplaćen regres za godišnji odmor u iznosu 4.000 KM, dok je u svim drugim institucijama po istom osnovu isplaćeno po 500 KM.
„To jeste bilo u skladu i sa zakonom i sa propisima, ali je i neprimereno, mora se imati na umu, kako to mi revizori kažemo, ’kontrolno okruženje’,“ ocenjuje Šego i naglašava da „sve” što se kosi sa moralnim normama „prevazilazi” revizorsku nadležnost. „Mi dajemo mišljenje i preporuke, a zna se ko mora da donosi zakone i pravila potrošnje, da poziva neodgovorne na odgovornost.” 
Ne umanjujući problem „značajnih” kršenja propisa, propusta i nedostataka u poslovanju institucija, Šego ipak smatra da je finansijska disciplina u 2010. u odnosu na sve prethodne godine, bila „bolja”.
U izveštaju Kancelarije za reviziju institucija BiH navedeno je da je mišljenje sa rezervom dobilo 17 institucija, dok su ostale dobile mišljenje bez rezerve, sa „skretanjem pažnje” na neke pojave koje mogu eskalirati ako se ne uklone ili bez „skretanja pažnje”.
Mišljenje sa rezervom dobile su veće institucije na koje „otpada” oko 600 miliona KM budžeta i u kojima su revizori uočili „značajnije” kršenje zakonskih propisa i neke druge „propuste”. Među njima su i one koje su revizori „prozivali” i prethodnih godina, a to su, između ostalih, Uprava za indirektno oporezivanje, zatim Ministarstvo inostranih poslova BiH , kao i ministarstva odbrane i za ljudska prava i izbeglice, te Fond za povratak, SIPA, Direkcija za civilno vazduhoplovstvo i neke druge.

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Viljnus zbog NATO samita kao tvrđava, sistemi Patriot usmereni ka Kaljiningradu
VILjNUS – NATO je pretvorio Viljnus, prestonicu Litvanije, u tvrđavu branjenu naprednim oružjem kako bi zaštitio američkog predsednika Džozefa Bajdena i druge lidere Alijanse na samitu sledeće nedelje, koji se održava 32 kilometra od litvanske granice sa ruskim saveznikom Belorusijom.
Više od 3.000 litvanskih vojnika brinuće o bezbednosti samita NATO-a u Viljnusu.
Šesnaest NATO saveznika poslalo je ukupno oko 1.000 vojnika da obezbeđuju dvodnevni samit 11. i 12. jula, koji se održava samo 151 km od same Rusije, prenosi Rojters.
 Mnogi od njih su poslali i napredne sisteme protivvazdušne odbrane koji nedostaju baltičkim državama.
„Bilo bi više nego neodgovorno da naše nebo bude nezaštićeno u trenutku kada Bajden i lideri 40 zemalja stižu“, rekao je predsednik Litvanije Gitanas Nauseda.
Nemačka je rasporedila 12 raketnih sistema Patriot, koji se koriste za presretanje balističkih i krstarećih raketa ili ratnih aviona.
Španija je dopremila sistem protivvazdušne odbrane NASAMS, Francuska šalje samohodne haubice Cezar, i uz Finsku i Dansku raspoređuje vojne avione u Litvaniji.
Ova zemlja je, uz Britaniju, isporučila sredstva protiv bespilotnih letelica.
Poljska i Nemačka su poslale snage za specijalne operacije pojačane helikopterima.
Drugi šalju opremu za borbu protiv bilo kakvih potencijalnih hemijskih, bioloških, radioloških i nuklearnih napada.
Litvanski predsednik vidi ove akcije saveznika kao potvrdu da je potrebno da NATO hitno uspostavi stalnu protivvazdušnu odbranu u baltičkim državama.
„Razmišljamo o tome šta će se desiti nakon završetka samita i radićemo sa saveznicima na stvaranju rotirajućih snaga za trajnu vazdušnu zaštitu“, rekao je on novinarima.
U selima pored beloruske granice, meštani su saopštili Rojtersu da se osećaju potpuno bezbedno, uprkos ponudi Minska da se tu nakon pobune smeste ruske plaćeničke trupe Vagner grupe i rusko nuklearno oružje.
Na aerodromu u Viljnusu, osam nemačkih raketnih bacača Patriot raspoređeno je sa cevima usmerenim u pravcu ruskog Kalinjingrada, a još dva prema Belorusiji.
„Znate gde se nalazite geografski i prilično dobro znate odakle pretnja dolazi. Litvanija je tražila od nas zaštitu samita, a takođe je NATO tražio pomoć od Nemačke. Ovo je naš odgovor“, rekao je potpukovnik Štefen Lib, komandant jedinice Patriota.
Litvanija je utrostručila jedinice pogranične straže na beloruskoj i ruskoj granici tokom leta, uz oficire iz Letonije i Poljske.
Dve zemlje su takođe poslale policiju da pomogne u patroliranju po Viljnusu.
Gradonačelnik Viljnusa je preporučio stanovnicima da odu na odmor van grada, ako žele da izbegnu gužve u saobraćaju, jer će veliki delovi centra prestonice biti zatvoreni tokom samita.
Kako javlja izveštač Tanjuga, deluje da su građani poslušali apel gradonačelnika, s obzirom na to da je na ulicama prisutan mali broj ljudi, policija patrolira i povremeno prolaze vozila pod njenom pratnjom.
Grad je okićen zastavama Litvanije, Ukrajine i NATO-a.

Zemljotres jačine 5,6 stepeni po Rihteru pogodio Tajvan
Zemljotres jačine 5,6 stepeni po Rihterovoj skali pogodio je danas Tajvan, saopštio je američki Geološki zavod.
Epicentar zemljotresa bio je 87 kilometara istočno od grada Hengčuna sa oko 31.200 stanovnika.
Do sada nema izveštaja o eventualnim žrtvama ili šteti.
Nije izdato upozorenje na cunami, preneo je Tas, prenosi Tanjug.

Petković: Svečlja kriminalizacijom Srba opravdava prisustvo parapolicije
Direktor Kancelarije za Kosovo i Metohiju Petar Petković ocenio je danas da je pokušaji ministra unutrašnjih poslova privremenih prištinskih institucija Dželjalja Svečlje da kriminalizuje Srbe sa severa KiM imaju za cilj da opravdaju, kako je naveo, protivpravno prisustvo parapolicijskih jedinica, „gde danonoćno terorišu srpski narod”.
„Lažni ministar, a pravi nasilnik i ekstremista Dželjalj Svećlja, zajedno sa njegovim okupacionim falangama preobučenim u odela Kosovske policije, jedini su kriminalci na severu Kosova i Metohije i tu nemaju šta da traže”, naveo je Petković u saopštenju. Poručio je da bi bilo najbolje da Svećlja „pođe od sebe i optužnice koja je godinama podignuta protiv njega zbog napada kamenicama na pripadnike tzv. Kosovske policije, ali i zbog prevrtanja vozila misije Euleks”.
Dodao je da bi Svećlja, umesto što „nezakonito da privodi Srbe navodnom poznanju pravde i prava”, trebalo prvo sam da prestane da beži od tog istog prava i pravde.
„Da li je sprovođenje reda i zakona to što je kukavički poslao svoje falange da duge cevi uperuju u sina predsednika Aleksandra Vučića zbog jedne majice? Da li je vladavina prava kada Kurtijevi specijalci pucaju u leđa Dragiši Galjku, Miljanu Deleviću, Milanu Jovanoviću, braći Stojanović iz Gotovuše? Ili, kada brutalno pretuku srpsku decu Daru i Kristijana”, zapitao je Petković. Naglasio je da „hibridni rat koji Svećlja kukavički vodi iz Prištine protiv svega srpskog i posebno severa Kosova i Metohije”, rezultirao time da „nema tog čestitog Srbina koji bi ni javno ni tajno pristao da bude alibi Svećlji u njegovoj bolesnoj opsesiji okupacije severa i proterivanja Srba sa Kosova i Metohije”.
„To mu nikada neće uspeti”, poručio je Petković. Svečlja je ranije danas u intervjuu portalu Košev rekao da nije protiv srpskog naroda, već, kako tvrdi â€žšovinističkih projekata Srbije i kriminalaca”.

Ferstapen: Srećan sam što smo pobedili 11. put uzastopno
Vozač Red Bula Holanđanin Maks Ferstapen izjavio je danas da je srećan što je svom timu doneo pobedu na Velikoj nagradi Velike Britanije u šampionatu Formule jedan, prenosi Bi-Bi-Si.
Ferstapen je Red Bulu doneo 11. uzastopnu pobedu u Formuli 1, čime je ovaj tim izjednačio 35 godina star rekord Meklarena..
„Naravno da sam vrlo srećan što smo opet pobedili. Tu mislim i na 11. uzastopnu pobedu za ekipu. Mislim da je to prilično neverovatno, ali danas nije bilo tako jednostavno”, rekao je Ferstapen, koji je u Silverstonu stigao do šeste uzastopne pobede ove sezone.
Vozač Red Bula je ove godine zabeležio osam pobeda. Drugo mesto na VN Velike Britanije pripalo je vozaču Meklarena Landu Norisu.
„Veliko hvala celom timu napravili su neverovatan posao. Ništa od ovoga ne bi bilo moguće bez napornog rada koji su uložili. Stavili su me na tvrde gume, ne znam zašto - još su nejasni po pitanju nekih stvari”, rekao je Noris.
Vozač Mercedesa Luis Hamilton je stigao do trećeg mesta u Silverstonu.
„Hvala svima koji su me podržavali. Osetio sam energiju, osetio podršku i to je takođe razlog zašto smo se vratili ovde”, izjavio je Hamilton.
Prvo mesto u generalnom plasmanu vozača drži Ferstapen sa 255 bodova, dok je njegov timski kolega Serhio Peres osvojio 156.
Naredna trka u šampionatu F1 biće vožena 23. jula za Veliku nagradu Mađarske na stazi Hungaroring, prenosi Tanjug.

Na prelazu Gradina, na izlazu iz Srbije, čeka se četiri sata
Prema informacijama uprave granične policije u 17.15 časova, putnička vozila čekaju četiri sata na graničnom prelazu Gradina, na izlazu iz Srbije a na Preševu, na izlazu iz zemlje, putnička vozila i autobusi š zadržavaju 35 minuta, navode iz Auto-moto saveza Srbije (AMSS).
Teretna vozila najduže čekaju na Batrovcima, na izlazu iz Srbije i to dva sata dok se na prelazu Horgoš i Šid, na izlazu iz Srbije, zadržavaju 90 minuta.
Na ostalim graničnim prelazima nema dužih zadržavanja za sve kategorije vozila, prenose iz AMSS-a.

Vreme je da padnu kamate
Činjenica da je kreditna zaduženost u junu, u odnosu na maj, povećana, samo neupućenima može da izgleda da je u Srbiji ponovo počelo osetnije uzimanje zajmova kod banaka.
Suštinski, međutim, kreditna zaduženost nije povećana, i to će se, uostalom, videti narednih meseci. Građani i privreda, kojima su pare neophodne i moraju da uzimaju kredite kod banaka, samo su, zapravo, iskoristili vreme da u junu uzmu zajmove bez novih opterećenja koje je uvela Narodna banka Srbije. Po novim propisima centralne monetarne institucije, koji su stupili na snagu poslednjeg junskog dana, kredit u evro znaku može se dobiti samo sa učešćem ili sa depozitom od 30 odsto. Dakle, ni šporet, ni klima, ni auto ne mogu se kupiti bez učešća, koga jedno vreme u bankama nije bilo.
Dinarski krediti oslobođeni su ovog nameta, sve sa ciljem popularisanja zaduživanja baš u domaćoj valuti. S obzirom na to da su kamate na kredite u dinarima još uvek veće nego one na kredite indeksirane u evrima, a da je domaća valuta ojačala u ovoj godini, nimalo ne čudi veće junsko interesovanje da se uzmu baš ovi zajmovi.
Podaci Udruženja banaka Srbije pokazuju da je kreditna zaduženost građana, kompanija i preduzetnika u Srbiji bila krajem juna za 3,8 odsto veća nego u maju. Ukupni krediti na kraju juna iznosili su 1.810 milijardi dinara. Preduzeća su zadužena u iznosu od 1.214 milijardi dinara, što je za 3,7 odsto više nego u maju. Preduzetnici su bankama u junu bili dužni 74,93 milijarde dinara, što je za 6,3 odsto više nego u maju.
Da li nešto dobro može da proiziđe iz pomenute mere NBS, po kojoj se krediti mogu dobiti samo s nametom od čak trećine vrednosti zajma? Može – pad kamata.
Bankari priznaju da u narednim mesecima očekuju pad traženja kredita. Zbog toga će, kažu, morati da prilagode svoju ponudu, prošire izbor kredita i snize kamatne stope, sve kako bi neutralisali uticaj mera NBS na plasman njihovih sredstava.
Kamate kod nas su visoke, a s njima i profiti. Banke se „vade” da smo rizično tržište, a, samim tim, i rizični klijenti. Na ublažavanje kamatne politike ne utiču čak ni dobri pozitivni signali, poput onog da nam je kreditni rejting, za razliku od mnogih drugih zemalja, bolji nego pre krize. Šta još treba da se dogodi da naš „kantri” rizik bude manji, a s njim i cena novca?
Odgovor jedino može dati tržište. Ovo naše tržište, ovakvo kakvo jeste, na kome se tiskaju 32 banke, a kupaca para je sve manje i sve su, nažalost, manje kreditno sposobni. Kada im troškovi postanu (pre)teški, a njih ne prevale na klijente – valjda će i kamate početi da padaju, baš kao i cene pratećih usluga. A dotle – ko izdrži.

Led u Šumadiji
Poslednjih petnaest dana provodim u selu Donje Grbice nadomak Kragujevca. Ako je Bog negde bio izdašan onda je to predeo prelepe Šumadije, kojim su nekada preovladavale šume – od planine Rudnik, oivičen i omeđašen Zapadnom, i jugoistočno Velikom Moravom. Kome nisu dostupne stručne knjige o nastanku pojmova i imena mesta i predela u Srbiji – kad se zamisli nad rečju Šumadija, može doslovce da pretpostavi odakle takav naziv za srce Srbije koje tako zovemo. Ovde šumastvarno diše...ili – dija, kako bi moglo biti rečeno arhaizmom pradedovskog govora. Usred vreline najžešćeg julskog dana, kada jara titra iznad požutelog pejzaža žitnog hleba, kad nam vesti sa TVekrana javljaju rečju i slikom da nesrećni ljudi koji mile po vrelini i asfaltnom paklu gradova padaju kao snoplje od žege i nesnosne vrućine – u Šumadiji se lakše diše.
Životno stanište nam je bogomdano, priroda ne žali u darivanju – izdašna je i blagorodna, a ljudi su oskudni i svakim danom sve siromašniji. U hladu mladog moćnog hrasta, na rubu njive sa pšenicom, gde ekipa filma ,,Led” predvođena mojom ćerkom Jelenom koja je reditelj i snima kadrove žetve – razgovaram sa seljakom iz Grbica koji je za potrebe snimanja te scene doveo svoje dve krave. Dok priča sa mnom zagledan je nekud u daljinu.Na preplanuloj boji njegovog lica mogle bi da mu pozavide samoljubive estradne zvezde koje se po ceo bogovetni dan čvare ispod fluorescentnih solarijuma. Dok gleda preko otkosa sveže požnjevenog ječma on malo žmirka, neću da mu kažem da me podseća na DžonaVejna iz najboljih dana. Po tome kako izgleda, po domaćinskim kravama koje je doveo i brizi da na letnjem danu koji dangubi – da ne budu žedne – vidim da je tvrd domaćin. Dostojanstven i opor, snažan čovek u godinama kojima prkosi, pretežno namršten ali pametan i blag. Predlažem mu da ga malo slikamo za naš film – jer vidim da će na ekranu izgledati bolje od mene – on odmahuje rukom i kaže mi na svoj način, da se ne uvredim – da ima preča posla. Kaže mi da televiziju skoro ne gleda – sem Dnevnik, i to samo na kraju, kad političari izlažu sve za taj dan – on upali samo da vidi i čuje: kakvo će vreme da bude. Vidim da je ljut na državu – i vodim računa šta ću da ga pitam.
Priča mi Šumadinac koga nisam pitao za ime da je do pre dvadesetak godina u ataru sela Grbice bilo preko pet stotina krava – a danas jedva da ima trideset. Priča mi da ima šesnaest hektara zemlje, ali da one parcele koje su dalje tri kilometara od njegovog domaćinstva – ne obrađuje. Kaže, nema nikakvu računicu, mora više da potroši samo za naftu dok ode i vrati se sa tih njiva – nego što bi imao vajdu od berićeta kojeg sa te zemlje ubere. Priča mi da mladi odoše u Beograd i svet, da mnogi žive kao podstanari u Kragujevcu u trideset kvadrata – a ostavili su kuće i suvotu od pola hektara u rodnim selima. Slušam i suzdržavam se. Krijem od njega da se osećam posramljeno i postiđeno. Bez obzira na tošto se ne mogu smatrati odgovornim za bilo šta, jer nisam ni ministar, ni guverner, ni sekretar, ni podsekretar, ni načelnik, ni bilo čiji zamenik. Ali sam seljački sin pa razumem čemer i muku srpskog sela.
Slutim, Šumadija će ponovo postati zemlja šuma...Oranice i plodnice koje su naši dedovi otimali od šume, krčeći panjeve u opstajanju za džak žita više,za šaku brašna preko – ponovo će ophrvati pasidren, glog, bagrem, a cer i hrast tek, ko zna kada...
Dok njegove krave mlate repovima i teraju muve, dok čeka da ga pozovu da ih metne u kadar,moj Šumadinac bistrim prozračnim očima čija se boja u narodu zove grao – pogleda prema nebu. – Ako nas i odozgor zakove kao ove u Arilju, obrali smo bostan načisto. Pre neku godinu udarilo nas tako, sante leda su padale sa neba, niko zrno šljive nije nabrao. Sve je bilo oboreno na zemlju, od truleži i prirodne komine brda su smrdela na rakiju... A tek kukuruz, obogatili se špekulanti i prevaranti što su ga te godine dovlačili u naš atar iz Srema i Bačke.Ostale samo stabljike, kao kolje po njivama – stoku nismo imali čime da nahranimo...
Pitam ga, da li pomažu tobdžije, kakva je protivgradna odbrana? Kaže mi, zna čoveka koji puca u oblake, za njihov atar. Ovaj mu se poverio – dobio je samo četiri rakete, a treba najmanje troduplo više...Ali, država, kažu mu,nema para. Zna on da je iz budžeta izdvojeno za samo devet hiljada raketa, a to ni izdaleka nije dovoljno...Pogotovu kad oblak dođe iz Bosne, tamo valjda nema protivgradne odbrane, nebo je nebranjeno – pa kad otuda pređe Drinu, onda satre i izruči sve u Srbiji...Kao što beše pre neku nedelju.
Zagledanog u nebo – ostavljam mog novog prijateljaŠumadinca, seljaka iz Grbica...Odlazim tako što sam izmislio razlog, kao da imam neki posao… Nisam mu ni rekao da snimamo film baš o tome, kako Milivoju i deda Životiju kojeg igra Velimir Bata Živojinović – grad, ledubija letinu. Celo to popodne šetao sam sam samcit po ataru sela Donje Grbice. Ćutao sam između redova modro zelenih kukuruza, išao sam kroz hlad šljivika i stabala obklaćenih od roda, hodao sam zatravljenim puteljcima između starih voćnjaka i požutelih polja nabrekle pšenice. Sve reči su mi ostale u grlu...

Knez Mihailova  kao užarena plotna
Sunce u zenitu prži! Vrelina izbija iz svih pora velegrada. Na užarenoj plotni asfalta prašinu dižu tromi koraci šetača koji su, uprkos savetima lekara, morali da izađu napolje od 11 do 17 sati – po najjačoj vrućini. Obliveni znojem, kao po komandi sa flašicom vode u rukama, „osuđeni” na šetnju hlad su pronalazili u senkama višespratnica. Malobrojne razgranate krošnje nisu pomagale. 
Posle četiri sata rada, već oko podneva, lekari su sklopili suncobrane i zatvorili vrata u transfuziomobilu na Trgu Republike. Ovde se dobrovoljni davaoci krvi primaju dvokratno, a po podne dragocenu tečnost mogu dati od 16 do 20 časova. 
Ne mareći za saharsku temperaturu koja je dobro ispraznila prestoničke ulice i Beograđane poslala na Savsko jezero, strani turisti se nisu micali sa inače najprometnije štrafte. Strpljivo su škljocali fotoaparatima. Nisu propustili da među nesvakidašnje detalje sa beogradskih ulica uvrste i sliku neprestane gužve pred cisternom sa pitkom vodom. Ožedneli sugrađani nisu zaobilazili gradske česme. Najviše su se okomili na onu pred Institutom „Servantes”. 
Oni sa „dubljim” džepom spas su potražili u klimatizovanim kafićima iz kojih su nevoljno izlazili na usijane pločnike. 
Knez Mihailovu ulicu juče je bilo lako i brzo proći. Senka ju je delila na dva dela: prometan i pust. Šetači su birali stranu prekrivenu hladom, sunčanu su izbegavali i vrapci. 
Prodavci sladoleda motrili su iz senke na zamrzivače i potencijalne kupce. U društvu prodavaca suvenira ćaskali su oslonjeni na zid. Iscrpljeni više vrućinom nego poslom, komentarisali su da „prodaja slabo ide”. Čak i sunčane naočare, šnale za kosu, kopije filmova... malo ko je hteo da pazari. 
Dok su trgovci gunđali sedeći, četku iz ruke nije puštao Milan Tubić lepeći plakate obliven znojem. Uprkos tropskoj temperaturi, svestan opasnosti od zračenja sunca, od ranog jutra u „krugu dvojke” lepio je najavu koncerta. Za mrvu prijatnije na poslu bilo je radnicima „Zelenila” na Kalemegdanu. Pre nego što je sunce granulo zalili su cveće, a oko podneva latili se košenja. 
– Od šest sati sam na terenu i do 14, kad mi se završava smena, treba kosom da sasečem šiblje i korov kojem kosačice nisu mogle da priđu – kaže Vojislav Cupać, ne žaleći se pod punom radnom opremom „Zelenila”. 
Prepoznatljiva slika bez obzira za vremenske (ne)prilike nije izostala ni juče sa kalemegdanskih klupica – penzioneri su se nadmudrivali u majstoricama šaha. 
Vozić koji inače kruži Beogradskom tvrđavom bio je pust u podne. Nije bilo zainteresovanih da se za 100 dinara 20 minuta voze voze stazama Gornjeg grada, kraj Zoološkog vrta do Kalemegdanskog parka – čekaju zahlađenje.
----------------------------------------------
Najteže srčanim bolesnicima
Lekari Hitne pomoći juče su do 14 sati obavili 87 intervencija. Pomoć sugrađanima na javnim mestima pružili su 45 puta, kazala je dr Nada Macura, portparol Hitne pomoći. Najčešće su se javljali srčani bolesnici. 
One koji kolabiraju na ulici najpre treba premestiti sa sunca u hlad, zatim ih raskopčati, umiti hladnom vodom, po potrebi i politi i obavezno zvati lekare Hitne pomoći, savetovala je dr Macura. 
M. Simić-Miladinović
D. Spalović

Cisterne s pijaćom vodom u centru grada danas i sutra
BEOGRAD - Preduzeće „Beogradski vodovod i kanalizacija” postaviće danas cisterne sa vodom za piće na Trgu republike, Zelenom vencu i Trgu „Slavija”, koje će biti dostupne građanima od 12 do 16 sati, rečeno je Tanjugu u tom preduzeću.
Cisterne će biti postavljene i sutra, na istim lokacijama i u istom terminu, a tokom vikenda cisterni verovatno neće biti pošto meteorolozi najavljuju niže temperature, dodaju iz tog preduzeća.
Pitka voda namenjena je svim Beograđanima za piće, osvežavanje i rashlađivanje tokom veoma toplih dana i „Beogradski vodovod” najavljuje da će tokom celog leta pratiti najave meteorologa i kada bude potrebno postavljati cisterne u centru grada.
Iz Beogradskog vodovoda apeluju na građane da racionalno troše vodu za piće, kako bi je bilo dovoljno za građane u svim naseljima.

Evropa čisti bački kanal
Vrbas – Nakon bezmalo četiri decenije učestalih alarmantnih upozorenja na opasnosti od zagađenosti Velikog bačkog kanala, ovaj vodotok u dogledno vreme više neće biti „crna tačka“ na ekološkoj mapi. Ovih dana treba da počne izgradnja glavnog prečistača otpadnih voda u Vrbasu – trenutno najveće investicije u zaštitu životne sredine u Srbiji, vredne 26 miliona evra. Više od 60 odsto te sume obezbedila je Evropska unija, a preostali deo nadomestiće republički i pokrajinski budžet, kao i opštine Vrbas i Kula, koje su najugroženije usled prekomerne nečistoće kanala.
Prema ugovoru sa izvođačima radova, ovo postrojenje treba da bude u funkciji do kraja sledeće godine, da bi se na njega priključio magistralni kolektor u koji će se slivati sve otpadne industrijske i kanalizacione vode iz ovog dela Bačke, koje se decenijama direktno ispuštaju u kanalsko korito. Ovdašnje fabrike, označene kao najveći zagađivači kanala, moraće da izgrade vlastite prečistače otpadnih voda, kako bi mogle da se priključe na magistralni kolektor. Posle toga uslediće čišćenje kanala od nataloženog mulja i njegovo ponovno osposobljavanje za plovidbu i potrebe navodnjavanja useva.
– Realno je očekivati da će ovaj veliki posao biti okončan u narednih pet godina, da ćemo posle toga moći da kažemo da živimo u ekološki čistom okruženju. Treba očekivati i da će se znatno smanjiti broj kancerogenih oboljenja, koja u zabrinjavajućoj meri uzrokuje zagađenost kanala. Bez dragocene finansijske i stručne podrške Evrope, kao i bez pomoći države, koje su prepoznale da je Veliki bački kanal ekološki problem mnogo širih razmera od lokalnih, teško da bi se išta moglo učiniti – kaže za „Politiku“ predsednik opštine Vrbas dr Željko Vidović.
Kanal je najzagađeniji u delu toka kroz Vrbas u dužini od sedam kilometara, nizvodno prema Srbobranu, mada predstavlja i stalnu ekološku opasnost i u uzvodnom delu za stanovništvo Kule, Crvenke i okoline. Procenjuje se da je samo na ovoj deonici u njemu nataloženo skoro pola miliona kubnih metara mulja s raznim otrovnim materijama, a dubina vode, u kojoj već poodavno nema nikakvih oblika života, jedva da doseže pedesetak centimetara. Život pored ovog vodotoka je nesnošljiv, pogotovo u letnjim mesecima kada se iz njega šire isparenja krajnje neprijatnog mirisa i sa visokim sadržajem otrovnih supstanci, a gusto zapušteno rastinje na obalama leglo je komaraca, insekata i glodara, potencijalnih prenosilaca mnogih zaraza.
Prema rečima Svetozara Bukvića, predsednika opštine Kula, izmuljavanje kanalskog korita bio bi uzaludan posao ako ovdašnja industrija pre toga ne reši prečišćavanje svojih otpadnih voda. Zato su, ističe Bukvić, i povećane kazne, odnosno naknade koje zagađivači plaćaju državi za ispuštanje otpadnih voda, pa mnogi već shvataju da im je isplativije da investiraju u izgradnju primarnih uređaja za njihovu preradu, nego da plaćaju visoke globe i takse.

Stanovi u „Bubanjskim herojima”
Niš – Posle potpisivanja ugovora o razmeni nepokretnosti između Ministarstva odbrane i grada Niša, još dva ministarstva uključena su u realizaciju projekta korišćenja objekata u napuštenim vojnim kasarnama. Kako je juče za „Politiku“ rekao gradonačelnik Niša Miloš Simonović, u kasarni „Bubanjski heroji“, koju Vojska Srbije više ne koristi, i koju je grad dobio ugovorom sa Ministarstvom odbrane, gradiće se stambeni kompleks:
– Na građevinskom zemljištu od 15 hektara, kolika je površina na kojoj je kasarna „Bubanjski heroji“, biće izgrađeni stanovi i veliki tržno-komercijalni centar, budući da ceo ovaj deo grada ispod brda Bubanj nema takve sadržaje. Na sednici Skupštine grada usvojena je odluka o novom Generalnom urbanističkom planu, posle čega smo pripremili dokumentaciju za raspisivanje tendera, kojim ćemo pozvati zainteresovane investitore i izvođače radova. U saradnji sa njima i državnim organima planiramo da sagradimo oko dve hiljade stanova, od čega će srpskoj vojsci za potrebe stambenog zbrinjavanja starešina i drugih zaposlenih pripasti 32 stana i preko toga još 20 odsto od ukupno sagrađene bruto stambene površine. Obostrana je korist i grada i Vojske Srbije u realizovanju ovog dogovora i zato očekujemo da će izgradnja veoma brzo i početi – rekao nam je Simonović.
Pored 15 hektara građevinskog zemljišta u ovoj, veoma su značajni objekti i u drugoj vojnoj kasarni na istoj lokaciji, kasarni „Filip Kljajić“, koja je odmah preko puta „Bubanjskih heroja“, kaže niški gradonačelnik:
– Osim grada koji je veoma zainteresovan za brojne i kvalitetne objekte na ovoj lokaciji, i ministarstva prosvete i finansija potpisaće ugovor sa Ministarstvom odbrane o razmeni nepokretnosti u kasarni „Filip Kljajić“. Ovo iz razloga što se uz vrlo malu adaptaciju najveći broj objekata i prostora u njima brzo može preurediti i odmah moći da se koristi. A potrebe koje postoje za srednje škole, fakultete, kao i finansijsko-poreske organe i gradske službe, bile bi odmah zadovoljene – kazao nam je Simonović.
Prema rečima gradonačelnika, Niš nema ingerencije za dogovor sa Vojskom o razmeni nepokretnosti u kasarni „Filip Kljajić“ i zbog toga su se uključila pomenuta ministarstva. Konkretno, Ministarstvo prosvete namerava da reši problem Fakulteta umetnosti, tri srednje škole – dve gimnazije „Bora Stanković“ i „Stevan Sremac“, koje su sada u istom objektu, i Pravno-poslovne srednje škole, a Ministarstvo finansija razmenom rešava skučenost prostora u kojem trenutno radi Poreska uprava – Filijala Niš i drugi republički organi u oblasti finansija u Nišu.

Moj dres je i dalje zemunske boje
Rediteljka Sanja Beštić koja već nekoliko godina živi i radi u Njujorku ne prestaje da iznenađuje poklonike pozorišne umetnosti. Posle prošlogodišnje uspešne premijere predstave „Ožalošćena porodica” Branislava Nušića sa Katarinom Radivojević u ulozi Sarke na „Of Brodveju” ovih dana uhvatila se u koštac sa novim scenskim izazovom. U srcu Menhetna, u Abingdon teatru postavlja najnoviji dramski tekst mladog njujorškog autora Džona Patorea „Kočenje” u produkciji kuće „Kino kamera” sa kojom već nekoliko godina uspešno sarađuje. Premijera se očekuje krajem septembra.
Sa Džonom Patoreom naša Sanja Beštić već je sarađivala na nekoliko projekata u kojima je potpisivao dramaturgiju. Da podsetimo, Patore je bio, pored ostalog, i dramaturg predstave „Ožalošćena porodica”. Ovoga puta pomenuti američko-srpski tandem prvi put sarađuje u odnosu pisac-reditelj.
– „Kočenje” je crnohumorna komedija o grupi momaka koji se bave kriminalom i otkrivaju da ih jedan partner potkrada. Stvari počinju da se komplikuju kada prijatelji počnu da gube poverenje između sebe, odnosno kada počne da se traži najbezbolniji i najefikasniji način da se neko eliminiše iz posla, pa i iz života. Saradnja sa Džonom Patoreom je, rekla bih, prilično jednostavna jer su Amerikanci izuzetno jasni i precizni u radu, a sa druge strane mentaliteti su nam dijametralno suprotni što otvara veliko polje za diskusije – kaže za „Politiku” rediteljka Sanja Beštić i dodaje:
– Ono što je posebno interesantno jeste da bez obzira na veliku udaljenost, razliku u mentalitetu i kulturi, kriminal ima ista pravila i ljudi koji se njime bave prećutno se razumeju na svim delovima planete. Sama tema komada „Kočenje” me je podsetila na devedesete u Srbiji, kao i vreme tranzicije u našoj zemlji, gde korupcija i kriminal imaju istu težinu i značenje, kao i priča u njujorškom Bruklinu. U Patoreovom delu su zastupljene sve, rekla bih, univerzalne teme današnjice: oružje i tenkovi, droga i belo roblje, žene koje se uvoze za surogat majke, žene koje se uvoze za proizvodnju jajnih ćelija, prodaja organa, sve vrste internet prevara...
Glumačku ekipu predstave „Kočenje” čini sedam članova. Glava uloga poverena je mladom kalifornijskom glumcu Krisu Betstounu koji je u prethodnoj Sanjinoj predstavi „Ožalošćena porodica” tumačio Agatona.
Sanja Beštić koja smelim pozorišnim iskorakom gradi zapaženu internacionalnu rediteljsku karijeru ne propušta priliku da u svakom svom intervjuu naglasi da je srećna jer je: „Svoju bazu stekla na prestižnom Fakultetu dramskih umetnosti u Beogradu”.
– Što sam u strogoj atmosferi časova režije kod moje drage profesorke Ivane Vujić spoznala suštinu pozorišta koja mi je kasnije jako mnogo pomogla u američkoj nadogradnji i pokazala se dragocenom u mom rediteljskom rukopisu. Mislim da su američka i srpska pozorišna škola značajno različite, ali i da je to veliki izazov da istrajete u profesiji koju volite. Ta vrsta treninga koju sam prošla u Srbiji asistirajući veliki rediteljima dala mi je odličnu odskočnu dasku, zrelost i spremnost da se uhvatim u koštac sa nepoznatim. Jer, ipak, kad dođete na tuđi, nepoznati teren, vi ste samo igrač „u gostima” sa dresom druge boje. Svi to vide, svi to znaju… Bez obzira što sam sada već i zvanično Njujorčanka, moj dres je i dalje zemunske boje – kaže Sanja Beštić.
Narednih dana pred Sanjom Beštić je, kako reče, golemi posao, ali joj je velika inspiracija u radu sama pomisao da će kada sve prođe, krajem oktobra sedeti i piti kafu sa svojim prijateljima u nekom od omiljenih beogradskih kafea.

Nisam prepreka za obnovu objekta
U kući vajara Rista Stijovića na Dedinju obreli smo se dan pošto smo o njoj pisali u serijalu o sudbini beogradskih legata. I to na poziv vajara Slava Ajtoskog, čoveka koji je decenijama živeo i radio u ovom legatu (kuća i atelje), sa kojim je grad Beograd godinama vodio spor oko iseljenja iz stambenog dela objekta, dok proces u vezi sa iseljenjem iz ateljea još uvek traje. Danas ova kuća izgleda zapušteno, oronulo, kao i dvorište u čijem se središtu nalazi. Spolja deluje bolje nego unutra, kao i većina kuća koje dugo vremena niko ne koristi. U njoj nema Stijovićevih dela ni pokućstva (ona su vremenom odnošena u depo Muzeja grada, tu i tamo može se videti neki odlivak ili rad Ajtoskog), osim u jednoj sobi u prizemlju, u koju nismo mogli da uđemo kao ni u prostorije na spratu, jer su one zapečaćene, a ključ pomenute prostorije nalazi se, kako kaže Ajtoski, već skoro tri godine u Muzeju grada. Tačnije, od vremena kada se on iselio iz stana na prvom spratu, nakon što mu je sud to naložio. Ovo je, međutim, skoro pa kraj priče. Početak se desio daleke 1984. godine.
– Dve godine ranije Drago Petrović, direktor Livnice „Plastika” iz Beograda, koji je, ceneći moj rad, hteo da me zaposli i dodeli mi stan, pošto sam u to vreme živeo sa ženom i dvoje dece u jednoj sobici od devet metara kvadratnih na Starom sajmištu. Nakon nekog vremena javio mi je da postoji legat koji pripada gradu Beogradu u kojem niko ne živi više godina, koji je u lošem stanju pa bi bilo idealno da do otvaranja ja tu pređem, na obostranu korist, da čuvam kuću i dela. Na njegovu pismenu inicijativu i uz podršku Nikole Jankovića, akademika, i Ljubiše Rakića, dekana Medicinskog fakulteta, tadašnji gradonačelnik Beograda arhitekta Bogdan Bogdanović složio se sa tim, i na sednici Skupštine grada to je prošlo kao predlog, priča Ajtoski, dodajući da je, do trenutka kada je od Radmile Antić, tada upravnika Muzeja grada, dobio ključeve (za šta je ugovor potpisao Božidar Šuica, direktor Muzeja), objekat bio nekoliko puta pljačkan, u njega je provaljivano, na krevetima su spavali narkomani a ograda oko kuće bila je polomljena.
Ne poričući da je u kući živeo decenijama, da je u njoj podigao decu i potpuno preokrenuo svoju karijeru, Ajtoski ističe, uz zahvalnost za sve to, da se sve nije desilo na njegovu inicijativu i bespravno, već da za sve postoje pomenute odluke koje uredno čuva u fascikli.
Problemi su počeli sredinom 2005.
– Posle poseta brojnih delegacija Skupštine grada, bez objašnjenja dobio sam zahtev Muzeja grada za iseljenje, a potom je usledio višegodišnji sudski proces, koji se okončao sredinom 2009. kada sam izašao iz stambenog dela objekta.
Ajtoski je, u međuvremenu, od prodaje svojih dela kupio stan, dok atelje i donji sprat u Vladete Kovačevića 18 i dalje može da koristi, s tim što se u jednoj od prostorija u prizemlju nalaze čuvari, koji tu borave 24 sata, od momenta primopredaje.
– U prvoj tužbi nisu dodati radni i dvorišni prostor, tako da još uvek imam mogućnost da tu radim. U početku nisam to znao, sve sam izneo, u nadi da će mi ustupiti neki prostor da smestim bar dela i da u njemu radim. Nisu hteli da mi pomognu. Sad se oko toga vodi spor, jer pravno nisu pokrili ovaj deo kuće.
Posle svega, pitali smo našeg „domaćina” da li je od te 1984. grad Beograd ili neka njegova institucija uložila neki novac u obnovu zgrade i dvorišta. Ajtoski kaže da se to nije desilo. Za to čak nisu korišćena ni sredstva prikupljana od skromne sume – tadašnjih 80 maraka mesečno – koliko je on Muzeju grada plaćao kao rentu za život u kući. Koliko je mogao, sam je vršio tekuće popravke – krov, oluke, uvodio kanalizaciju. 
– Prema testamentu Rista Stijovića, koga nikada nisam upoznao, niti sam bio njegov učenik, kako se piše u medijima, legat je trebalo da zaživi tri godine od njegove smrti. To se nije desilo nikada. Ništa nisu uradili. Ne zbog mene. Kažu – ja sam prepreka da se legat otvori. To je netačno. Ja sam čak predlagao da se od mojih para izvrši adaptacija dela prostora i otvori galerija u okviru legata, da on nekako počne da živi. Predao sam 2001. projekat na tu temu. Ali, nisu ga prihvatili. Šta će dalje biti, ne znam. Znam samo da ću, ako ne dobijem spor oko ateljea, sa delima, alatom i mašinama morati na ulicu. Drugo mesto nemam, zaključuje Ajtoski.

Muke izvoznika sa državom
Gornji Milanovac – Odnosi privrede i države su, iz iskustva ugledne proizvodne firme „Spektar”, vrlo složeni, a na štetu privrede. Ovo preduzeće proizvodi višeslojne polijamidske omotače i ambalažu za prehrambenu industriju i izvozi više od 80 odsto proizvodnje.
– Za samo prva četiri meseca ove godine imali smo 41 milion dinara gubitaka nastalih usled negativne kursne razlike. Dinar je u odnosu na evro, od početka godine, „ojačao” pod pritiskom uvozničkog lobija za oko 10 odsto, što je pogubno bilo za izvoznike. Dinar je precenjen, održava se veštački. Smatram da bi evro trebalo da bude na tržištu kao i ostala roba: ko ga ima, prodaje po ceni koju realno može da postigne, a ne po dirigovanoj ceni od strane države. Kad iz izvoza, na primer, dobijemo hiljadu evra, država ih otkupi po ceni koju ona odredi, uvek manjoj od one koju moramo da platimo poslovnoj banci kada smo, recimo, zbog uvoza repromaterijala prinuđeni da kupimo evre – kaže Radoslav Lale Simić, suvlasnik „Spektra”.
Ima toga još što privrednike „davi”, a jedno je PDV na uvezenu robu. Kad je uvezeš, odmah platiš porez, a onda ti ga država vrati za 60 do 80 dana. To znači da uvoznik državu beskamatno kreditira iznosom PDV-a, sve dok mu porez ne bude vraćen. Poštene firme često uviju u crno dužnici koji ne plaćaju dugovanje, namerno odlaze u stečaj, preregistruju firmu na drugo ime i nastave da rade. Simić iznosi slučaj svoga preduzeća:
– Jednu firmu smo tužili zbog izdate menice od 13 miliona dinara bez pokrića. Sud je nikada nije pozvao na ročište. Malo prodajemo na domaćem tržištu, ali opet imamo 47 miliona dinara potraživanja, zbog kojih smo na sudu i koji su, verovatno, nenaplativi. Istovremeno potražujemo iz inostranstva 430 hiljada evra. Inspektor dođe i kažnjava što nismo naplatili od inostranog dužnika, a za potraživanja na domaćem tržištu niko te ništa ne pita.
Otvoreno govoreći, još smo daleko od, često najavljivanog, povoljnog poslovnog ambijenta za izvoznike. Naprotiv, stanje, koje dugo traje, mnogo je više naklonjeno uvoznicima”, kaže Simić.

Mišković može da bira gde će platiti porez
Postoji pravni način da Miroslav Mišković, nakon uplate 932 miliona evra od belgijskog „Deleza”, porez plati u Srbiji. Jelena Krstović, generalna direktorka korporativnih komunikacija „Delta holdinga”, istakla je pre nekoliko meseci da je kompanija u kojoj radi angažovala vrhunske stručnjake kako bi porez na kapitalnu dobit, umesto na Kipru, platili u Srbiji. Međutim, u „Delti” juče nisu želeli ni da potvrde ni da demantuju da su ostali pri ovoj odluci.
– Ukoliko Miroslav Mišković zaista želi da taj novac ostavi u Srbiji, postoji način da on to po sadašnjem zakonu izvede. Jer, postoji odredba koja propisuje da porez može da se plati i prema mestu gde preovlađuje osnovna delatnost. Ako odluči da to uradi u Srbiji to znači da je reč o vrlo malom iznosu – kaže jedan od poreskih stručnjaka.
On, ipak, ističe da je vrlo moguće da Mišković bude i u kapitalnom gubitku. Jer, porez na kapitalnu dobit zapravo predstavlja razliku između uloženog i zarađenog. Vrlo je moguće da Miškovićeva ulaganja mogu da dostignu 800 miliona dolara i da „Delta” neće morati ni dinar da uplati u državnu kasu.
Koliko je tačno uloženo u „Delta maksi” nije zvanično poznato.
Zna se da je oko 300 miliona evra uloženo u širenje prodajnog lanca u zemljama regiona. Za oko 50 miliona evra su kupljeni „Ce market” i „Pekabeta”, dok je po podacima Agencije za privredne registre iz 2009. godine, u ovu kompaniju uloženo oko 150 miliona evra.
Zoran Vasić, direktor u Poreskoj upravi, objašnjava da se porez na dobit plaća u onoj zemlji u kojoj je firma registrovana.
– Ako je Miškovićeva firma registrovana na Kipru, on će porez platiti tamo, samo što ovaj namet na Kipru iznosi nula. Nema ga. U Srbiji je 10 odsto. Porezi na zarade, kao i doprinosi, plaćaju se u sedištu firme. To znači da je Mišković i dosad te poreze plaćao u Srbiji. A s obzirom na to da će „Delez” raditi ovde i on će nastaviti da doprinose za svoje zaposlene uplaćuje u našoj zemlji – kaže Vasić.
Poreski stručnjaci ističu da možda nije „patriotski” to što tajkuni porez plaćaju u ofšor zonama, ali da to rade po zakonu. Odnosno, njihovo je pravo da registruju preduzeće bilo gde u svetu.
– To nigde na svetu nije zabranjeno. Jer da jeste umnogome bi uticalo na pogoršanje poslovne klime. Iako narodu bode oči to što biznismeni dobit iznose u druge zemlje, a profitiraju u Srbiji, iz ugla državnih prihoda gledano, to nisu velike sume. Jer, u bruto domaćem proizvodu, odnosno svemu što stvaramo, prihodi od poreza na dodatu vrednost čine 10 odsto. S druge strane, porez na dobit čini samo 1,5 odsto BDP-a – kaže naš sagovornik.
Stručnjaci za ovu oblast takođe ističu da se oko poreza na kapitalnu dobit diže bespotrebna buka i da se time narodu samo baca prašina u oči. Jer, firme registrovane u inostranstvu, u Srbiji plaćaju porez na zarade, uplaćuju doprinose za svoje zaposlene, porez na promet, odnosno PDV i carine koji čine pozamašan deo državnih prihoda.
Primera radi, ako je neka firma registrovana u inostranstvu, a u Srbiji ostvaruje godišnji promet od, recimo, milijardu evra, onda porez koji ostaje u zemlji iznosi 180 miliona evra. Ono što iz Srbije iznese jeste – porez na dobit. Ako profit čini 10 odsto prometa, što je pre krize bio slučaj u pojedinim preduzećima, onda je državna kasa uskraćena za svega 10 miliona evra.
Inače, pitanje plaćanja poreza u ofšor zonama postavljeno je javno sa najvišeg državnog nivoa prvi put u Nikoziji prošlog leta kada je predsednik Boris Tadić istakao da ne bi smelo da se događa da neki privrednik profit ostvaruje u Srbiji, a ima firme registrovane u inostranstvu. Učestvujući na kiparsko-srpskom poslovnom forumu u Nikoziji, Tadić je „opomenuo” domaće privrednike da „moraju da vode računa o interesu zemlje u kojoj privređuju i iz koje potiču”.
Upućeni u poresku problematiku tvrde da je najveća opasnost to što preko ofšor zona dobit može da se isisava iz zemlje. Ako, recimo, neki preduzetnik ima preduzeće u Srbiji i u nekoj od zemalja poreskog raja, onda će na ime konsultantskih usluga ili neke robe sam svojoj firmi da uplati mnogo veće sume novca, nego što to inače košta na tržištu. To je najčešći način ispumpavanja para. Međutim, problem je što se tako nešto teško dokazuje. U zakonu postoje mehanizmi sprečavanja iznošenja para, ali je vrlo teško dokazati da je preduzeće imalo nameru da iznese novac iz zemlje. Na sudu se takve sumnje lako i osporavaju, tako da zemlja svojim resursima to teško može da suzbije.
On dodaje da postoje mnoge zemlje u svetu gde se porez na dobit uopšte ne plaća ili su te stope minimalne.
J. Petrović
A. Telesković

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Viljnus zbog NATO samita kao tvrđava, sistemi Patriot usmereni ka Kaljiningradu
VILjNUS – NATO je pretvorio Viljnus, prestonicu Litvanije, u tvrđavu branjenu naprednim oružjem kako bi zaštitio američkog predsednika Džozefa Bajdena i druge lidere Alijanse na samitu sledeće nedelje, koji se održava 32 kilometra od litvanske granice sa ruskim saveznikom Belorusijom.
Više od 3.000 litvanskih vojnika brinuće o bezbednosti samita NATO-a u Viljnusu.
Šesnaest NATO saveznika poslalo je ukupno oko 1.000 vojnika da obezbeđuju dvodnevni samit 11. i 12. jula, koji se održava samo 151 km od same Rusije, prenosi Rojters.
 Mnogi od njih su poslali i napredne sisteme protivvazdušne odbrane koji nedostaju baltičkim državama.
„Bilo bi više nego neodgovorno da naše nebo bude nezaštićeno u trenutku kada Bajden i lideri 40 zemalja stižu“, rekao je predsednik Litvanije Gitanas Nauseda.
Nemačka je rasporedila 12 raketnih sistema Patriot, koji se koriste za presretanje balističkih i krstarećih raketa ili ratnih aviona.
Španija je dopremila sistem protivvazdušne odbrane NASAMS, Francuska šalje samohodne haubice Cezar, i uz Finsku i Dansku raspoređuje vojne avione u Litvaniji.
Ova zemlja je, uz Britaniju, isporučila sredstva protiv bespilotnih letelica.
Poljska i Nemačka su poslale snage za specijalne operacije pojačane helikopterima.
Drugi šalju opremu za borbu protiv bilo kakvih potencijalnih hemijskih, bioloških, radioloških i nuklearnih napada.
Litvanski predsednik vidi ove akcije saveznika kao potvrdu da je potrebno da NATO hitno uspostavi stalnu protivvazdušnu odbranu u baltičkim državama.
„Razmišljamo o tome šta će se desiti nakon završetka samita i radićemo sa saveznicima na stvaranju rotirajućih snaga za trajnu vazdušnu zaštitu“, rekao je on novinarima.
U selima pored beloruske granice, meštani su saopštili Rojtersu da se osećaju potpuno bezbedno, uprkos ponudi Minska da se tu nakon pobune smeste ruske plaćeničke trupe Vagner grupe i rusko nuklearno oružje.
Na aerodromu u Viljnusu, osam nemačkih raketnih bacača Patriot raspoređeno je sa cevima usmerenim u pravcu ruskog Kalinjingrada, a još dva prema Belorusiji.
„Znate gde se nalazite geografski i prilično dobro znate odakle pretnja dolazi. Litvanija je tražila od nas zaštitu samita, a takođe je NATO tražio pomoć od Nemačke. Ovo je naš odgovor“, rekao je potpukovnik Štefen Lib, komandant jedinice Patriota.
Litvanija je utrostručila jedinice pogranične straže na beloruskoj i ruskoj granici tokom leta, uz oficire iz Letonije i Poljske.
Dve zemlje su takođe poslale policiju da pomogne u patroliranju po Viljnusu.
Gradonačelnik Viljnusa je preporučio stanovnicima da odu na odmor van grada, ako žele da izbegnu gužve u saobraćaju, jer će veliki delovi centra prestonice biti zatvoreni tokom samita.
Kako javlja izveštač Tanjuga, deluje da su građani poslušali apel gradonačelnika, s obzirom na to da je na ulicama prisutan mali broj ljudi, policija patrolira i povremeno prolaze vozila pod njenom pratnjom.
Grad je okićen zastavama Litvanije, Ukrajine i NATO-a.

Zemljotres jačine 5,6 stepeni po Rihteru pogodio Tajvan
Zemljotres jačine 5,6 stepeni po Rihterovoj skali pogodio je danas Tajvan, saopštio je američki Geološki zavod.
Epicentar zemljotresa bio je 87 kilometara istočno od grada Hengčuna sa oko 31.200 stanovnika.
Do sada nema izveštaja o eventualnim žrtvama ili šteti.
Nije izdato upozorenje na cunami, preneo je Tas, prenosi Tanjug.

Petković: Svečlja kriminalizacijom Srba opravdava prisustvo parapolicije
Direktor Kancelarije za Kosovo i Metohiju Petar Petković ocenio je danas da je pokušaji ministra unutrašnjih poslova privremenih prištinskih institucija Dželjalja Svečlje da kriminalizuje Srbe sa severa KiM imaju za cilj da opravdaju, kako je naveo, protivpravno prisustvo parapolicijskih jedinica, „gde danonoćno terorišu srpski narod”.
„Lažni ministar, a pravi nasilnik i ekstremista Dželjalj Svećlja, zajedno sa njegovim okupacionim falangama preobučenim u odela Kosovske policije, jedini su kriminalci na severu Kosova i Metohije i tu nemaju šta da traže”, naveo je Petković u saopštenju. Poručio je da bi bilo najbolje da Svećlja „pođe od sebe i optužnice koja je godinama podignuta protiv njega zbog napada kamenicama na pripadnike tzv. Kosovske policije, ali i zbog prevrtanja vozila misije Euleks”.
Dodao je da bi Svećlja, umesto što „nezakonito da privodi Srbe navodnom poznanju pravde i prava”, trebalo prvo sam da prestane da beži od tog istog prava i pravde.
„Da li je sprovođenje reda i zakona to što je kukavički poslao svoje falange da duge cevi uperuju u sina predsednika Aleksandra Vučića zbog jedne majice? Da li je vladavina prava kada Kurtijevi specijalci pucaju u leđa Dragiši Galjku, Miljanu Deleviću, Milanu Jovanoviću, braći Stojanović iz Gotovuše? Ili, kada brutalno pretuku srpsku decu Daru i Kristijana”, zapitao je Petković. Naglasio je da „hibridni rat koji Svećlja kukavički vodi iz Prištine protiv svega srpskog i posebno severa Kosova i Metohije”, rezultirao time da „nema tog čestitog Srbina koji bi ni javno ni tajno pristao da bude alibi Svećlji u njegovoj bolesnoj opsesiji okupacije severa i proterivanja Srba sa Kosova i Metohije”.
„To mu nikada neće uspeti”, poručio je Petković. Svečlja je ranije danas u intervjuu portalu Košev rekao da nije protiv srpskog naroda, već, kako tvrdi â€žšovinističkih projekata Srbije i kriminalaca”.

Ferstapen: Srećan sam što smo pobedili 11. put uzastopno
Vozač Red Bula Holanđanin Maks Ferstapen izjavio je danas da je srećan što je svom timu doneo pobedu na Velikoj nagradi Velike Britanije u šampionatu Formule jedan, prenosi Bi-Bi-Si.
Ferstapen je Red Bulu doneo 11. uzastopnu pobedu u Formuli 1, čime je ovaj tim izjednačio 35 godina star rekord Meklarena..
„Naravno da sam vrlo srećan što smo opet pobedili. Tu mislim i na 11. uzastopnu pobedu za ekipu. Mislim da je to prilično neverovatno, ali danas nije bilo tako jednostavno”, rekao je Ferstapen, koji je u Silverstonu stigao do šeste uzastopne pobede ove sezone.
Vozač Red Bula je ove godine zabeležio osam pobeda. Drugo mesto na VN Velike Britanije pripalo je vozaču Meklarena Landu Norisu.
„Veliko hvala celom timu napravili su neverovatan posao. Ništa od ovoga ne bi bilo moguće bez napornog rada koji su uložili. Stavili su me na tvrde gume, ne znam zašto - još su nejasni po pitanju nekih stvari”, rekao je Noris.
Vozač Mercedesa Luis Hamilton je stigao do trećeg mesta u Silverstonu.
„Hvala svima koji su me podržavali. Osetio sam energiju, osetio podršku i to je takođe razlog zašto smo se vratili ovde”, izjavio je Hamilton.
Prvo mesto u generalnom plasmanu vozača drži Ferstapen sa 255 bodova, dok je njegov timski kolega Serhio Peres osvojio 156.
Naredna trka u šampionatu F1 biće vožena 23. jula za Veliku nagradu Mađarske na stazi Hungaroring, prenosi Tanjug.

Na prelazu Gradina, na izlazu iz Srbije, čeka se četiri sata
Prema informacijama uprave granične policije u 17.15 časova, putnička vozila čekaju četiri sata na graničnom prelazu Gradina, na izlazu iz Srbije a na Preševu, na izlazu iz zemlje, putnička vozila i autobusi š zadržavaju 35 minuta, navode iz Auto-moto saveza Srbije (AMSS).
Teretna vozila najduže čekaju na Batrovcima, na izlazu iz Srbije i to dva sata dok se na prelazu Horgoš i Šid, na izlazu iz Srbije, zadržavaju 90 minuta.
Na ostalim graničnim prelazima nema dužih zadržavanja za sve kategorije vozila, prenose iz AMSS-a.

Radnici protiv radnika
Kragujevac – Sudski izvršitelji, koji su juče ujutru, u pratnji policije, pokušali da zaplene deo imovine „Zastava kamiona”, a na osnovu izvršne sudske presude u korist bivšeg radnika kome firma duguje oko 20 miliona dinara, odustali su od posla, budući da ih je na kapijama preduzeća sačekala grupa od stotinak zaposlenih, spremnih da po svaku cenu odbrane fabriku. U organizaciji sindikata, radnici „Kamiona” blokirali su sve prilaze preduzeću, a na ulazima su bili raspoređeni i pripadnici fabričkog obezbeđenja. Razočarani razvojem događaja, izvršitelji su radnicima „Kamiona” poručili da „stvar nije gotova” i da će sledećeg puta dovesti „više policajaca”.
– Ne želimo nikom da se mešamo u posao, ali mi moramo da branimo svoju fabriku. Ne ulazimo u to na koji način je doneta presuda i da li je ona pravedna ili ne, nemamo ništa ni protiv bivšeg radnika, ali da nam neko otme imovinu vrednu 20 miliona dinara, to nećemo dopustiti. O svemu smo već obavestili nadležne ministre i premijera Cvetkovića – rekao je za „Politiku” predsednik Samostalnog sindikata „Zastava kamiona” Goran Miletić.
Presuda kojom je preduzeće dužno da isplati više od 200.000 evra doneta je po tužbi nekadašnjeg radnika Tomislava Milojevića. Početkom devedesetih godina prošlog veka, kada su „Privredna vozila” u procesu dekomponovanja podeljena na četiri firme, Milojević je odbio da bude premešten na novo radno mesto, zbog čega je otpušten s posla. Smatrajući da mu je otkaz uručen mimo zakona, tužio je preduzeće, a prvobitni zahtev za isplatu oko sedam miliona dinara, posle dvadeset godina razvlačenja po domaćim sudovima, narastao je na više od 20 miliona dinara, koliko sada „Kamioni” treba da plate.
– „Kamioni” su samo jedna od četiri firme koje su nastale dekomponovanjem „Privrednih vozila”, ali Milojević je odabrao da tuži baš nas. Mi nismo u obavezi da platimo kaznu, niti bilo ko može da nam oduzme imovinu, budući da se naša firma sada nalazi u procesu restrukturiranja. Dok se taj proces ne okonča, „Kamioni” rade u okviru Zakona o privatizaciji, koji nas štiti od presuda koje bi mogle ugroziti kontinuitet poslovanja i opstanak preduzeća – izjavio je za naš list direktor marketinga „Kamiona” Borivoje Savić.
Prema njegovim rečima, presuda nadležnog suda u Kragujevcu, u slučaju Milojević, doneta je na osnovu preporuke Evropskog suda za ljudska prava u Strazburu.
Ovaj slučaj, prema mišljenju sindikalnog lidera „Kamiona”, mogao bi da prouzrokuje daleko veće posledice.
– U našoj zemlji je pedesetak firmi u procesu restrukturiranja, u njima je zaposleno više od 20.000 radnika, pa se pitam šta bi se desilo kada bi svi koji su imali probleme u svojim preduzećima podneli tužbe kao naš bivši kolega. Zakon o privatizaciji nas štiti od ovakvih pojava, a suština je u tome da firme u procesu restrukturiranja stanu na noge, da se sačuvaju radna mesta do dolaska strateškog partnera – naveo je Miletić.
Da sve bude interesantnije, podnosilac tužbe Milojević imao je svega dva radna dana u „Kamionima”.
– Sud ga je vratio na posao pre desetak dana, a raspoređen je u službu marketinga. Međutim, na poslu je ostao samo dva dana, pošto je podneo zahtev za penziju. On, zapravo, nikad nije bio radnik „Kamiona”, budući da je otkaz dobio još dok je radio u „Privrednim vozilima”, koja više ne postoje – naglasio je direktor Savić.
Glavnog aktera priče, o kome bruji cela čaršija, nismo mogli da pronađemo. Na telefon se ne javlja, a meštani sela Jovanovac, gde živi, kažu da ga nisu videli nekoliko dana. Milojević, kako saznajemo, ima 67 godina, a njegove komšije tvrde da „slabo hoće da razgovara”. Poslednji put je viđen kako uređuje zapušteni potok u selu, a jedna od preporuka je bila da ga potražimo u obližnjem manastiru Grnčarica, u koji često odlazi biciklom.
Milojevićev pravni zastupnik, kragujevački advokat Vojislav Ristić izjavio je za „Politiku” da predmet nikada nije došao do Strazbura, budući da za tim, kako je rekao, nije bilo potrebe.
– Strazbur je bio samo naša ideja, poslednji čin, ali nismo se obraćali tamošnjem sudu za ljudska prava, jer smo sve rešili u okviru domaćih sudskih instanci. Svi sudovi, počev od Osnovnog u Kragujevcu, pa do Vrhovnog, doneli su presudu u korist mog klijenta. Sindikat i poslovodstvo „Kamiona” sada tvrde da je sva fabrička imovina njihova, ali ona je i njegova. Jedina razlika između njih i Milojevića je što su oni 20 godina primali platu, a on nije. Moj klijent sada ima pravo da mu bude nadoknađeno sve što mu je bilo uskraćeno – naglasio je Ristić.
I pored ovakvog stava Milojevićevog advokata, nameće se pitanje kako je moguće da sudski proces oko relativno jednostavne stvari, kao što je povratak radnika na posao, traje punih 20 godina. I da li radnici „Kamiona”, predvođeni svojim sindikatom, treba da slave što su juče „odbili napad” sudskih izvršitelja, koji su pokušali da ispune pravdu koju je njihov bivši kolega dočekao tek kada je otišao u penziju.

Ministar poljoprivrede: Imaćemo dovoljno pšenice
SVILAJNAC – Ova godina je jedna od najboljih u protekloj deceniji kada je reč o pšenici a očekuje se da će ukupan rod hlebnog žita biti između 1,8 i 1,9 miliona tona, izjavio je danas Ministar poljoprivrede i trgovine Dušan Petrović.
„Imaćemo sasvim dovoljno pšenice”, naglasio je Petrović dodajući da možemo da iskažemo „ozbiljno zadovoljstvo sa onim što se ove godine dešavalo sa pšenicom”.
„Prema preliminarnim podacima, prosečan prinos pšenice po hektaru ove godine iznosi između 3,8 i 3,9 tona”, kazao je Petrović novinarima u selu Kušiljevo gde je zajedno sa predsednikom Srbije Borisom Tadićem posetio domaćinstvo porodice Milana Milovanovića.
Ministar je podsetio da je pšenica zasejana prošle jeseni na 491.000 hektara.
Petrović je istakao da se ove godine beleži i povećanje hektarskog prinosa koji je lane prosečno iznosio 3,5 tona, dodajući da ove godine može da se desi da prinos bude veći i od 3,9 tona po hektaru.
Ministar je istakao i da je Srbija zemlja koja mora da ima prinos pšenice od pet tona po hektaru, napominjući da to ne može da se desi preko noći, ali da je siguran da ćemo korak po korak doći do toga.
Komentarišući odluku države da za potrebe Robnih rezervi otkupio 100.000 tona pšenice ovogodišnjeg roda, po ceni od 20 dinara za kilogram, Petrović je istakao da je reč o „dobro odmerenoj ponudi ali da ćemo videti kako će tržište da radi, jer nije samo Srbija mesto gde se određuje cena pšenice već je to berzanska roba”.

Mlekare: Nema nestašice mleka u Srbiji
BEOGRAD – U Srbiji nema nestašice mleka i ne treba očekivati nestabilnost na domaćem tržištu narednih meseci, cene su stabilne i neće biti poskupljenja te osnovne životne namirnice, tvrde predstavnici dva velika domaća proizvođača mleka.
Direktor „Mlekare” Šabac Zoran Matić rekao je za Tanjug da mleka u Srbiji ima i da će ga biće dovoljno, da je situacija stabilna i da građani ne treba da strahuju ili da prave zalihe.
„Nikakve nestašice mleka u snabdevanju nema, niti se oseća. Ne očekujemo ni u budućnosti nikakvu mogućnost nestašice gotovih proizvoda”, istakao je Matić.
Matić je kazao da je „Mlekara” Šabac uvezla 200 junica za svoje proizvođače i da će sutra biti podeljene među 60 proizvođača.
U Srbiji se ne očekuje smanjenje grla već se u saradnji sa Ministarstvom poljoprivrede, radi na unapređenju i podizanju stočarstava na viši nivo, dodao je on.
Na pitanje da li se očekuje poskupljenje mleka i mlečnih proizvoda, Matić je odgovorio da „Mlekara” Šabac nije povećavala cene, za razliku od konkurencije i da neće to činiti ni u perspektivi.
„Ne nameravamo ni u narednom periodu da menjamo cenu mleka i jogurta. Borićemo se na tržištu sa većom efikasnošsću”, objasnio je on.
Matić je ocenio da pojedini prizvođači mleka najavama nestašice pokušavaju da vrše pritisak da bi dobili veću cenu mleka.
Da je tržište mleka i mlečnih proizvoda stabilno i da se ne očekuju nestašice slaže se i Slobodan Petrović, direktor „Denjub fud grupe”.
„U Srbiji postoje zadovoljavajući rezultati na tržištu mleka i takva situacija se očekuje do kraja godine”, rekao je Petrović za Tanjug i najavio da se početkom 2012. očekuje uvoz junica što će povećati proizvodnju.
Petrović je istakao da je proizvodnja mleka leti manja što je sezonski uobičajeno, ali je i tražnja smanjena pa taj balans doprinosi stabilnosti tržišta.
Petrović je ukazao da stabilnost na tržištu mleka može da bude poremećena zbog vremenskih (ne)prilika ukoliko bi suša dugo potrajala, a tražnja za mlekom povećana, „što ne bi trebalo da se desi”. 




-----------------------------------------------------
Udruženje: Na pomolu nestašica mleka?
BEOGRAD – Udruženje proizvođača mleka Srbije upozorilo je danas da se u narednim mesecima može očekivati nestašica mleka na domaćem tržištu zbog smanjenje proizvodnje te osnovne životne namirnice.
Član Upravnog odbora udruženja Radisav Čobanin rekao je, na konferenciji za novinare, da u Srbiji već postoji nestašica mleka, ali se ne vidi zbog smanjene kupovne moći stanovništva i sezone godišnjih odmora.
Prema njegovim rečima, proizvodnja mleka u Srbiji je smanjena između 25 i 30 procenata, kako zbog letnje sezone tako i zbog smanjenog broja grla.
Čobanin je upozorio na drastičan pad broja grla u Srbiji podsetivši da Udruženje proizvođača mleka Srbije godišnje proizvede oko 200 miliona litara mleka.
On je istakao da su proizvodajči mleka u pretekle tri godine na gubitku jer se cena proizvodnje litra mleka kreće 42 dinara, a proizvođači dobijaju 38 dinara u šta je uključena i subencija države od pet dinara.
Predsednik Uravnog odbora udruženja Ljubiša Jovanović rekao je da je osnovni razlog za takve pesimistične prognoze stalni rast inputa proizvodnje - stočne hrane, goriva, semena, đubriva i da sve to ukazuje da je jedino isplativo baviti se ratarstvom.
„Poražavajuće je da ni nove mere ministarstva (poljoprivrede) nisu efektivne, jer se ne otklanja glavni uzrok neisplativosti proizvodnje mleka. Sistem subvencija mora imati dugoročni efekat kao ekonomski amortizer snižavanja troškova proizvonje. Državne subenvije nisu pomoć već instrument vođenja agrarne politike”, ocenio je Jovanović.
Predstavnici Udruženja proizvođača mleka Srbije kritikovali su ukupnu agrarnu politiku i sve mere podsticaja razvoju poljoprivredne proizvodnje Vlade Srbije i resornog ministrastva.
Oni su istakli da je agrarna politika selektivna, nekonzistentna i da diskriminiše pravna lica, odnosno velike proizvođače.
Predstavnici tog udruženja su zatražili da agrarni budžet za narednu godinu bude oko pet procenata ukupnog budžeta umesto dosadašnjih 2,7 odsto.
Agrarna politika treba da omogući prehrambenu sigurnost, stabilnost cena i održivi razvoj poljoprivredne proizvodne, poručili su iz udruženja i zatražili ravnopravan tretman sa ostalim poljoprivrednim proizvođačima odnosno da uz subevciju od pet dinara po litri mleka dobiju i po 14.000 dinara po hetaru obradive površine i 25.000 dinara po grlu stoke.

Presuda za ubistvo Tatona još nije napisana
Pismeni otpravak presude izrečene okrivljenima za ubistvo francuskog državljanina Brisa Tatona, ni posle pet i po meseci od njenog objavljivanja, nije „izašao” iz Višeg suda! Iako su branioci svih okrivljenih u roku koji zakon propisuje podneli žalbe i na presudu i na rešenje o određivanju pritvora, spisi predmeta nisu prosleđeni Apelacionom sudu, kao drugostepenom, na odlučivanje. Razlog je – odlučivanje po žalbama na troškove jednog od advokata!
– Očigledno da žalbe koje su podnete nisu bile dovoljan razlog da predmet bude dostavljen Apelacionom sudu na dalje odlučivanje, već je suprotno Evropskom pravu na pravično suđenje – suđenje u razumnom roku i hitnost postupanja u pritvorskom predmetu, dostavljen Krivičnom vanraspravnom veću Višeg suda radi odlučivanja po žalbi na odluku o troškovima, koju je podnela branilac po službenoj dužnosti jednog od okrivljenih – kaže za „Politiku” advokat Zora Dobričanin-Nikodinović, branilac Ivana Grkovića, osuđenog na 30 godina.
Ovako neekonomično trošenje vremena je, prema njenim rečima, nerazumljivo i neprihvatljivo i navodi da se okrivljeni gotovo pola godine nalaze u pritvoru po rešenju koje nije pravosnažno.
– Posle više od 100 dana i to posle brojnih urgencija koje sam bila prinuđena da pišem postupajućem sudiji, predsedniku Višeg i Apelacionog suda, konačno je izrađen i odbrani dostavljen pismeni otpravak presude koja je bila rezultat brzog, iscrpljujućeg suđenja na kome su pretresi znali da traju i po dvanaest sati. Za svu tu brzinu, gde smo druga suđenja podređivali pristupom na pretrese u ovom predmetu, predsednik veća je navodila razlog da je u pitanju pritvorski predmet i da se toliko okrivljenih nalazi u pritvoru. S obzirom na činjenicu da su svi okrivljeni i posle izricanja presude ostali u pritvoru, zanima me koji je to sad razlog da se u predmetu koji je i dalje pritvorski, predsedniku veća više ne žuri – pita se Dobričanin-Nikodinović.
Zbog, kako kaže, evidentno neopravdanog odugovlačenja, advokat je početkom meseca pisala urgencije Vrhovnom kasacionom, Apelacionom i Višem sudu u Beogradu i Ministarstvu za ljudska i manjinska prava. U svim dopisima, nadležne je pitala isto: zašto je žalba na rešenje o troškovima preča od žalbi na presudu.
– Neprihvatljivo je da je u pritvorskom predmetu, u kome su četvorica okrivljenih osuđena na kazne koje zamenjuju smrtnu, najhitnija odluka bila o troškovima – kaže advokat.
Sa konstatacijama svoje koleginice slaže se i advokat Svetozar Vujačić, branilac okrivljenog Dejana Puzigaće. On, naime, smatra da je postupak protiv okrivljenih za ubistvo Tatona od početka do kraja traljavo vođen. I tokom dokaznog postupka i posle izricanja presude – kaže Vujačić, napravljen je niz propusta.
– Sudija ni tokom postupka, a ni posle izricanja presude nije uspela da se odupre političkim pritiscima. U pismenom otpravku presude, koliko sam uspeo da vidim, s obzirom na to da je izuzetno obimna, a da je rok za podnošenje žalbe ograničen, uočio sam niz nedostataka. Jedva čekam da presuda bude dostavljena Apelacionom sudu jer očekujem da ona bude oborena još u pisarnici – kaže advokat Vujačić.
----------------------------------------------
Sud: prvo troškovi braniocima, pa apelacija
Na pitanje zašto presuda protiv okrivljenih za ubistvo Tatona još nije poslata u Apelacioni sud, iz Višeg suda nam je poslat pismeni odgovor, sledeće sadržine:
– Postupajući predsednik veća je 7. jula 2011. godine dao naredbu da se spisi predmeta dostave Apelacionom sudu u Beogradu na odluku o izjavljenim žalbama, s obzirom na to da je tog dana istekao rok za odgovor Višeg javnog tužilaštva u Beogradu na žalbu koju je protiv presude ovog suda, koja je doneta u krivičnom postupku koji se vodio protiv okrivljenog Prelić Đorđa i drugih, izjavio branilac Dragović Vladimir, a čija žalba je poslednja od žalbi ostalih učesnika u ovom krivičnom postupku primljena u sud. Navedeni spisi predmeta biće dostavljeni Apelacionom sudu u Beogradu, nakon što bude odlučeno o troškovima branioca koji je u ovom postupku postupao po službenoj dužnosti.

Savet podneo prijavu protiv sedam osoba
BEOGRAD – Savet za borbu protiv korupcije Vlade Srbije podneo je krivične prijave protiv sedam osoba umešanih u privatizaciju Večernjih novosti a kako je agenciji Beta rekla predsednica Saveta Verica Barać postoji mogućnost da se proširi broj lica protiv kojih će podneti prijave.
Prijave su Višem javnom tužilaštvu u Beogradu podnete protiv bivšeg ministra za privredu i privatizaciju Predraga Bubala, biznismena i većinskog vlasnika Večernjih novosti Milana Beka, predsednika Komisije za hartije od vrednosti Milka Štimca, članova Komisije Dejana Malinića, Đorđa Jovanovića i Dušana Bajeca i protiv direktora NIP Novosti Manojla Vukotića.
U prijavi se navodi se da je Bubalo kao ministar za privredu i privatizaciju postupio suprotno od naloga Vlade, odnosno nije sproveo naloženu reviziju procene vrednosti i vlasničke strukture kapitala Novosti, čime je trebalo da se obustavi iznošenje tih akcija na berzu. Bubalo se tereti za zloupotrebu službenog položaja.
Ministar za privredu i privatizaciju je nevršenjem službene dužnosti i prekoračenjem granica službenog položaja pribavio imovinsku korist veću od 1,5 miliona dinara kupcima akcija kompanije NIP Novosti, firmama Ardos Holding iz Austrije, Trimaks Investments iz Austrije i Karamat Holdings sa Kipra, koje su povezana lica u vlasništvu Milana Beka, i u istom iznosu naneo štetu Srbiji, navodi se u prijavi.
U prijavi se takođe naglašava kako bi, da je Bubalo sproveo odluku Vlade o reviziji, bilo dalje nemoguće sakriti da Novosti nisu privatizovane ni po propisima iz devedesetih ni po zakonu o privatizaciji iz 2001.
U prijavi se dalje navodi da su 2006. Beko, Štimac, MaliniĆ, Jovanović i Bajec organizovali grupu koja ima za cilj vršenje krivičnih dela. Predsednik i članovi Komisije su nevršenjem službene dužnosti omogućili Beku da njegove tri kompanije umesto 25 steknu 62,53 odsto udela u Novostima iako su, kako se navodi, znali da se radi o povezanim licima.
U prijavi se kaže i da su u tom slučaju Beku omogućeni materijalna korist od 1,5 miliona dinara i kontrola nad Novostima.
Za to delo, navodi se, zaprećena je kazna zatvora od tri godine ili teža.
U prijavi se navodi i da je Beko, kao stvarni vlasnik navedenih stranih kompanija, kupovao akcije Novosti na berzi, više od 25 odsto udela, neobaveštavajući o tome Komsiju za hartije od vrednosti, čime je nezakonito stekao kontrolu nad Novostima.
Manojlo Vukotić, kao odgovorno lice, tereti se u prijavi za falsifikovanje dokumentacije, berzanskog prospekta Novosti uoči izlaska na berzu 15. avgusta 2006.
Savet Vukovića tereti da je u prospekt uneo neistinit podatak da NIP Novosti imaju pravo korišćenja kancelarija površine 6.000 kvadrata u zgradi Borbe, Štamparije Borba i NIP Novosti, što je kako se navodi, uticalo na prodaju i kupovinu akcija.

Promaja u silosima, a para od žita – nigde
Sremska Mitrovica – Dragan V., vlasnik „Vulin komerca” iz Rume, osumnjičen za zloupotrebu službenog položaja, jer je prodao pšenicu i kukuruz Direkcije za robne rezerve Srbije za 318 miliona dinara i ovaj novac zadržao za sebe, saslušan je u Višem sudu u Sremskoj Mitrovici, a određen mu je i pritvor od mesec dana, dok je pet njegovih prvih saradnika osumnjičeno za zloupotrebu službenog položaja, ali će se braniti sa slobode.
Što se tiče prodaje 7,1 milion kilograma pšenice i 4,6 miliona kilograma kukuruza, koji su bili lagerovani u silose „Vulin komerca” u Rumi i Pećincima – u poslovnim knjigama stoji podatak da je roba još u silosima, mada su ih inspektori našli prazne. Međutim, kako prodaja nije proknjižena, ne zna se ni gde je novac od nje, jer nije stigao na račun firme. U računovodstvu „Vulin komerca” evidentiran je i dug seljacima i preduzećima u Sremu za prošlogodišnju pšenicu i kukuruz od 87 miliona dinara.
Dragan V. nam je, samo desetak dana pred hapšenje, tvrdio da je „Vulin komerc” stabilna firma i da će sve obaveze na vreme ispuniti.
– „Vulin komerc” ima velika potraživanja, jer samo od „Univerzal holdinga” AD potražujemo 15,5 miliona evra, koje smo davali kao pozajmice. Što se tiče Direkcije za robne rezerve, tu nema nikakvih problema, pšenica i kukuruz jesu prodati, ali je zato obezbeđena garancija za Direkciju. Ni Fabrika kože „Ruma” nije u velikim problemima, a mali akcionari, koji tvrde da vodim kožaru prema stečaju, uzimajući kredite na ime kožare, nisu u pravu, nisam lud da izgubim svojih 55 odsto akcija ako bi kožara otišla u stečaj. Imamo finansijski poremećaj u poslovanju, ali će se to brzo rešiti – govorio nam je Dragan V., kada smo pokušali da saznamo kada će seljaci biti isplaćeni i rešeni problemi sa malim akcionarima Fabrike kože „Ruma”, koji imaju 27 odsto vlasništva u fabrici.
U dokumentu koji je „Vulin komerc” uputio „Univerzal komercu” i prvom čoveku ove firme dr Dušanu Stupar, ali i rukovodstvima 12 firmi-članica ovog holdinga, stoji da je na razne načine, a najčešće dizanjem kredita, ovim preduzećima za njihovo poslovanje pozajmljen, od 2006. godine, iznos od 15.576.487 evra, najčešće za kupovinu novih firmi. U tom dokumentu se spominju pozajmice za kupovinu akcija IPP „Grmeča” iz Krajišnika, nabavka opreme za „Ratar” iz Jaše Tomića, 300 miliona dinara gotovine za kupovinu akcija „Vetfarma”, nabavka opreme za „Javor” iz Ivanjice, kupovina poslovne zgrade „Tehnoprometa” u Beogradu, u Bulevaru kralja Aleksandra 28, za 7,3 miliona dinara, i druge pozajmice.
J. Slatinac

Srpska životinjska farma
Srbija je odavno postala Farma. Ne toliko zbog popularnosti istoimenog rijaliti šoua, koliko zbog sličnosti sa Orvelovim viđenjem političke realnosti. Nakon što su životinje podigle revoluciju protiv tiranije farmera Džonsa i uspostavile sopstvenu vlast na „Životinjskoj farmi”, došlo je do velikog raslojavanja između povlašćene klase – svinja i ostalih životinjskih drugova.
Na kraju su svinje zavele diktaturu, koja je po mnogo čemu postala gora nego ona prethodna. Svinjska diktatura se oslanjala na kratko pamćenje svojih podanika i širenje paničnog straha od mogućnosti povratka na farmu zloglasnog tiranina Džonsa. Na „Srpskoj farmi” već celu deceniju se izbori dobijaju plašenjem naroda baukom „devedesetih”, koji svaki čas može da se vrati ako skrenemo sa pravog puta.
Predsednik Farme priznaje da njegov režim nije bajan, ali nikako ne sme da dođe na vlast neko još gori. Mi se zato u svoju korist odričemo svog mleka i jabuka koje se „dele” na Farmi, jer je našim vođama potrebno puno snage da bi nas odveli do željenog cilja. A taj cilj je ujedinjenje sa svim ostalim životinjskim farmama u Evropi, u jednu jedinstvenu „Životinjsku republiku”, u kojoj će svega biti u izobilju.
Na našoj Farmi predizborna kampanja jeveć počela. Po svemu sudeći,biće vrlo intenzivna i naporna. Na „Životinjskoj farmi” svinje su znale da druge životinje ne znaju da pišu i čitaju, pa su lako mogle da menjaju pravila koja su do juče važila. Oslanjale su se na ovce čije je blejanje u ključnim trenucima nadjačavalo svaku reč kritike, kao i na oštre zube pasa koji su bili njihovo telesno obezbeđenje. Dojučerašnji centralisti tako postaju glavni promotori decentralizacije, a korumpirani postaju vitezovi u borbi protiv pošasti korupcije. Proždrljivo su se otimali za fotelje javnih preduzeća, da bi nas sada uveravali da će ubuduće sprovoditi objektivne konkurse. Dovoljno je da u medijima zableje staru pesmu, pa da životinje ponovo progutaju iste laži. Jer potrebno je i dalje verovati u bajku „I Evropa i Kosovo”, iako nam se jasno stavlja do znanja da je „ili ili”. Potrebno je da poverujemo da su dani krize ostali za nama, i da od blejanja ne čujemo škripu sopstvenih stomaka. Na Farmi će životinje tokom praznika razviti zelenu zastavu sa papkom i rogom u sredini. Otpevaće deset puta zaredom himnu „Živele životinje” i zadovoljiti sopstvenu potrebu za patriotizmom. Onda će se svi vratiti svojoj rutini, spletkarenju, gaženju preko leševa zarad bolje poslovne prilike...Kad prođe dovoljno vremena, nećemo se ni sećati šta je bilo na Farmi pre deset godina.
U knjigama će pisati da je pre revolucije harala samo glad i kuga, da smo u očajanju sami sebe bombardovali pa da nas je NATO mirio, da je Kosovo oduvek bilo nezavisna država, da biti rob ustvari znači biti slobodan, a biti glup zapravo znači biti obrazovan i pametan. U kokošjem, telećem ili konjskom mozgu ostaće poneki trag svesti koji će se pitati da li je to sve baš istina, ali neće biti dovoljno pismenosti, a ni prilike, da se bilo šta kaže glasno. Mnogi neposlušni će do tada već biti odstranjeni zbog toga što su izdali državu, na isti način na koji su svinje poklale sve špijune na „Životinjskoj farmi”.
Na kraju će u Srbiji važiti samo jedan zakon, isti onaj koji su svinje napisale na velikom ambaru: „Sve životinje su jednake ali neke životinje su jednakije od drugih”. Na „Životinjskoj farmi” sve životinje su završile kao robovi i nisu uspele da se odupru ljudima, samo su se svinje uspravile na zadnje noge i postale ljudi.
Zato dragi moji farmeri, pokušajte da se setite ideja koje smo imali pre nego što smo zbacili Džonsa. Setite se da smo svoju Farmu želeli da uredimo sami, kako smo zajedno sanjali, bez ikakvih mešanja i spoljnih pritisaka. Da na našoj Farmi mora da vlada zakon koji jednako važi i za svinje i za kokoške, patke, guske, ovce, konje, krave i magarce. Svinje nikako ne bi smele da budu jednakije od ostalih životinja.
Svaki pedalj naše Farme je jednako važan i zato ne smemo da dozvolimo da je bilo ko deli na parcele i prodaje u bescenje. Svinje koje otimaju našu hranu, hodaju na dve noge, piju viski i igraju karte sa ljudima, mogu slobodno da se isele sa Farme. Ovde ima dovoljno žita, kukuruza, voća, povrća, mleka i druge hrane da svi pristojno živimo u slozi.
Potrebno je da mnogo više mislimo jedni o drugima, umesto što jedni drugima stalno kopamo oči kandžama i podmećemopapke i kopita. Uvek imajte na umu da smo se svi rodili na ovoj istoj Farmi koja nas je odnegovala i othranila. Mi nemamo drugu farmu i zato smo dužni da se za ovu našu borimo.

Saveti vozačima pred polazak na more
Ako odlučite da sopstvenim automobilom krenete put letovališta, proverite rok važenja pasoša ili ličnih karata, ispravnost vozila i informišite se o prohodnosti puteva. 
Ukoliko putujete sa „crvenim” biometrijskim pasošem, viza do željenih destinacija u okolini nije potrebna. Ono što je bitno znati, ukoliko se recimo zaputite put letovališta u Grčkoj, Bugarskoj, Makedoniji ili Hrvatskoj, jeste to da je osim važećeg pasoša i međunarodne vozačke dozvole (2.000 dinara) potrebno imati zeleni karton (2.000 dinara). Zeleni karton, ili međunarodno osiguranje vozila, može se izvaditi na svakom graničnom prelazu u predstavništvima Auto-moto saveza Srbije. Ukoliko iz zemlje izlazite tuđim vozilom, potrebno je ovlašćenje ili dozvola za upravljanje tuđim vozilom u inostranstvu, koju izdaje AMSS na period od godinu dana.
Takođe, preporučuje se posedovanje putnog zdravstvenog osiguranja.

Ukoliko putujete automobilom u Crnu Goru za ulazak je potrebna samo važeća lična karta i saobraćajna i vozačka dozvola. Ukoliko vozite tuđi automobil, potrebno je ovlašćenje overeno u sudu ili u opštini, ali se prihvata i dozvola za upravljanje vozilom u inostranstvu. Ukoliko sa roditeljima putuju maloletna deca, ona bi trebalo da imaju dokument koji dokazuje njihov identitet. Deca školskog uzrasta trebalo bi da imaju dokument sa fotografijom – đačku knjižicu, pasoš, ličnu kartu, a deca predškolskog uzrasta – izvod iz matične knjige rođenih, zdravstvenu knjižicu, putnu ispravu. Ukoliko dete putuje bez roditelja, odnosno staratelja, preporučuje se pisana i overena saglasnost oba roditelja. Ekološka taksa iznosi 10 evra za putnička vozila.  
U BiH takođe možete da uđete samo sa ličnom kartom i domaćom vozačkom dozvolom, ali je neophodan zeleni karton.
Kada je reč o određenim saobraćajnim propisima i potrebnoj opremi u vozilu, za BiH, Bugarsku, Crnu Goru, Grčku, Hrvatsku i Makedoniju zajedničko je to da je obavezno vezivanje sigurnosnog pojasa i zabranjena upotreba mobilnog telefona, a brzina u naseljenom mestu iznosi 50 kilometara na čas. Ovim državama zajedničko je i to da je od opreme potrebno imati pribor za prvu pomoć, trougao i reflektujući prsluk. 
----------------------------------------------
Putarine
U odnosu na zemlje u regionu koje naplaćuju putarinu po pređenom kilometru, cenovnik JP „Putevi Srbije“ povoljniji je u odnosu na hrvatski, ali je nepovoljniji od makedonskog. Vožnja autoputem od Beograda do Niša košta 730 dinara, od Niša do Leskovca – 190 dinara, a od Beograda do Šida – 340 dinara. Prema podacima Auto-moto saveza Srbije, u Hrvatskoj se od Batrovaca do Zagreba plaća 105 kuna, što je oko 15 evra. Za 200 kilometara autoputa kroz Makedoniju putarina iznosi 2,5 evra. U Bugarskoj važe takozvane vinjete, čija cena za neograničeni broj prolazaka u roku od sedam dana iznosi četiri evra. U BiH nema naplatnih rampi, a u Crnoj Gori 2,5 evra plaća se samo prolaz kroz tunel „Sozina”.

Deca sve niža
Broj dece u Srbiji koja zaostaju u rastu je povećan, a ovaj problem se javlja kod svakog četvrtog deteta romske nacionalnosti, preliminarni su podaci Istraživanja višestrukih pokazatelja stanja i položaja dece i žena u Srbiji (MICS4).
– Na nivou cele Srbije sedam odsto mališana mlađih od pet godina zaostaje u rastu. Ovaj podatak je posledica genetskih faktora u slučaju manjih odstupanja, ili neodgovarajuće ishrane i hroničnih bolesti koje ostavljaju ozbiljnije posledice na razvoj dece – izjavila je Dragana Đoković-Papić, šef odseka za socijalne indikatore Republičkog zavoda za statistiku na jučerašnjoj konferenciji za novinare održanoj u Medija centru.
Psihološki ili fizički decu kažljava 66 odsto ispitanika, a češće stradaju sinovi (u 70 odsto slučajeva).
– Podaci ukazuju na to da očevi sve više podržavaju aktivnosti dece, ali i da sve manji broj žena odobrava nasilje koje čine njihovi supružnici. Ipak, petina Romkinja smatra da je zaslužila da je muž kazni ukoliko joj zagori ručak, izađe iz kuće bez njegovog znanja ili se prepire s njim – objašnjava Dragana Đoković-Papić.
Petina dece u Srbiji, mlađe od pet godina, nema nijednu knjigu, a isto toliko romskih mališana tog uzrasta prelistalo je neku knjigu za decu.
Iznenađujuća je činjenica da preporuke lekara o isključivom dojenju beba mlađih od šest meseci u Srbiji poštuje sve manje žena – samo 14 odsto.
– Majčino mleko je glavna hrana za polovinu romskih beba starijih od šest meseci, ali od broja romskih žena koje ne doje decu, čak 60 odsto njih ne može da im obezbedi dva mlečna obroka dnevno, kao što bi trebalo – prokomentarisala je naša sagovornica.
Među ispitanicima najviše je Beograđana (59 odsto) koji uspevaju da obezbede detetu predškolsko obrazovanje. Manje od trećine roditelja iz južne i istočne Srbije upisuje svoju decu u vrtić, a isti broj njih živi na selu. Samo 22 odsto siromašne dece dobija privilegiju da pohađa predškolske ustanove.
Povećan je broj romske dece koja pohađaju osnovnu školu (91 odsto), ali pet odsto manje stigne do osmog razreda. Rano stupanje u brak ometa školovanje ove dece.
– Devojčice romske nacionalnosti napuštaju obrazovanje zbog udaje, a svaka druga je pre punoletstva u braku. Trećina ovih žena pre 18. godine rodi dete. Moderne metode kontracepcije koristi samo šest odsto Romkinja i 22 odsto od ukupnog broja žena u Srbiji. Veoma mali procenat trudnica, samo devet odsto, pohađa pripremu za porođaj. Ipak, pozitivno je da gotovo sve žene u Srbiji u toku trudnoće bar jednom odlaze na lekarski pregled – saopštava Dragana Đoković-Papić i dodaje da je, u odnosu na prethodne godine poraslo znanje svih ispitanika o prevenciji od side.
Podaci za ovo istraživanje, koje su izveli stručnjaci Republičkog zavoda za statistiku uz pomoć Unicefa, prikupljani su krajem prošle godine, a njime je obuhvaćeno 8.600 domaćinstava. Ovaj tip globalnog istraživanja izvodi se četvrti put u Srbiji u vremenskim razmacima od po pet godina.

O slanju pacijentkinja u Kladovo – sledeće nedelje
Kladovo – Još su u toku dogovori o tome da određeni broj pacijentkinja, koje čekaju na radioterapiju, prvenstveno na zračenje tumora dojke, budu upućene u radioterapijsko odeljenje Službe onkologije u Opštoj bolnici u Kladovu. Uglavnom, tek krajem sledeće sedmice znaće se konkretnije kada će prve pacijentkinje stići ovde kod nas, kaže dr Slađana Natošević, direktor kladovske Službe onkologije, koja je već dve nedelje u stalnoj vezi i na sastancima sa profesorom dr Zoranom Rakočevićem, vršiocem dužnosti direktora Instituta za onkologiju u Beogradu, i nadležnima u Ministarstvu zdravlja. Najvažnije je da će njihovim dogovorom pacijentkinje lakše dolaziti na terapiju, s obzirom na to da u Kladovu postoje odlični uslovi za to bez čekanja, a i da će istovremeno biti rasterećeni aparati u beogradskom institutu.
– Moramo još da preciziramo sve dogovore i sa Republičkim fondom i Ministarstvom zdravlja, jer je ovo prilika za ukidanje lista čekanja u ostalim centrima, s obzirom na to da mi taj problem nemamo, a spremni smo da u tom poslu učestvujemo. Kladovo je proteklih godina bilo nekako skrajnuto, iako mi radimo još od 1974. godine. Od opreme koju imamo, važno je da pomenem linearni akcelerator, jačine šest MWa (meva) koji sada dnevno opslužuje 40-50 pacijenata. On je donacija Ministarstva zdravlja iz 2005. godine – objašnjava dr Natošević.
Na kladovskom odeljenju onkologije, inače, ima 60 postelja za pacijente. Da se podsetimo, u Srbiji, radi pet centara za lečenje radioterapijom i to su osim vrlo opterećenog beogradskog instituta, još i Institut u Sremskoj Kamenici, potom Centar za onkologiju pri KBC-u u Kragujevcu, Klinika za onkologiju u Nišu i već pomenuta Opšta bolnica u Kladovu, gde postoji radioterapijsko odeljenje pri Službi onkologije.

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Viljnus zbog NATO samita kao tvrđava, sistemi Patriot usmereni ka Kaljiningradu
VILjNUS – NATO je pretvorio Viljnus, prestonicu Litvanije, u tvrđavu branjenu naprednim oružjem kako bi zaštitio američkog predsednika Džozefa Bajdena i druge lidere Alijanse na samitu sledeće nedelje, koji se održava 32 kilometra od litvanske granice sa ruskim saveznikom Belorusijom.
Više od 3.000 litvanskih vojnika brinuće o bezbednosti samita NATO-a u Viljnusu.
Šesnaest NATO saveznika poslalo je ukupno oko 1.000 vojnika da obezbeđuju dvodnevni samit 11. i 12. jula, koji se održava samo 151 km od same Rusije, prenosi Rojters.
 Mnogi od njih su poslali i napredne sisteme protivvazdušne odbrane koji nedostaju baltičkim državama.
„Bilo bi više nego neodgovorno da naše nebo bude nezaštićeno u trenutku kada Bajden i lideri 40 zemalja stižu“, rekao je predsednik Litvanije Gitanas Nauseda.
Nemačka je rasporedila 12 raketnih sistema Patriot, koji se koriste za presretanje balističkih i krstarećih raketa ili ratnih aviona.
Španija je dopremila sistem protivvazdušne odbrane NASAMS, Francuska šalje samohodne haubice Cezar, i uz Finsku i Dansku raspoređuje vojne avione u Litvaniji.
Ova zemlja je, uz Britaniju, isporučila sredstva protiv bespilotnih letelica.
Poljska i Nemačka su poslale snage za specijalne operacije pojačane helikopterima.
Drugi šalju opremu za borbu protiv bilo kakvih potencijalnih hemijskih, bioloških, radioloških i nuklearnih napada.
Litvanski predsednik vidi ove akcije saveznika kao potvrdu da je potrebno da NATO hitno uspostavi stalnu protivvazdušnu odbranu u baltičkim državama.
„Razmišljamo o tome šta će se desiti nakon završetka samita i radićemo sa saveznicima na stvaranju rotirajućih snaga za trajnu vazdušnu zaštitu“, rekao je on novinarima.
U selima pored beloruske granice, meštani su saopštili Rojtersu da se osećaju potpuno bezbedno, uprkos ponudi Minska da se tu nakon pobune smeste ruske plaćeničke trupe Vagner grupe i rusko nuklearno oružje.
Na aerodromu u Viljnusu, osam nemačkih raketnih bacača Patriot raspoređeno je sa cevima usmerenim u pravcu ruskog Kalinjingrada, a još dva prema Belorusiji.
„Znate gde se nalazite geografski i prilično dobro znate odakle pretnja dolazi. Litvanija je tražila od nas zaštitu samita, a takođe je NATO tražio pomoć od Nemačke. Ovo je naš odgovor“, rekao je potpukovnik Štefen Lib, komandant jedinice Patriota.
Litvanija je utrostručila jedinice pogranične straže na beloruskoj i ruskoj granici tokom leta, uz oficire iz Letonije i Poljske.
Dve zemlje su takođe poslale policiju da pomogne u patroliranju po Viljnusu.
Gradonačelnik Viljnusa je preporučio stanovnicima da odu na odmor van grada, ako žele da izbegnu gužve u saobraćaju, jer će veliki delovi centra prestonice biti zatvoreni tokom samita.
Kako javlja izveštač Tanjuga, deluje da su građani poslušali apel gradonačelnika, s obzirom na to da je na ulicama prisutan mali broj ljudi, policija patrolira i povremeno prolaze vozila pod njenom pratnjom.
Grad je okićen zastavama Litvanije, Ukrajine i NATO-a.

Zemljotres jačine 5,6 stepeni po Rihteru pogodio Tajvan
Zemljotres jačine 5,6 stepeni po Rihterovoj skali pogodio je danas Tajvan, saopštio je američki Geološki zavod.
Epicentar zemljotresa bio je 87 kilometara istočno od grada Hengčuna sa oko 31.200 stanovnika.
Do sada nema izveštaja o eventualnim žrtvama ili šteti.
Nije izdato upozorenje na cunami, preneo je Tas, prenosi Tanjug.

Petković: Svečlja kriminalizacijom Srba opravdava prisustvo parapolicije
Direktor Kancelarije za Kosovo i Metohiju Petar Petković ocenio je danas da je pokušaji ministra unutrašnjih poslova privremenih prištinskih institucija Dželjalja Svečlje da kriminalizuje Srbe sa severa KiM imaju za cilj da opravdaju, kako je naveo, protivpravno prisustvo parapolicijskih jedinica, „gde danonoćno terorišu srpski narod”.
„Lažni ministar, a pravi nasilnik i ekstremista Dželjalj Svećlja, zajedno sa njegovim okupacionim falangama preobučenim u odela Kosovske policije, jedini su kriminalci na severu Kosova i Metohije i tu nemaju šta da traže”, naveo je Petković u saopštenju. Poručio je da bi bilo najbolje da Svećlja „pođe od sebe i optužnice koja je godinama podignuta protiv njega zbog napada kamenicama na pripadnike tzv. Kosovske policije, ali i zbog prevrtanja vozila misije Euleks”.
Dodao je da bi Svećlja, umesto što „nezakonito da privodi Srbe navodnom poznanju pravde i prava”, trebalo prvo sam da prestane da beži od tog istog prava i pravde.
„Da li je sprovođenje reda i zakona to što je kukavički poslao svoje falange da duge cevi uperuju u sina predsednika Aleksandra Vučića zbog jedne majice? Da li je vladavina prava kada Kurtijevi specijalci pucaju u leđa Dragiši Galjku, Miljanu Deleviću, Milanu Jovanoviću, braći Stojanović iz Gotovuše? Ili, kada brutalno pretuku srpsku decu Daru i Kristijana”, zapitao je Petković. Naglasio je da „hibridni rat koji Svećlja kukavički vodi iz Prištine protiv svega srpskog i posebno severa Kosova i Metohije”, rezultirao time da „nema tog čestitog Srbina koji bi ni javno ni tajno pristao da bude alibi Svećlji u njegovoj bolesnoj opsesiji okupacije severa i proterivanja Srba sa Kosova i Metohije”.
„To mu nikada neće uspeti”, poručio je Petković. Svečlja je ranije danas u intervjuu portalu Košev rekao da nije protiv srpskog naroda, već, kako tvrdi â€žšovinističkih projekata Srbije i kriminalaca”.

Ferstapen: Srećan sam što smo pobedili 11. put uzastopno
Vozač Red Bula Holanđanin Maks Ferstapen izjavio je danas da je srećan što je svom timu doneo pobedu na Velikoj nagradi Velike Britanije u šampionatu Formule jedan, prenosi Bi-Bi-Si.
Ferstapen je Red Bulu doneo 11. uzastopnu pobedu u Formuli 1, čime je ovaj tim izjednačio 35 godina star rekord Meklarena..
„Naravno da sam vrlo srećan što smo opet pobedili. Tu mislim i na 11. uzastopnu pobedu za ekipu. Mislim da je to prilično neverovatno, ali danas nije bilo tako jednostavno”, rekao je Ferstapen, koji je u Silverstonu stigao do šeste uzastopne pobede ove sezone.
Vozač Red Bula je ove godine zabeležio osam pobeda. Drugo mesto na VN Velike Britanije pripalo je vozaču Meklarena Landu Norisu.
„Veliko hvala celom timu napravili su neverovatan posao. Ništa od ovoga ne bi bilo moguće bez napornog rada koji su uložili. Stavili su me na tvrde gume, ne znam zašto - još su nejasni po pitanju nekih stvari”, rekao je Noris.
Vozač Mercedesa Luis Hamilton je stigao do trećeg mesta u Silverstonu.
„Hvala svima koji su me podržavali. Osetio sam energiju, osetio podršku i to je takođe razlog zašto smo se vratili ovde”, izjavio je Hamilton.
Prvo mesto u generalnom plasmanu vozača drži Ferstapen sa 255 bodova, dok je njegov timski kolega Serhio Peres osvojio 156.
Naredna trka u šampionatu F1 biće vožena 23. jula za Veliku nagradu Mađarske na stazi Hungaroring, prenosi Tanjug.

Na prelazu Gradina, na izlazu iz Srbije, čeka se četiri sata
Prema informacijama uprave granične policije u 17.15 časova, putnička vozila čekaju četiri sata na graničnom prelazu Gradina, na izlazu iz Srbije a na Preševu, na izlazu iz zemlje, putnička vozila i autobusi š zadržavaju 35 minuta, navode iz Auto-moto saveza Srbije (AMSS).
Teretna vozila najduže čekaju na Batrovcima, na izlazu iz Srbije i to dva sata dok se na prelazu Horgoš i Šid, na izlazu iz Srbije, zadržavaju 90 minuta.
Na ostalim graničnim prelazima nema dužih zadržavanja za sve kategorije vozila, prenose iz AMSS-a.

Čuvajte zdravlje, pravilno koristite klima uređaje
BEOGRAD – Beogradski lekari apeluju na građane da pravilno koriste klima uređaje kako bi očuvali zdravlje, ističući da, pre svega, razlika između spoljašnje i unutrašnje temperature vazduha u prostoriji ne treba da bude veća od sedam do deset stepeni.
Lekari navode da prelaz iz tople u hladnu sredinu i obrnuto ne treba činiti naglo i savetuju da se prilikom izlaska iz rashlađene prostorije kraće vreme provede u prostoriji koja se ne hladi da bi se organizam bar malo adaptirao na nagli skok temperature.
Oni upozoravaju na aspekt kratkotrajnog naglog prelaza iz tople u hladnu sredinu i obrnuto, jer mnogi zaboravljaju osnovno pravilo da velika razlika u temperaturi unutrašnjeg i spoljašnjeg vazduha šteti zdravlju.
Zbog toga su u letnjim mesecima česte prehlade, kijavice, akutno zapaljenja grla, ždrela i bronhija, što je razumljivo, jer ako se sa 30 stepeni spoljašnje temperature uđe u prostoriju u kojoj je jedva dvadesetak, prehlada je, kako tvrde lekari, skoro neizbežna.
Glavni razlog je što organizam ne može u kratkom vremenu da se adaptira na naglu promenu temperature i dolazi do jedne vrste 'šoka' koji negativno utiče na zdravlje.
Dugotrajno izlaganje hladnoći utiče na metabolizam - smanjenje prometa materija u mišićima jer je cirkulacija usporenija pa se i sve druge aktivnosti u mišiću, krvnim sudovima i nervima odvijaju sporije.
Ako klima uređaje ne koristimo kako treba, klimatizacija prostorija u kojima boravimo može da pogoršava efekte artritisa i neuritisa, a nepovoljno utiču na osobe koje već imaju probleme sa sinusima.
Kod dece hladnoća u stanu može da dovede do upale uha, a posle izlaganja klima uređaju nisu retki ukočenost i bolovi u vratu.
Zbog nepravilnog korišćenja klima uređaja može doći do ukočenosti mišića lica, ukočenosti i bolova u vratu koji nastaju zbog blokade mišića posle izlaganja hladnoći.
Za funkcionisanje, mišićima je potreba toplota, a ako ona nedostaje mišići smanjuju svoje funkcionisanje da bi sačuvali toplotu.
Lekari preporučuju da ukoliko dođe do ovakve blokade građani treba da popiju magnezijum i vitamine Be grupe koji pozitivno deluju na rad nerava i mišića.
Neurolozi posebno apeluju na pravilno korišćenje klima uređaja kada se radi o pacijentima sa neurološkim problemima, posebno onima koji su doživeli šlog.
Njima se savetuje da ne budu direktno izloženi radu klima uređaja, već da borave u drugoj prostoriji dok se temperatura u celom stanu ne ujednači da ne bi došlo do negativnog uticaja na krvne sudove.
Stručnjaci upozoravaju da je održavanje i čišćenje klima uređaja takođe veoma važno, jer ukoliko se barem jednom godišnje ne čisti filter, kroz koji izlazi rashlađeni vazduh pod pritiskom, može postati idealna vlažna i prljava podloga za razvoj štetnih mikroorganizama (bakterija ili gljivica) od kojih neki mogu izazvati i upalu pluća.
Na pitanje da li je strah od štetnosti klima uređaja opravdan ili ne, stručnjaci najčešće odgovaraju da nije ukoliko se poštuju pravila za njihovo korišćenje.
Lekari navode i da ne treba izlaziti ili ulaziti preznojen iz spoljne sredine u aklimatizovanu prostoriju, jer to može izazvati temperaturni kolaps.
Ventilatori takođe mogu da olakšaju podnošenje visokih temperatura, ali ako spoljna temperatura poraste iznad 30 stepeni, ventilator će biti manje efikasan od klima uređaja ili tuširanja hladnom vodom.

Teodosije: Ugrožen manastir Zočište kod Orahovca
ORAHOVAC – Pravoslavni manastir Zočište kod Orahovca u Metohiji ozbiljno je ugrožen jer tamošnja opština vrši radove na manastirskom imanju i u specijalnoj zaštićenoj zoni ispod manastira, izjavio je danas episkop SPC raško-prizrenski Teodosije.
„Ozbiljno je ugrožen manastir Zočište. Opština Orahovac izvodi sporne radove bez ikakve saglasnosti manastira i Eparhije i to ne samo u okviru specijalne zaštićene zone, već i na samom manastirskom imanju. Radovi se nastavljaju i pored protesta manastira i kancelarije Evropske unije na Kosovu”, kazao je episkop Teodosije.
Izvođenjem radova u specijaloj zaštićenoj zoni ispod manastira Zočište, vlasti opštine Orahovac potkopale su i delimično oštetile pravoslavno groblje i neposredno ugrozile manastir Zočište i manastirski komleks, prenosi KiM radio.
Izražavajući duboku zabrinutost zbog ove situacije, episkop raško-prizrenski je KiM rekao da nije razumljivo kako opština može da radi protivno lokalnim zakonima i međunarodnim principima.
Jedan od najznačajnijih pravoslavnih hramova orahovačkog kraja nalazi se na uzvišenju iznad potkopanog mesta i izvođenja radova, pa je neophodna hitna reakcija jer može da dođe do klizanja zemljišta koje je u prošlosti, upravo zbog tih problema nekoliko puta sanirano i štićeno.
Uprkos tome što je u manastir u specijalnoj zaštićenoj zoni i posed ograđen bodljikavom žicom koju je postavio Kfor, albanska firma koja izvodi radove je na nekim mestima po nekoliko metara ušla u imanje i odnela zemljište u vlasništvu manastira, dok trasa puta nijednim delom nije ugrozila susedna imanja u posedu Albanaca iz sela Zočište, prenosi Kim radio.
Ministar za lokalnu samoupravu u Vladi Kosova Slobodan Petrović smatra da namera lokalnog rukovodstva opštine Orahovac nije bila ugrožavanje manastira ili groblja i ističe da će njegovo Ministarstvo već danas reagovati i pokušati da na pravi način reši problem.
Manastir i selo Zočište potpuno su uništeni 1999. godine nakon dolaska snaga Kfora, a proces obnove hrama i manastirskog kompleksa još uvek traje.
Iako su u samom selu obnovljene kuće za proterane Srbe, tek ovih dana se u njih pokušvajuju vratiti raseljeni.
Manastir Zočište posvećen je svetim besrebrenicima Kozmi i Damjanu i u njemu se nalaze mošti ovih svetitelja prema kojima i lokalni Albanci gaje poštovanje i često ga posećuju zbog verovanja u isceljenje bolesti i drugih potreba.

Ukidaju se blanko ostavke na lokalnom nivou
Ministar za ljudska i manjinska prava, državnu upravu i lokalnu samoupravu Milan Marković izjavio je juče da izmene Zakona o lokalnim izborima, o kojima raspravlja parlament, predstavljaju korak napred ka stvaranju kvalitetnijeg političkog života i veće odgovornosti u odnosima vlasti i građana.
Marković je u Skupštini Srbije, gde je poslanicima predstavio predložene izmene tog zakona, rekao da se njima ukidaju blanko ostavke na lokalnom nivou, reguliše učešće manje zastupljenog pola u lokalnim parlamentima, ali i da se propisuje da se odbornici određuju prema redosledu sa liste.
Jedna od izmena tog zakona, kako je objasnio, jeste i da od dana raspisivanja izbora i njihovog održavanja ne može proći više od 60 dana.
Marković je naveo i da je izmenama tog zakona, kao i promenom Zakona o izboru narodnih poslanika, koje su takođe uvele te standarde, možda propuštena šansa da se izvrše korenite izmene izbornog sistema, ali da su ta dva zakonska akta svakako korak napred.
„Nisam siguran koliko su ovo što smo usvojili ranije i ove sada izmene pravi odgovor na sve probleme koje imamo, ali je korak napred u dobrom smeru i treba nastaviti tim putem”, rekao je Marković, prenosi Tanjug.
Opozicioni SRS, DSS i LDP najavili su da neće podržati predložene izmene Zakona o lokalnim izborima, dok su za socijaliste i PUPS ta rešenja prihvatljiva.
Socijalisti su najavili podršku predloženim izmenama, iako ih vide tek kao prvi korak u reformi izbornog sistema.
Oni su u skupštinskoj raspravi o tom zakonskom predlogu izneli stav da lokalni izbori treba da budu odvojeni od parlamentarnih, navodeći da to nije ni u kakvoj vezi sa narednim izborima, već sa principom i stavom SPS-a.Za PUPS predložene izmene predstavljaju nastavak reforme izbornog sistema zbog čega će ih podržati svojim glasovima.
Liberali su, međutim, najavili da neće podržati predložene izmene, jer ni ovog puta „nije bilo hrabrosti u vladajućoj većini” da se uđe u ozbiljniju reformu političkog sistema.
I poslanici DSS-a smatraju da će predložena rešenja stvoriti ogromne probleme u lokalnim samoupravama posle sledećih izbora, kao i da građani neće imati uticaj na kreiranje političkog života. „Ovo što ste predložili predstavlja nemoć države i vlasti, ovo su rešenja koja su nametnuta sa strane”, ocenio je poslanik te stranke Jovan Palalić.
Radikali su ocenili da će se ovim izmenama zakona „legalizovati haos i bezakonje koje je uvedeno u lokalne parlamente posle otimanja mandata SRS-u u Skupštini Srbije”.

Građanima više stalo do reformi nego do članstva u EU
„Već do sada smo učinili dosta, pa verujem da će to pozitivno obojiti mišljenje Evropske komisije o našem zahtevu za članstvo u EU. Ali to ne znači da sada treba da stanemo – ni zbog komisije, ni zbog građana, koji će, čini mi se biti još strože sudije”, kaže Milica Delević, direktorka Kancelarije Vlade Srbije za evropske integracije, posle usvajanja izveštaja Vlade Srbije o sprovođenju Akcionog plana za brže sticanje statusa kandidata, koji je pokazao da je do kraja juna ispunjeno 73 odsto planiranih zadataka, što je više nego u prvom tromesečju, kada je procenat ispunjenosti bio 70 odsto.
Delevićeva, u intervjuu za „Politiku”, naglašava da će državni organi nastaviti dalje da rade na ispunjavanju predviđenih obaveza, ne samo da bi komisiji „dali još više argumenata za pozitivno mišljenje”, već i da bi zakonima koji su važni za funkcionisanje društva doprineli njegovoj promeni. Suštinski, građani hoće reforme, a ispunjavanje Akcionog plana je, kako kaže, najbolji pokazatelj koliko je važna uloga EU u ubrzanju tog procesa. S druge strane, učinjen je zajednički napor svih, i vlade i skupštine, i pravosuđa i nezavisnih regulatornih tela, koji, evo, daje rezultat.
Možete li nešto detaljnije da kažete o onome što je urađeno do kraja juna?
I pre nego što sam videla cifre koje pokazuju ispunjenost Akcionog plana, znala sam da je dosta toga urađeno i da će to koliko je urađeno doprineti jednoj pozitivnoj percepciji. Donošenje izmena Zakona o izboru narodnih poslanika, kojim je ukinuta mogućnost blanko ostavki i uveden redosled na listi kao kriterijum za ulazak u parlament, bio je trenutak kada se to promenilo. Nakon toga, došlo je i do usvajanja značajnih zakona kao što je Zakon o finansiranju političkih partija. A to su zakoni koji menjaju način na koji funkcioniše izvršna i zakonodavna vlast u Srbiji, koji rad vlasti čine javnom, a samim tim i sa manje arbitrarnom ulogom u političkom životu Srbije.
Druga važna promena je postepeno stvaranje boljih uslova za rad nezavisnih regulatornih tela. Određena pitanja koja su se ticala rešavanja zapošljavanja ljudi i prostora su, takođe, rešena. Zatim, obavljen je veliki broj imenovanja, a neka su čekala zaista duže vreme – od Uprave za javne nabavke, preko Ratela, do Upravnog i Nadzornog odbora Akreditacionog tela Srbije. Donet je i veliki broj važnih sektorskih zakona, poput Zakona o energetici, kao i onih koji se odnose na privredno okruženje. Vidimo i da skupština danas radi mnogo efikasnije i da nema zaostatka zakona, često se organizuju javna saslušanja i otvorene sednice odbora kada su u pitanju važni zakoni.
A šta je još preostalo da se završi na ispunjavanju preporuka iz godišnjeg izveštaja EK?
Izdvojila bih zakon o javnoj svojini i o restituciji. Budući da su oba ova zakona važna za imovinska pitanja, biće potrebno da usklađeni, u „paketu” krenu na sednicu vlade. Očekujem da će se pred vladom naći u septembru. A zakone o krivičnom postupku, o parničnom postupku, o racionalnoj upotrebi energije, koji su preostali iz prethodnog kvartala, mislim da će skupština usvojiti u septembru.
Vensan Dežer, šef delegacije EU u Srbiji je, takođe, rekao da predstoji „vruće leto”. Kolike su šanse da Srbija u septembru završi posao, pre „koričenja” mišljenja EK?
Ta „vrućina” se već oseća, ali i daje rezultate. Na prethodne dve sednice vlade usvojili smo nacrte zakona o izboru odbornika, kojim su upodobljena pravila koja se odnose na blanko ostavke i redosled poslanika na izbornoj listi prema onome što je učinjeno na nacionalnom nivou, ali i još tri zakona koja ulaze u taj skor, o energetici, o vazdušnom saobraćaju i o potvrđivanju Opcionog protokola uz Konvenciju o sprečavanju mučenja i drugih surovih, neljudskih ili ponižavajućih kazni i postupaka.
Koji je zaista krajnji rok do kada moramo da završimo nezavršeno, kako bi komisija to mogla da uzme u obzir, pre objavljivanja mišljenja, 12. oktobra?
Prvih desetak dana septembra je poslednji rok kada ona može da uzme u obzir krupne promene. Ali da bi došlo do pozitivnog pomaka u septembru, on mora biti pripremljen i u proceduri ranije, a o tome obaveštavamo komisiju u svakodnevnim kontaktima. S druge strane, treba biti svestan toga da se svi ovi procesi koji su sada započeti ne završavaju danom kada bude doneto mišljenje EK. I komisija i zemlje članice pratiće kako se dinamika nastavlja, u svetlu decembarske sednice Evropskog saveta, na kojoj će se donositi odluka o preporuci komisije, ali i u svetlu svih budućih koraka koje hoćemo da napravimo. Građani, prema istraživanjima, pokazuju da oni reforme podržavaju više nego i samo članstvo u EU, ali su, istovremeno, svesni i da na dinamiku reformi i na njihov kvalitet utiče činjenica da je EU uključena u ovaj proces.

Tadić sa žeteocima
Svilajnac, Rača – Predsednik Srbije Boris Tadić prisustvovao je juče žetvi pšenice na imanju porodice Milana Milovanovića u selu Kušiljevo, u opštini Svilajnac.
Tadića je dočekala trinaestočlana porodica Milovanović.
Predsednik Srbije je rekao da je važno da se sagleda kakav je rod pšenice ove godine u Srbiji, kako bi se došlo do realne i održive cene hleba. „Žetva je važna, ne samo zbog poljoprivrede, već i zbog ekonomije naše zemlje u celini. Treba da vidimo da li je izvedena cena hleba realna i održiva u narednom periodu”, rekao je Tadić.
Prema njegovim rečima, kakav će biti rod pšenice u Srbiji prate pomno i druge zemlje u regionu, upravo iz razloga utvrđivanja cene hleba, kao najvažnije namirnice.
Tadić je posetu Kušiljevu shvatio kao priliku da porazgovara sa poljoprivrednicima i da čuje, kako je rekao, sa kojim se sve problemima suočavaju. „To je od velikog značaja, zato što će se Srbija u budućnosti u velikoj meri vezivati za razvoj poljoprivrede”, rekao je Tadić, koji je, posle razgovora sa Milovanovićima, provozao kombajn.
Odgovarajući na pitanja novinara, Tadić je podsetio da je dogovor o ruskom kreditu postignut tokom posete ruskog predsednika Dmitrija Medvedeva Beogradu, oktobra 2009. godine, i da je od tada realizovano 200 miliona evra pomoći za budžet Srbije, a preostali deo ruskog kredita bio je namenjen za infrastrukturu, železničku pre svega.
Ta sredstva, međutim, nisu realizovana, a ključni problem je, istakao je Tadić, to što u Srbiji proteklih godina nisu rađeni infrastrukturni projekti: „Zašto je to tako i zašto u Srbiji nisu rađeni infrastrukturni projekti kuda će prolaziti centralni koridori pitanje je za svaku vladu pre ove. Ova vlada prionula je na posao i raspisala tendere”.
On je istakao da se Srbija u ovoj godini približava realizaciji svih projekata za izgradnju autoputeva kroz Srbiju, na Koridoru 10 i na autoputu prema Čačku i Požegi.
On je rekao da će do leta biti završen put do mađarske granice i rešeni spojevi kod Beške i kod Novog Sada, koji su predstavljali problem zbog grešaka u projektovanju. „Ispravljamo greške prošlosti, učinićemo sve da ubrzamo stvari”, zaključio je Tadić.
Predsednik Tadić posetio je juče i domaćinstvo Dragana Nešića u selu Popović, u opštini Rača.
Tadića su dočekali brojni članovi porodice Nešić, sa kojima je predsednik Srbije razgovarao o tome kako se živi u tom kraju.
On se u razgovoru sa ljubaznim domaćinima interesovao za to šta proizvode, kakve prinose imaju seljaci u ovom kraju i kakvi su im uslovi života.
Domaćini su predsedniku rekli da im život nije lak, da ne bi mogli bez subvencija i da bi im mnogo značilo da mogu polako da ih otplaćuju.
----------------------------------------------
Tadić:Borićemo se protiv siromaštva i nezaposlenosti 
„Pitao sam predstavnike južnokorejskog rukovodstva da li  su zadovoljni zaposlenim radnicima u odnosu na konkurenciju. Rekli su mi da su zadovoljniji ovde nego tamo. To je poruka koju ću preneti drugim investitorima”, rekao je predsednik Srbije Boris Tadić posle obilaska pogona fabrike „Jura” u Rači. 
On je rekao da se mora sve učiniti da se u Srbiju dovedu investitori, kako bi se smanjila nezaposlenost i siromaštvo građana.
Potrebno je otvoriti vrata i na političkom nivou ubediti investitore da dođu baš u Srbiju, obezbediti da lokalna samouprava odradi svoj deo posla, kao i da investitor koji dođe obavi svoj deo posla, odnosno da donese tehnologiju i obezbedi plate za zaposlene i tržište. „Ima mnogo toga što je potrebno uraditi. Ovih nekoliko koraka deluju jednostavno, ali se mora imati u vidu da se sve zemlje na svetu danas bore da dovedu investitore”, istakao je predsednik. 
On je naglasio da je Srbija pogođena nezaposlenošću i siromaštvom. „Ali, borićemo se protiv toga”, poručio je Tadić.

Berluskoni zbog budžeta otkazao posetu Srbiji
RIM – Premijer Italije Silvio Berluskoni morao je da otkaže sutrašnju posetu Beogradu zbog obaveza vezanih za usvajanje budžeta u italijanskom parlamentu, izjavio je danas za Tanjug šef pres službe predsednika Vlade Italije Marko Ventura.
Tanjugu je u Kabinetyu predsednika Srbije Borisa Tadića potvrđeno da su obavešteni o otkazivanju posete.
Ventura je u izjavi Tanjugu naveo da je Berluskoni danas posle podne o toj odluci lično obavestio predsednika Tadića.
„Premijer je sa žaljenjem obavestio predsednika Tadića da je poseta odložena. Njih dvojica su se dogovorila da se u što skorijem roku odredi novi datum posete”, rekao je šef pres službe italijanskog premijera.
On je dodao da se Berluskoni do poslednjeg trenutka nadao da će sutra moći da poseti Beograd, ali da je do otkazivanja došlo zbog pomeranja satnice za kada je zakazano glasanje o budžeta, sa 19 časova sutra za podne.

Džudžević: Od danas sam u opoziciji
Poslanik Bošnjačke liste i predsednik Izvršnog odbora Bošnjačkog nacionalnog veća Esad Džudžević izjavio je da više nije član vladajuće koalicije i da neće glasati za zakone Vlade Srbije.
Džudžević je na konferenciji za novinare u republičkom parlamentu rekao da sumnja da su isecanje guma njegovog automobila „naručile najviše državne vlasti” i da na to gleda kao na njihov odgovor na pitanja koja postavlja u poslednje dve godine, a tiču se zaustavljanja procesa ostvarivanja prava Bošnjaka. „Ovo je pretnja i opomena. Ovo je profesionalno obavljen posao koji, kao i svugde u svetu, znači političku opomenu vlasniku automobila”, rekao je Džudžević, prenosi Tanjug.
On je dodao da će ubuduće koristiti sva prava i obaveze koje ima kao poslanik, da će učestvovati samo u radu skupštinskih odbora i da će se posvetiti radu na terenu i komunikaciji sa građanima.
Džudžević je dodao da je to njegov lični stav i najavio da će njegova stranka, Bošnjačka demokratska stranka Sandžaka, za vikend odlučiti o, kako je rekao, ukupnom stavu prema tome.
Džudžević je Slavicu Đukić-Dejanović obavestio da više neće aktivno učestvovati u radu skupštine i da kao poslanik Bošnjačke demokratske stranke Sandžaka do daljeg zamrzava svoj status poslanika parlamentarne većine.
Kao razloge za takvu odluku naveo je da su nepoznati počinioci juče isekli sve četiri gume na njegovom službenom vozilu koje pripada Bosanskom nacionalnom veću.
Predsednica Skupštine Srbije Slavica Đukić-Dejanović uputila je juče pismo Vladi Srbije i ministru unutrašnjih poslova Ivici Dačiću u kome traži da nadležni organi brzo otkriju one koji su isekli gume na automobilu poslanika poslaničkog kluba manjina Esada Džudževića.
Predsednica parlamenta je novinarima u skupštini rekla da je u pismu izrazila uverenje da će policija u najkraćem roku otkriti počinioce i da će preduzeti sve mere u skladu sa zakonom.
Đukić-Dejanović je navela da je Džudžević obavestio da smatra da je potrebno da postoji veći stepen brige određenih organa za njega, kao poslanika Bošnjaka, kao i da će od svih poslaničkih aktivnosti ubuduće imati samo kontakte sa građanima.
Na pitanje da li to može da ugrozi vladajuću većinu i izglasavanje zakonskih predloga, Đukić-Dejanović je odgovorila da odsustvo nekoliko poslanika nije problem.
Ona je podsetila da Džudžević juče nije učestvovao u glasanju i da je pokušala sa njim da razgovara, ali da u tome nije uspela.
Šef Poslaničke grupe manjina Balint Pastor potvrdio je da Džudžević nije učestvovao u glasanju i dodao da je siguran da neće napustiti Poslanički klub i preći u opoziciju.
Pastor je naglasio da „Džudževića treba pustiti da odluči kako će ubuduće delovati u parlamentu” i istakao da je narodni poslanik slobodan da sam odlučuje kako će delovati u skupštini, posebno nakon ukidanja blanko ostavki.
P. R.
----------------------------------------------
Ovo je otvorena pretnja
Novi Pazar – Džudžević u pismu navodi da su 13. jula na službenom automobilu Bošnjačkog nacionalnog veća, koji „povremeno” (kao predsednik Izvršnog odbora tog veća) koristi poslednjih devet godina, na parkingu na Novom Beogradu nepoznati počinioci „izmasakrirali” gume. U pismu se navodi da je automobil bio vidno obeležen nalepnicom Narodne skupštine i bošnjačkom nacionalnom zastavom na retrovizoru.
„Ovakav čin smatram otvorenom pretnjom i odgovorom državnih vlasti na moje uporno traženje i insistiranje na poštovanju ustavnih i zakonskih prava i sloboda Bošnjaka u Srbiji”, napisao je Džudžević. On podseća da je o toj temi više puta govorio u skupštini, a da su argumenti, dokazi i primeri onemogućavanja Bošnjaka da koriste svoja prava sadržani u njegovoj nedavno promovisanoj knjizi „Zaustavljen proces”.
S. B.

Ivanović: Očekujem odluku o nastavku dijaloga
BEOGRAD– Državni sekretar Ministarstva za Kosovo i Metohiju Oliver Ivanović izrazio je očekivanje da će na današnjem zasedanju kosovske skupštine biti doneta odluka o tome da se nastave razgovori Beograda i Prištine.
Ivanović očekuje da će diskusija biti burna, ali da će se doneti odluka da se pregovori nastave, jer, kako je naveo, Kosovo kao teritorija i njegove institucije zavise u velikoj meri od međunarodne podrške, zbog čega „ne mogu dozvoliti sebi rizik da se suprotstava nečemu što je široko podržano i od Amerike i od EU i od drugih zemalja”.
U vladajućoj kosovskoj koaliciji je dilema da li pregovori nešto donose, koja je besmislena, zato što svaki oblik dogovaranja snižava političke tenzije, što doprinosi bavljenju životnim problemima i lošom ekonomskom situacijom, jer Albanci imaju problem visokog stepena siromaštva, što bi se moglo negativno odraziti i po kosmetske Srbe, rekao je Ivanović RTS-u.
Komentarišući hapšenje i oslobađanje srpskih mladića i smenu komandira policijskih stanica, Ivanović je ocenio da su Albanci „nervozni, jer dokle god drže tvrd stav i busiju iz koje ne izlaze, onda im je to komotno i lako izigravaju velike nacionaliste, a kada se nateraju da sednu za sto, onda se vidi da ti njihovi argumenti ne stoje”.
To je odraz pokušaja da se promeni situacija na terenu uoči razgovora Beograda i Prištine, jer će se teme kao što je sever Kosova staviti na dnevni red u trenutku kada obe strane za to budu spremne, dodao je Ivanović.
Prema njegovim rečima, nepromišljena je odluka o smeni komandira koja je izazvala veliku tenziju na severu Kosmeta, a sada je Euleks preuzeo taj, kao i slučaj pet oslobođenih mladića uhapšenih na Gazimestanu, i bez njihovog posredovanja teško je moguće bilo šta učiniti.
Osvrnuvši se na posetu posrednika EU Roberta Kupera Beogradu, Ivanović je istakao da je bilo reči o pitanjima prolaza, izdavanja putne isprave i da „Kuper dolazi uvek posle završene runde da vidi koliko smo se jasno dogovorili oko nekih tema i u okviru priprema za narednu rundu i najavio je teme u narednom krugu pregovora”.
Ivanović je rekao da pitanja struje i telekomunikacija u razgovoru Beograda i Prištine ne bi smela da budu problem, jer su tehnička i dosad politizovana, pre svega od albanske strane, koja je očekivala da će kroz nametanje jedinog operatera na Kosovu dokazati državnost.
Očigledno je da to ne funkcioniše, jer postoji operater koji je bio i pre 1999. koji je široko prihvaćen od svih koji žive na Kosovu i Metohiji i samo je pitanje političkog pragmatizma i tehničkog rešenja koje će omogućiti da taj operater nastavi da radi, a da se istovremeno Albanci tome ne protive, ocenio je Ivanović.
On smatra da je pitanje struje relativno lako, jer se njome napajaju Srbi na severu preko EPS-a i postojeća organizacija bi morala biti legalizovana.
Prema njegovim rečima, carinski pečat predstavlja objektivan problem, jer su Albanci sporazum više strana, jednostrano, kao i pečat, promenili sa UNMIK carine u carine republike Kosovo.
Ivanović je kazao da je problem sa terminom carine na teritoriji koja je deo teritorije Srbije, kao i sa tim da li može bilo ko jednostrano promeniti pečat, jer menjajući pečat on menja uslove dogovora koje su prihvatile dve države koje ne priznaju nezavisnost Kosova - Srbija i BiH.
Funkcionisanje ovog sporazuma je dovedeno pitanje od onih koji su promenili pečat i mora se naći neko rešenje, rekao je Ivanović, dodajući da je za to da ostanu UNMIK carine, ali da je potrebno tražiti inventivno rešenje koje će zadržati status Kosova kao protektorata, a istovremeno omogućiti da Kosovo učestvuje u regionalnim forumima.
On je naveo da postoji i treći regionalni sporazum koji se najavljuje i koji je neophodan radi boljeg funkcionisanja celog regiona, a to je pitanje transporta, a koji niko ne spominje, dok se ne reše dva postojeća koji su u izvesnom smislu blokirani.
Ivanović je rekao da se ispostavilo da je bilo teško da se pitanje nestalih i kidnapovanih realizuje, jer obe strane imaju ogroman dug prema tim porodicami i složile su se o tome odavno.
Međutim, kada je trebalo da se o tome govori pred evropskim predstavnikom, prištinska strana imala je strahove, jer je posle toliko godina potrebno da se i na Kosovu počnu otkrivati masovne grobnice, rekao je Ivanović.

Kriza se vraća u Ameriku
Od našeg stalnog dopisnika
Vašington – Povećane strepnje da dogovor neće biti postignut, sve veća zabrinutost za teške posledice ako se to dogodi i porast nervoze pregovarača, glavne su karakteristike političkog nadgornjavanja između predsednika Obame i tabora republikanaca oko toga pod kojim uslovima da se ozakoni novi limit za zaduživanje američke države, pošto postojeći ističe već 2. avgusta.
Ne bude li dogovora, vlada u Vašingtonu neće biti u stanju da podmiruje svoje obaveze, što podrazumeva automatsko smanjivanje njenog sada vrhunskog kreditnog rejtinga i novi šok za tek oporavljene svetske berze.
U tom slučaju, „sasvim je izgledna” i repriza krize iz 2008, upozorio je Ben Bernanke, predsednik američkih Federalnih rezervi, što je u ovdašnjem sistemu pandan centralne banke.
Poraz zabrinutosti izvan Amerike možda najbolje pokazuje upozorenje iz Kine, u čijim je rukama nešto više od dva biliona dolara u obveznicama koje izdaje američke vlada da bi finansirala deficit u svom budžetu koji će za ovu godinu iznositi oko bilion i šest stotina milijardi. „Mi se nadamo da će vlada SAD usvojiti odgovorne mere koje će zaštiti interese investitora”, izjavio je u Pekingu spoksmen Ministarstva inostranih poslova, na redovnom brifingu za novinare. Kina, Japan i mnoge druge zemlje sa spoljnotrgovinskim viškovima, vrednost svojih deviznih rezervi čuvaju tako što ulažu u američke vrednosne papire koji su do najnovijeg zapleta smatrani najsigurnijim na svetu.
To bi, međutim, moglo da se promeni, izostane li politički rasplet fiskalnog zapleta u Vašingtonu. Agencija za kreditni rejting „Mudiz” je saopštila da „razmatra” sadašnji „vrhunski” status američkog obveznica i najavljuje smanjivanje kreditnog rejtinga SAD, navodeći kao razlog „rastuću mogućnost” da limit za zaduživanje od 14,3 biliona dolara neće biti podignut.
Sličnu meru, zasad samo „privatno”, investitorima nagoveštava i agencija „Standard i Purs”, koja je prošlog aprila zvaničnu prognozu o solidnosti američkog duga promenila iz „pozitivne” u „negativnu”.
Za dokaz rastuće nervoze i među pregovaračima uzima se to što je Obama napustio preksinoćne pregovore u Beloj kući sa kongresmenima iz obe partije, republikanske i demokratske, poručivši političim protivnicima „sada je dosta”.
Pregovarači su se međutim sastali i sinoć, a Obama je postavio rok da se napredak postigne do početka vikenda.
Na dnevnom redu je ne samo povećavanje limita za zaduživanje – bez čega vlada ne može da funkcioniše, jer od svakog budžetskog dolara oko 40 centi mora da se pozajmi – nego i mere za fiskalno uravnoteženje. Republikanci traže da svaki dolar koji bude odobren za novo zaduživanje bude ušteđen budžetskim stezanjem kaiša, ali pri tome ni po koju cenu ne žele da prihvate Obamin zahtev da se dodatnim oporezivanjem najbogatijih Amerikanaca i korporacija povećaju budžetski prihodi.
Po sadašnjim poreskim propisima, prihodi najbogatijeg Amerikanca, investitora Vorena Bafeta, oporezovani su po nižoj stopi nego plata njegovog portira, što i sam Bafet smatra anomalijom.
O tome u kojoj meri su pregovori između Obame i republikanaca postali jedna cinična politička igra sa velikim ekonomskim ulogom, govori i novi predlog za prevazilaženje problema, koji je na sto stavio republikanski senator Mič Mekonel.
Po njemu, republikanski kongresmeni bi prvo predsednika ovlastili da granicu limita za zaduživanje podigne sopstvenim odlukama u tri rate do 2012. O svakom tom Obaminom potezu bi se potom glasalo, sa očekivanim rezultatom: u Predstavničkom domu, gde republikanci imaju većinu, to bi bilo odbačeno. Ali Obama bi onda iskoristio pravo veta na tu odluku i neto rezultat bio bi nova granica zaduživanja.
Dok ovo mnogima na prvi pogled izgleda besmisleno, ima i onih koji misle da je ovo pragmatičan izlaz, pa i „poklon na tacni” za Obamu, jer skida sa dnevnog reda kresanje budžetskih stavki, uključujući i socijalne programe, čime mu se poboljšavaju izgledi da stekne drugi mandat na predsedničkim izborima 2012.
Limit za zaduživanje je kroz istoriju u Kongresu rutinski izglasavan oko 90 puta. Kao i u većini zemalja sveta, i američki političari, iz obe partije, nisu baš bili uzor kad je trebalo trošiti i ono što se nema.
To je, u svom drugom mandatu, promenio demokrata Bil Klinton, koji je svom nasledniku, republikancu Džordžu Bušu, ostavio budžet u čijem saldu su prihodi bili veći od rashoda. Buš je sve to proćerdao, započevši dva rata „na kredit”, ozakonivši poreske olakšice i nove budžetske obaveze.

Promocija turske vlade u senci kiparskog problema
Specijalno za „Politiku“
Turska je dobila novu vladu koju je treći put zaredom formirala već deceniju dominantna Partija pravde i razvoja.
Premijer Redžep Tajip Erdogan je u kabinetu uglavnom zadržao poznata lica, što nagoveštava da ne treba očekivati zaokrete u politici zemlje. Od ukupno 26 članova vlade, uključujući i premijera, dvadeset su provereni kadrovi koji drže ključne resore.
Ahmet Davutoglu je zadržao fotelju šefa diplomatije. Spoljna politika će se i dalje držati dva prioriteta: prvo, približavanje Evropskoj uniji, drugo, suočavanje sa novim izazovima u susedstvu.
Najveća novina u novom kabinetu jeste odluka premijera da prvi put formira ministarstvo za saradnju sa EU. Na njegovom čelu je Egemen Bagis, koji je i dosad bio glavni pregovarač sa Briselom. To potvrđuje da Ankara želi da oživi pristupne pregovore sa EU koji već šest godina tapkaju u mestu.
Pokazuje se već da to neće ići lako pošto put za približavanje Ankare Briselu vodi preko Nikozije, koja sredinom iduće godine treba da preuzme funkciju predsedavajućeg EU.
Davutoglu je u sredu, tokom susreta sa komesarom EU za proširenje Štefanom Fileom, zapretio da će Ankara zamrznuti odnose sa Briselom ukoliko kiparski Grci „nastave da odlažu pregovore“ o rešenju kiparskog pitanja. On je precizirao da Turska ne može da prihvati da EU pod predsedavanjem Kipra bude posrednik.
„Ne mislimo da odnosi između EU i Turske mogu da se održavaju pod predsedništvom južnog Kipra, bez rešenja (kiparskog pitanja)“, izjavio je Davutoglu u Ankari.
Na drugoj strani, „arapsko proleće” stavilo je na proveru Davutogluovu politiku „nultog problema u regionu”. Posebnu zabrinutost izaziva kriza u susednoj Siriji sa kojom Turska deli granicu od 800 kilometara.
Premijer Erdogan je u predizbornoj kampanji najavio dva prioriteta u radu svoje vlade. Nastavak ubrzanog privrednog razvoja zemlje, kako bi Turska 100. godišnjicu proglašenja republike 2023. dočekala kao deseta ekonomska sila sveta. Drugi prioritet je donošenje novog ustava koji treba da zameni važeći koji je pisan posle vojnog udara 1980.
Erdogan će morati da obezbedi podršku neke od opozicionih partija, kako bi mogao da se raspiše plebiscit. To, međutim, neći ići ni lako ni brzo pošto vladajuća Partija pravde i razvoja, koju opozicija optužuje za islamizam, ima različite stavove o mnogim pitanjima koja treba da se menjaju u ustavu. Pogotovo kada je reč o poboljšanju položaja verskih i etničkih grupa, na čemu se insistira u Briselu.
U predizbornoj kampanji premijer Erdogan je najavio da razmišlja o uvođenju predsedničkog sistema u Turskoj, poput onog koji postoji u Americi. Politički protivnici smatraju da tako sebi već projektuje novu fotelju, što on ne potvrđuje, ali i ne demantuje. Nedavno je doduše izjavio da će mu ovo biti poslednji (treći) mandat kao premijera.
Nova vlada je bez problema dobila glas poverenja u Medžlisu, što se i očekivalo pošto ima 327 od ukupno 550 poslanika. Rutinska ceremonija je, međutim, ostala u senci bojkota 36 kurdskih poslanika koji odbijaju da pređu prag parlamenta i polože zakletvu. Umesto toga, oni su se okupili u Dijarbakiru, mestu na jugoistoku zemlje, gde živi većina pripadnika tog naroda.
Kurdi na taj načinja protestuju jer je izborni savet skinuo s parlamentarne liste jednog njihovog poslanika, koji je ranije osuđen zbog sumnjivih veza sa kurdskim pobunjenicima.
U vladi se nadaju da će se Kurdi vratiti u parlament kada počne jesenje zasedanje Medžlisa. To će, međutim, umnogome zavisiti od toga koliko će premijer Erdogan biti spreman da prihvati njihove zahteve za veću autonomiju, pre svega na lokalnom nivou.

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Viljnus zbog NATO samita kao tvrđava, sistemi Patriot usmereni ka Kaljiningradu
VILjNUS – NATO je pretvorio Viljnus, prestonicu Litvanije, u tvrđavu branjenu naprednim oružjem kako bi zaštitio američkog predsednika Džozefa Bajdena i druge lidere Alijanse na samitu sledeće nedelje, koji se održava 32 kilometra od litvanske granice sa ruskim saveznikom Belorusijom.
Više od 3.000 litvanskih vojnika brinuće o bezbednosti samita NATO-a u Viljnusu.
Šesnaest NATO saveznika poslalo je ukupno oko 1.000 vojnika da obezbeđuju dvodnevni samit 11. i 12. jula, koji se održava samo 151 km od same Rusije, prenosi Rojters.
 Mnogi od njih su poslali i napredne sisteme protivvazdušne odbrane koji nedostaju baltičkim državama.
„Bilo bi više nego neodgovorno da naše nebo bude nezaštićeno u trenutku kada Bajden i lideri 40 zemalja stižu“, rekao je predsednik Litvanije Gitanas Nauseda.
Nemačka je rasporedila 12 raketnih sistema Patriot, koji se koriste za presretanje balističkih i krstarećih raketa ili ratnih aviona.
Španija je dopremila sistem protivvazdušne odbrane NASAMS, Francuska šalje samohodne haubice Cezar, i uz Finsku i Dansku raspoređuje vojne avione u Litvaniji.
Ova zemlja je, uz Britaniju, isporučila sredstva protiv bespilotnih letelica.
Poljska i Nemačka su poslale snage za specijalne operacije pojačane helikopterima.
Drugi šalju opremu za borbu protiv bilo kakvih potencijalnih hemijskih, bioloških, radioloških i nuklearnih napada.
Litvanski predsednik vidi ove akcije saveznika kao potvrdu da je potrebno da NATO hitno uspostavi stalnu protivvazdušnu odbranu u baltičkim državama.
„Razmišljamo o tome šta će se desiti nakon završetka samita i radićemo sa saveznicima na stvaranju rotirajućih snaga za trajnu vazdušnu zaštitu“, rekao je on novinarima.
U selima pored beloruske granice, meštani su saopštili Rojtersu da se osećaju potpuno bezbedno, uprkos ponudi Minska da se tu nakon pobune smeste ruske plaćeničke trupe Vagner grupe i rusko nuklearno oružje.
Na aerodromu u Viljnusu, osam nemačkih raketnih bacača Patriot raspoređeno je sa cevima usmerenim u pravcu ruskog Kalinjingrada, a još dva prema Belorusiji.
„Znate gde se nalazite geografski i prilično dobro znate odakle pretnja dolazi. Litvanija je tražila od nas zaštitu samita, a takođe je NATO tražio pomoć od Nemačke. Ovo je naš odgovor“, rekao je potpukovnik Štefen Lib, komandant jedinice Patriota.
Litvanija je utrostručila jedinice pogranične straže na beloruskoj i ruskoj granici tokom leta, uz oficire iz Letonije i Poljske.
Dve zemlje su takođe poslale policiju da pomogne u patroliranju po Viljnusu.
Gradonačelnik Viljnusa je preporučio stanovnicima da odu na odmor van grada, ako žele da izbegnu gužve u saobraćaju, jer će veliki delovi centra prestonice biti zatvoreni tokom samita.
Kako javlja izveštač Tanjuga, deluje da su građani poslušali apel gradonačelnika, s obzirom na to da je na ulicama prisutan mali broj ljudi, policija patrolira i povremeno prolaze vozila pod njenom pratnjom.
Grad je okićen zastavama Litvanije, Ukrajine i NATO-a.

Zemljotres jačine 5,6 stepeni po Rihteru pogodio Tajvan
Zemljotres jačine 5,6 stepeni po Rihterovoj skali pogodio je danas Tajvan, saopštio je američki Geološki zavod.
Epicentar zemljotresa bio je 87 kilometara istočno od grada Hengčuna sa oko 31.200 stanovnika.
Do sada nema izveštaja o eventualnim žrtvama ili šteti.
Nije izdato upozorenje na cunami, preneo je Tas, prenosi Tanjug.

Petković: Svečlja kriminalizacijom Srba opravdava prisustvo parapolicije
Direktor Kancelarije za Kosovo i Metohiju Petar Petković ocenio je danas da je pokušaji ministra unutrašnjih poslova privremenih prištinskih institucija Dželjalja Svečlje da kriminalizuje Srbe sa severa KiM imaju za cilj da opravdaju, kako je naveo, protivpravno prisustvo parapolicijskih jedinica, „gde danonoćno terorišu srpski narod”.
„Lažni ministar, a pravi nasilnik i ekstremista Dželjalj Svećlja, zajedno sa njegovim okupacionim falangama preobučenim u odela Kosovske policije, jedini su kriminalci na severu Kosova i Metohije i tu nemaju šta da traže”, naveo je Petković u saopštenju. Poručio je da bi bilo najbolje da Svećlja „pođe od sebe i optužnice koja je godinama podignuta protiv njega zbog napada kamenicama na pripadnike tzv. Kosovske policije, ali i zbog prevrtanja vozila misije Euleks”.
Dodao je da bi Svećlja, umesto što „nezakonito da privodi Srbe navodnom poznanju pravde i prava”, trebalo prvo sam da prestane da beži od tog istog prava i pravde.
„Da li je sprovođenje reda i zakona to što je kukavički poslao svoje falange da duge cevi uperuju u sina predsednika Aleksandra Vučića zbog jedne majice? Da li je vladavina prava kada Kurtijevi specijalci pucaju u leđa Dragiši Galjku, Miljanu Deleviću, Milanu Jovanoviću, braći Stojanović iz Gotovuše? Ili, kada brutalno pretuku srpsku decu Daru i Kristijana”, zapitao je Petković. Naglasio je da „hibridni rat koji Svećlja kukavički vodi iz Prištine protiv svega srpskog i posebno severa Kosova i Metohije”, rezultirao time da „nema tog čestitog Srbina koji bi ni javno ni tajno pristao da bude alibi Svećlji u njegovoj bolesnoj opsesiji okupacije severa i proterivanja Srba sa Kosova i Metohije”.
„To mu nikada neće uspeti”, poručio je Petković. Svečlja je ranije danas u intervjuu portalu Košev rekao da nije protiv srpskog naroda, već, kako tvrdi â€žšovinističkih projekata Srbije i kriminalaca”.

Ferstapen: Srećan sam što smo pobedili 11. put uzastopno
Vozač Red Bula Holanđanin Maks Ferstapen izjavio je danas da je srećan što je svom timu doneo pobedu na Velikoj nagradi Velike Britanije u šampionatu Formule jedan, prenosi Bi-Bi-Si.
Ferstapen je Red Bulu doneo 11. uzastopnu pobedu u Formuli 1, čime je ovaj tim izjednačio 35 godina star rekord Meklarena..
„Naravno da sam vrlo srećan što smo opet pobedili. Tu mislim i na 11. uzastopnu pobedu za ekipu. Mislim da je to prilično neverovatno, ali danas nije bilo tako jednostavno”, rekao je Ferstapen, koji je u Silverstonu stigao do šeste uzastopne pobede ove sezone.
Vozač Red Bula je ove godine zabeležio osam pobeda. Drugo mesto na VN Velike Britanije pripalo je vozaču Meklarena Landu Norisu.
„Veliko hvala celom timu napravili su neverovatan posao. Ništa od ovoga ne bi bilo moguće bez napornog rada koji su uložili. Stavili su me na tvrde gume, ne znam zašto - još su nejasni po pitanju nekih stvari”, rekao je Noris.
Vozač Mercedesa Luis Hamilton je stigao do trećeg mesta u Silverstonu.
„Hvala svima koji su me podržavali. Osetio sam energiju, osetio podršku i to je takođe razlog zašto smo se vratili ovde”, izjavio je Hamilton.
Prvo mesto u generalnom plasmanu vozača drži Ferstapen sa 255 bodova, dok je njegov timski kolega Serhio Peres osvojio 156.
Naredna trka u šampionatu F1 biće vožena 23. jula za Veliku nagradu Mađarske na stazi Hungaroring, prenosi Tanjug.

Na prelazu Gradina, na izlazu iz Srbije, čeka se četiri sata
Prema informacijama uprave granične policije u 17.15 časova, putnička vozila čekaju četiri sata na graničnom prelazu Gradina, na izlazu iz Srbije a na Preševu, na izlazu iz zemlje, putnička vozila i autobusi š zadržavaju 35 minuta, navode iz Auto-moto saveza Srbije (AMSS).
Teretna vozila najduže čekaju na Batrovcima, na izlazu iz Srbije i to dva sata dok se na prelazu Horgoš i Šid, na izlazu iz Srbije, zadržavaju 90 minuta.
Na ostalim graničnim prelazima nema dužih zadržavanja za sve kategorije vozila, prenose iz AMSS-a.

Srušio se avion u Brazilu, 16 ljudi poginulo
SAO PAOLO – Svih 16 putnika i članova posade je poginulo u sredu kada se na severoistoku Brazila ubrzo po poletanju prinudno sleteo avion i zapalio se, saopštila je uprava vazduhoplovstva. 
Mali avion sa dva motora je leteo u domaćem saobraćaju, a svi putnici su najverovatnije bili Brazilci.
Jedan od putnika je posle prinudnog sletanja pokušao da dozove pomoć, šaljući kroz prozor znake posmatračima, ali se letelica zapalila pre nego što je pomoć uspela da stigne, naveli su svedoci.
Posada aviona koji je leteo iz grada Resife u grad Natal prijavila je smetnje ubrzo po poletanju oko 7.00 ujutru po lokalnom vremenu, a istraga o uzroku nesreće je u toku.
Pilot je pokušao da na obližnju plažu prizemlji letelicu, ali je avion sleteo na prazan plac i ubrzo se zapalio.

Grčka neće bankrotirati
Od našeg dopisnika
Atina - Novo snižavanje kreditnog rejtinga Grčke primljeno je u ovdašnjoj javnosti sa zabrinutošću, ali je zvanično odmah saopšteno da nema nikakve opasnosti za štedne uloge građana.
Agencija „Fič” je, naime, kreditnu sposobnost zemlje srozala za tri stepena, sa B plus na nivo CCC i, procenjujući dalji mogući razvoj situacije, poručila investitorima da je malo verovatno da će Grčka na vreme i u punom iznosu platiti svoje obaveze.
Premijer Papandreu poziva evropske kreditore da „rešenja donose brzo i efikasno jer svaka neizvesnost može da uplaši potencijalne investitore”. Papandreu podvlači da Evropa treba da donese istorijske odluke, što pre odobri tzv. „paket za spasavanje” kako sama reforma ne bi bila dovedena u pitanje. Atmosfera neizvesnosti, odugovlačenja po mišljenju premijera ne ide na ruku Grčkoj.
Rejting agencije, takođe, ukazuje na nepostojanje adekvatnog programa EU i MMF za spasavanje Grčke dok u isto vreme MMF saopštava da je Grčkoj, da bi se izvukla iz krize, svakako potrebna dodatna pomoć od 71 milijarde evra od EU još 33 milijarde od privatnih kreditora. MMF namerava da nastavi da finansira Grčku iako predviđa dublju recesiju nego što se pretpostavljalo.
Međutim, Grčka neće bankrotirati. Ministar finansija Evangelos Venizelos jasno je stavio do znanja da „nema govora o tzv. delimičnom difoltu jer Grčka računa na finansijsku pomoć u punom obimu i namerava da podržava stabilnost nacionalnog finansijskog sistema koji je deo evrozone. Sredstva su neophodna i novi program pomoći mora biti gotov do 15. septembra kako bi Grčka mogla da isplati dospela dugovanja”, poručio je Venizelos.

Milatović: Cilj posete Srbiji revitalizacija političkih odnosa
Predsednik Crne Gore Jakov Milatović poručio je večeras, na svečanom prijemu u Crnogorskoj kući u Beogradu, da, nakon poseta Evropskim institucijama i sedištu NATO u Briselu, dolazi u Beograd „u nameri da da doprinos revitalizaciji političkih odnosa dve zemlje”. Prisustvo predsjednika Vučića na mojoj inauguraciji 20. maja, ministra Dačića na Samitu u okviru Procesa saradnje u jugoistočnoj Evropi u Podgorici 27. juna, i ova moja prva poseta Beogradu u tako kratkom vremenskom periodu upravo idu u prilog unapređenju odnosa dve države”, naglasio je Milatović.
Ukazao je na to da je revitalizacija političkih odnosa važna za unaprjeđenje ekonomskih odnosa, što ima za rezultat direktne benefite za privredu i građane dve zemlje, navodi se u saopštenju iz Kabineta crnogorskog predsednika.
Milatović je podsetio da je Srbija Crnoj Gori ubedljivo najveći trgovinski partner, sa robnom razmenom od 764 miliona evra prošle godine, što predstavlja petinu ukupnog prometa robe sa inostranstvom. Srbija je za nas i najveće turističko tržište. U 2022. ostvareno je 435 hiljada dolazaka turista iz Srbije u Crnu Goru, što je udeo od 21 odsto od ukupnog broja dolazaka stranih turista. Kada govorimo o strukturi, najviše noćenja ostvarili su turisti iz Srbije, i to nešto iznad 3 miliona ili 25,5 odsto od ukupnog brojaâ€ś, rekao je Milatović. Dodao je da je Srbija prošle godine bila i najveći strani investitor u Crnoj Gori sa 137 miliona evra ili 12 odsto ukupne vrednosti stranih direktnih investicija, što je u odnosu na 2021. povećanje od 80 odsto.
Uprkos podacima koje sam izneo, sa Srbijom, koja je naš najznačajniji ekonomski partner, Crna Gora nema odnose na nivou ambasadora i to ne iz tehničkih razloga, već političkih, dve zemlje nemaju zajedničke granične prelaze, kao što imamo sa Bosnom i Hercegovinom i sa Albanijom, platni promet predstavlja ozbiljnu poslovnu barijeru, naše Mešovite komisije za rešavanje ovih naizgled tehničkih pitanja se ne sastaju godinama unazad, a nikada nije održana zajednička sednica Vlada dve zemlje, konstatovao je Milatović. On je poručio da su, uprkos svim izazovima, veze između građana i privrede Crne Gore i Srbije ostale jake i da je stoga odgovornost ali i obaveza na državnicima dve zemlje da te odnose ne remete, već da ih unapređuju. Istakao je da, osim tradicionalnih veza i bliskih odnosa, Crnu Goru i Srbiju trajno povezuju zajednički ciljevi, pre svega regionalna stabilnost i članstvo u Evropskoj uniji.
„Posvećenošću ovim ciljevima dajemo dobar zamah proevropskom razvoju Zapadnog Balkana. Uveren sam će politički odnosi Crne Gore i Srbije ići uzlaznom putanjom u periodu pred nama i da će to biti dobar zamajac za dodatno unapređenje ekonomskih, kulturnih i sveukupnih odnosa, rekao je Milatović. On je ukazao i na značaj jačanja veza sa zajednicom Crnogoraca u Srbiji i njihove povezanosti sa Crnom Gorom.
Kako je najavljeno, Milatović će se sutra, uz ceremonijalni doček ispred Palate Srbija, sastati sa predsednikom Srbije Aleksandrom Vučićem, a nakon toga i sa predsednikom Narodne skupštine Vladimirom Orlićem.
Predviđeno je da predsednik Crne Gore u okviru posete položi venac na Spomenik neznanom junaku na Avali uz vojne počasti, kao i da položi cveće ispred Osnovne škole „Vladislav Ribnikar”, prenosi Tanjug.

Viljnus zbog NATO samita kao tvrđava, sistemi Patriot usmereni ka Kaljiningradu
VILjNUS – NATO je pretvorio Viljnus, prestonicu Litvanije, u tvrđavu branjenu naprednim oružjem kako bi zaštitio američkog predsednika Džozefa Bajdena i druge lidere Alijanse na samitu sledeće nedelje, koji se održava 32 kilometra od litvanske granice sa ruskim saveznikom Belorusijom.
Više od 3.000 litvanskih vojnika brinuće o bezbednosti samita NATO-a u Viljnusu.
Šesnaest NATO saveznika poslalo je ukupno oko 1.000 vojnika da obezbeđuju dvodnevni samit 11. i 12. jula, koji se održava samo 151 km od same Rusije, prenosi Rojters.
 Mnogi od njih su poslali i napredne sisteme protivvazdušne odbrane koji nedostaju baltičkim državama.
„Bilo bi više nego neodgovorno da naše nebo bude nezaštićeno u trenutku kada Bajden i lideri 40 zemalja stižu“, rekao je predsednik Litvanije Gitanas Nauseda.
Nemačka je rasporedila 12 raketnih sistema Patriot, koji se koriste za presretanje balističkih i krstarećih raketa ili ratnih aviona.
Španija je dopremila sistem protivvazdušne odbrane NASAMS, Francuska šalje samohodne haubice Cezar, i uz Finsku i Dansku raspoređuje vojne avione u Litvaniji.
Ova zemlja je, uz Britaniju, isporučila sredstva protiv bespilotnih letelica.
Poljska i Nemačka su poslale snage za specijalne operacije pojačane helikopterima.
Drugi šalju opremu za borbu protiv bilo kakvih potencijalnih hemijskih, bioloških, radioloških i nuklearnih napada.
Litvanski predsednik vidi ove akcije saveznika kao potvrdu da je potrebno da NATO hitno uspostavi stalnu protivvazdušnu odbranu u baltičkim državama.
„Razmišljamo o tome šta će se desiti nakon završetka samita i radićemo sa saveznicima na stvaranju rotirajućih snaga za trajnu vazdušnu zaštitu“, rekao je on novinarima.
U selima pored beloruske granice, meštani su saopštili Rojtersu da se osećaju potpuno bezbedno, uprkos ponudi Minska da se tu nakon pobune smeste ruske plaćeničke trupe Vagner grupe i rusko nuklearno oružje.
Na aerodromu u Viljnusu, osam nemačkih raketnih bacača Patriot raspoređeno je sa cevima usmerenim u pravcu ruskog Kalinjingrada, a još dva prema Belorusiji.
„Znate gde se nalazite geografski i prilično dobro znate odakle pretnja dolazi. Litvanija je tražila od nas zaštitu samita, a takođe je NATO tražio pomoć od Nemačke. Ovo je naš odgovor“, rekao je potpukovnik Štefen Lib, komandant jedinice Patriota.
Litvanija je utrostručila jedinice pogranične straže na beloruskoj i ruskoj granici tokom leta, uz oficire iz Letonije i Poljske.
Dve zemlje su takođe poslale policiju da pomogne u patroliranju po Viljnusu.
Gradonačelnik Viljnusa je preporučio stanovnicima da odu na odmor van grada, ako žele da izbegnu gužve u saobraćaju, jer će veliki delovi centra prestonice biti zatvoreni tokom samita.
Kako javlja izveštač Tanjuga, deluje da su građani poslušali apel gradonačelnika, s obzirom na to da je na ulicama prisutan mali broj ljudi, policija patrolira i povremeno prolaze vozila pod njenom pratnjom.
Grad je okićen zastavama Litvanije, Ukrajine i NATO-a.

Zemljotres jačine 5,6 stepeni po Rihteru pogodio Tajvan
Zemljotres jačine 5,6 stepeni po Rihterovoj skali pogodio je danas Tajvan, saopštio je američki Geološki zavod.
Epicentar zemljotresa bio je 87 kilometara istočno od grada Hengčuna sa oko 31.200 stanovnika.
Do sada nema izveštaja o eventualnim žrtvama ili šteti.
Nije izdato upozorenje na cunami, preneo je Tas, prenosi Tanjug.

Petković: Svečlja kriminalizacijom Srba opravdava prisustvo parapolicije
Direktor Kancelarije za Kosovo i Metohiju Petar Petković ocenio je danas da je pokušaji ministra unutrašnjih poslova privremenih prištinskih institucija Dželjalja Svečlje da kriminalizuje Srbe sa severa KiM imaju za cilj da opravdaju, kako je naveo, protivpravno prisustvo parapolicijskih jedinica, „gde danonoćno terorišu srpski narod”.
„Lažni ministar, a pravi nasilnik i ekstremista Dželjalj Svećlja, zajedno sa njegovim okupacionim falangama preobučenim u odela Kosovske policije, jedini su kriminalci na severu Kosova i Metohije i tu nemaju šta da traže”, naveo je Petković u saopštenju. Poručio je da bi bilo najbolje da Svećlja „pođe od sebe i optužnice koja je godinama podignuta protiv njega zbog napada kamenicama na pripadnike tzv. Kosovske policije, ali i zbog prevrtanja vozila misije Euleks”.
Dodao je da bi Svećlja, umesto što „nezakonito da privodi Srbe navodnom poznanju pravde i prava”, trebalo prvo sam da prestane da beži od tog istog prava i pravde.
„Da li je sprovođenje reda i zakona to što je kukavički poslao svoje falange da duge cevi uperuju u sina predsednika Aleksandra Vučića zbog jedne majice? Da li je vladavina prava kada Kurtijevi specijalci pucaju u leđa Dragiši Galjku, Miljanu Deleviću, Milanu Jovanoviću, braći Stojanović iz Gotovuše? Ili, kada brutalno pretuku srpsku decu Daru i Kristijana”, zapitao je Petković. Naglasio je da „hibridni rat koji Svećlja kukavički vodi iz Prištine protiv svega srpskog i posebno severa Kosova i Metohije”, rezultirao time da „nema tog čestitog Srbina koji bi ni javno ni tajno pristao da bude alibi Svećlji u njegovoj bolesnoj opsesiji okupacije severa i proterivanja Srba sa Kosova i Metohije”.
„To mu nikada neće uspeti”, poručio je Petković. Svečlja je ranije danas u intervjuu portalu Košev rekao da nije protiv srpskog naroda, već, kako tvrdi â€žšovinističkih projekata Srbije i kriminalaca”.

Ferstapen: Srećan sam što smo pobedili 11. put uzastopno
Vozač Red Bula Holanđanin Maks Ferstapen izjavio je danas da je srećan što je svom timu doneo pobedu na Velikoj nagradi Velike Britanije u šampionatu Formule jedan, prenosi Bi-Bi-Si.
Ferstapen je Red Bulu doneo 11. uzastopnu pobedu u Formuli 1, čime je ovaj tim izjednačio 35 godina star rekord Meklarena..
„Naravno da sam vrlo srećan što smo opet pobedili. Tu mislim i na 11. uzastopnu pobedu za ekipu. Mislim da je to prilično neverovatno, ali danas nije bilo tako jednostavno”, rekao je Ferstapen, koji je u Silverstonu stigao do šeste uzastopne pobede ove sezone.
Vozač Red Bula je ove godine zabeležio osam pobeda. Drugo mesto na VN Velike Britanije pripalo je vozaču Meklarena Landu Norisu.
„Veliko hvala celom timu napravili su neverovatan posao. Ništa od ovoga ne bi bilo moguće bez napornog rada koji su uložili. Stavili su me na tvrde gume, ne znam zašto - još su nejasni po pitanju nekih stvari”, rekao je Noris.
Vozač Mercedesa Luis Hamilton je stigao do trećeg mesta u Silverstonu.
„Hvala svima koji su me podržavali. Osetio sam energiju, osetio podršku i to je takođe razlog zašto smo se vratili ovde”, izjavio je Hamilton.
Prvo mesto u generalnom plasmanu vozača drži Ferstapen sa 255 bodova, dok je njegov timski kolega Serhio Peres osvojio 156.
Naredna trka u šampionatu F1 biće vožena 23. jula za Veliku nagradu Mađarske na stazi Hungaroring, prenosi Tanjug.

Na prelazu Gradina, na izlazu iz Srbije, čeka se četiri sata
Prema informacijama uprave granične policije u 17.15 časova, putnička vozila čekaju četiri sata na graničnom prelazu Gradina, na izlazu iz Srbije a na Preševu, na izlazu iz zemlje, putnička vozila i autobusi š zadržavaju 35 minuta, navode iz Auto-moto saveza Srbije (AMSS).
Teretna vozila najduže čekaju na Batrovcima, na izlazu iz Srbije i to dva sata dok se na prelazu Horgoš i Šid, na izlazu iz Srbije, zadržavaju 90 minuta.
Na ostalim graničnim prelazima nema dužih zadržavanja za sve kategorije vozila, prenose iz AMSS-a.


  </body>
 </text>
</TEI>